{"url": "http://www.cross.bg/tyrtziya-bulgariya-zemetresenie-1597099.html", "text": "/КРОСС/ С илно земетресение разтърси Югозападна Турция тази вечер.По информация на Европейския средиземноморски сеизмологичен център трусът е бил със сила 5,1 по скалата на Рихтер.Епицентърът на земетресението е на 57 километра южно от град Чанаккале и на около 200 км от границата между Турция и България, на дълбочина 8 км.Труст е усетен в Северозападна Турция, включително и Истанбул, както и Южна България, дори в Пловдив. ", "date": "2019.02.20", "title": "Силно земетресение в Турция на 200 км от България"}
{"url": "http://www.cross.bg/kitaiiskata-grandiozen-svetlinata-1597074.html", "text": "/КРОСС/ Грандиозен фестивал на светлината се състоя в Пекин, по случай края на празненствата за китайската Нова Година.Основната атракция на светлинното представления беше серия от изображения, прожектирани на 600-годишната северна крепостна стена в китайската столица.Светлинният спектакъл включваше модерни мотиви и проекции на картини от митологията. В южната част на Пекин пък хиляда дрона се издигнаха в небето в перфектно оразмерени триизмерни формации. ", "date": "2019.02.20", "title": "Грандиозен фестивал на светлината в Китай "}
{"url": "http://www.cross.bg/opit-vtori-purviyat-1597053.html", "text": "/КРОСС/ Астронавтите Алексей Овидич и Ник Хейг ще се опитат да достигнат Международната космическа станция за втори път, след като първият им опит през октомври 2018 г. се провали. Заради провала МКС беше заплашена да остане без екипаж, съобщава \"Ройтерс\".„Чувстваме се големи щастливци, че ще имаме втори шанс за тази мисия, както и че днес сме тук, за да се подготвим за нея. Животът постоянно ни сблъсква предизвикателства и ти трябва да си готов за неочакваното. Затова през последните две години и половина ние се подготвяхме за неочакваното\", каза Хейг.Доклад на руски следователи показа, че първият опит се е провалил заради неизправност в сензор, който е бил повреден при сглобяването.При този полет към екипа се присъединява и астронавтът Кристина Кох.„Чувствам се подготвена за мисията с този екипаж. Те са се доказали като опитни и тренирани астронавти. Чувствам се поласкана да бъда част от техния екип\", посочи Кох.Последните приготовления на екипажа за полета приключиха минути, преди те да се отправят към космодрума \"Байконур\" в Казахстан. ", "date": "2019.02.20", "title": "Астронавти с втори опит да достигнат Международната космическа станция"}
{"url": "http://www.cross.bg/predlaga-pricheski-trump-1597067.html", "text": "/КРОСС/ Къса подстрижка отзад и отстрани за почитателите на Ким Чен-ун, руса боя за феновете на Доналд Тръмп - креативен фризьор от Ханой предлага безплатни прически преди визитата на лидерите на САЩ и Северна Корея в столицата на Виетнам следващата седмица, отбелязва в свой репортаж АФП.Бръснарят Ли Туан Дуонг изнемогва от клиенти след разчуването за безплатните фризури - жест, който той предлага на фона на обща възбуда от срещата на 27-28 февруари в Ханой на Тръмп и Ким.Статистиката сочи, че стилът на севернокорейския лидер е по-популярен. „През последните 3 дни съм направил 200 прически „Ким\" и едва 5 „Тръмп\".Обичайната тарифа за русата прическа на президента на САЩ е 43 долара, далеч по-висока за града, в който подстригването върви по няколко долара. ", "date": "2019.02.20", "title": "Виетнамски фризьор предлага безплатни прически „Тръмп“ и „Ким“ "}
{"url": "http://www.cross.bg/lagerfeld-shypet-nyakolko-1597070.html", "text": "/КРОСС/ Любимата котка на починалия във вторник моден дизайнер Карл Лагерфелд - Шупет, може да наследи част от богатството му, пише френският вестник „Фигаро\".Арт директорът на „Шанел\" беше приет по спешност в болница в близост до Париж в понеделник вечер. По-късно той почина от рак на панкреаса на 85-годишна възраст.Ексцентричният моден дизайнер е изключително привързан с котката си от самото начало. Осиновява я през 2011 г. от модела Батист Джабикони. Само за няколко месеца тя се превърна в звезда. Чрез участията си във фотосесии, тя не само си печели слава, но и достатъчно пари, за да се сдобие със собствена банкова сметка, в която има вече над 3млн. евро.От няколко години насам, обаче, Лагерфелд открито говори за своите намерения именно Шупет да наследи част от парите му.„Шупет си има свое състояние, тя ми е наследница, и ако се случи нещо с мен, човекът, който ще се грижи за нея, няма да има нужда от нищо\", сподели дизайнерът в едно свое интервю през 2015г. „Бих се оженил за нея, ако беше законно, толкова съм привързан към нея,\" добавя той.По смисъла на френското законодателство, животното не е нито физическо, нито юридическо лице и не може да бъде обявено за наследник. Това обаче е напълно възможно в Германия, а Лагерфелд е имал и немско гражданство. Това обаче не решава проблема напълно - когато има спор за наследство се взима предвид не гражданството, а страната на постоянно пребиваване, в случая - Франция.Възможностите тогава са няколко: модният дизайнер може да завещае на домашния си любимец средства чрез фонд. Друг вариант е с помощта на асоциация за защита на животните, която на свой ред да облагодетелства животното. Възможно е да се осигури физическо лице като настоящ собственик на Шупет, който ще има достъп до въпросното наследство, за да и осигури нужния комфорт.Оказа се, че и в миналото е имало подобни случаи. През 1992г., например, немската овчарка Гюнтер Четвърти, домашен любимец на немската графиня Карлота Либенщайн, е наследил 328 млн. евро. По подобен начин ще постъпи и американската телевизионна водеща Опра Уинфри. Тя планира да остави 27 милиона евро на петте си кучета. ", "date": "2019.02.20", "title": "Един от наследниците на богатството на Лагерфелд може да стане... котката му"}
{"url": "http://www.cross.bg/nato-zapadut-lavrov-1597071.html", "text": "/КРОСС/ Западът грубо тласка страните от Балканите към членство в НАТО, заяви руският външен министър Сергей Лавров. При това в този процес не се обръща внимание на мнението на народите на тези страни, смята руският дипломат №1, цитиран от БГНЕС.\"Западът продължава своята мръсна политика за въвличане на този регион в НАТО, напълно игнорирайки хората в тези страни, както и уроците от историята или обикновена дипломатическа учтивост\", заяви Лавров.Той също така подчерта, че Русия отдавна призовава за \"възстановяване на основните принципи на международните отношения, посочени в Хартата на ООН и документите на ОССЕ - суверенното равенство на държавите, ненамеса във вътрешните работи, въздържане от заплахи или използване на сила и разрешаване на конфликти по мирен път. ", "date": "2019.02.20", "title": "Лавров: Западът грубо тласка Балканите към НАТО"}
{"url": "http://www.cross.bg/oskar-nagradi-znamenitosti-1597049.html", "text": "/КРОСС/ Актьорите Майкъл Б. Джордан, Брайън Тайри Хенри, Мишел Йео и Елси Фишър се разминаха с номинации за тазгодишните награди Оскар, но въпреки това ще се качат на сцената в театър \"Долби\", за да връчат награди на предстоящата церемония на отличниците, предаде Асошиейтед прес.Продуцентите на шоуто Дона Джилиоти и Глен Вайс обявиха третата \"порция\" знаменитости, които ще поднасят заветните трофеи на победителите. Награди ще връчат и Майкъл Кийтън, Данай Гурира, Хелън Мирън, Тайлър Пери, Фарел Уилямс, Джон Мълейни, Кристен Ритър, Пол Ръд. Те ще се присъединят към обявените по-рано Самюъл Л. Джаксън, Хавиер Бардем, Емилия Кларк, Джеймс Макавой, Лора Дърн, Сара Полсън, Мелиса Маккарти, Стивън Джеймс, Кики Лейн, Джейсън Момоа.Първата оповестена \"порция\" знаменитости, които ще връчват награди Оскар, включва Франсис Макдорманд, Гари Олдман, Сам Рокуел, Алисън Джани, Даниъл Крейг, Бри Ларсън, Аукуафина, Крис Еванс, Тина Фей, Упи Голдбърг, Дженифър Лопес, Ейми Полър, Мая Рудолф, Амандла Стенбърг, Шарлийз Терон, Теса Томпсън и Констанс У.Наградите Оскар ще бъдат раздадени за 91-ви път на церемония в театър \"Долби\" в Лос Анджелис на 24 февруари. За първи път от 30 години шоуто ще премине без водещ. ", "date": "2019.02.20", "title": "Обявиха третата „порция“ знаменитости, които ще връчват Оскари "}
{"url": "http://www.cross.bg/tymori-nevroendokrinni-protzedyra-1597042.html", "text": "/КРОСС/ През март в Клиниката по нуклеарна медицина и метаболитна терапия в УМБАЛ \"Св.Марина\" - Варна предстои да стартира нова високотехнологична процедура за диагностика при простатен карцином и невроендокринни тумори. Процедурата ще бъде основана на използването на галий - белязани радиофармацевтици, което се въвежда за първи път не само в България, но и в Източна Европа, а „Св. Марина\" се нарежда сред малкото болници в ЕС, предлагащи подобна услуга.Изследването на простатния карцином и невроендокринни тумори  ще се извършва с така наречения ПЕТ скенер или позиторно-емисионен томограф, който работи в УМБАЛ „Св. Марина\"-Варна от 2009г. Новата процедура ще осигури диагноза, стадиране и проследяване на ефекта от лечението при рак на простатата и невроендокринни тумори. Тя ще спести средства и усилия, както от страна на пациентите, така и на болницата, от други скъпоструващи инвазивни и неинвазивни изследвания и процедури и ще оптимизира лечебния план на заболяванията. Процедурата ще се извършва по НЗОК за здравноосигурените пациенти и срещу заплащане за неосигурените.Към момента най-масово използваният радиофармацевтик за диагностика с ПЕТ скенер е радиоактивен флуор - флуродезоксиглюкоза, чрез който успешно се диагностицират голяма част от онкологичните заболявания, но е неприложим при рак на простатата, невроендокринни тумори и др.Високотехнологичното оборудване, което включва радионуклиден генератор, синтезен модул и апаратура за качествен контрол, е доставено и инсталирано в разширената и реконструирана Клиника по нуклеарна медицина и метаболитна терапия в УМБАЛ „Св. Марина\" във Варна, като в момента се провеждат необходимите тестове. ", "date": "2019.02.20", "title": "Нова процедура за диагностика при рак на простата "}
{"url": "http://www.cross.bg/dolara-biletite-finala-1597045.html", "text": "/КРОСС/ Феновете на \"Евровизия\" отсега трябва да започнат да пестят, ако искат да си купят билет за телевизионния песенен конкурс, предава ДПА.Организаторите пуснаха пропуските на доста високи цени, като най-евтиният билет за финала струва 317 долара, а най-скъпите пропуски във VIP сектора се предлагат на цена от 550 долара. За сравнение, миналата година, когато \"Евровизия\" се проведе в Португалия, билетите за финала варираха между 35 и 300 евро.В Тел Авив за репетициите за полуфиналите на надпреварата билетите ще се продават между 96 и 343 долара, а за финалите - между 317 и 550 долара. Високите цени на билетите се обуславят от високите разходи за издръжка в Израел и на възникналия спор между правителството и организаторите относно финансирането на конкурса.Израелската обществена телевизия беше принудена да тегли заем, който след това ще трябва да изплати със свои средства.  ", "date": "2019.02.20", "title": "Пуснаха билетите за „Евровизия“, най-евтиният вариант за финала е 317 долара "}
{"url": "http://www.cross.bg/grazhdanstvo-bulgarsko-pridobivane-1597079.html", "text": "/КРОСС/ Изготвени са предложения за промени в процедурата за придобиване на българско гражданство. Това каза зам.-министърът на вътрешните работи Красимир Ципов на съвместно заседание на парламентарните комисии по вътрешна сигурност и обществен ред, и за контрол над службите във връзка с придобитото и впоследствие отнето българско гражданство на руския бизнесмен Сергей Андониев.Той обясни, че част от предложенията е да се проверяват инвестициите и дали такива са осъществени, както и дали трябва да бъдат предприети действия за отнемане на българското гражданство, когато такива не на са направени.\"Направили сме предложения да може да се декларира от страна на кандидатите кога и в какъв период от време са пребивавали в други държави. Така ще можем да проверяваме дали лицата са свързани с извършване на престъпна дейност\", обясни Красимир Ципов.\"Това ще подобри процедурата. Ще ни даде информация за съответно становище по процедурите за придобиване на българско гражданство\", каза още зам.-министърът. ", "date": "2019.02.20", "title": "Нова процедура за придобиване на българско гражданство"}
{"url": "http://www.cross.bg/google-earth-patriot-1597058.html", "text": "/КРОСС/ Спътниковите кадри, публикувани в новия сервиз Google Earth 3D, без да искат разкриха секретна военна база в Тайван.На снимките се виждат противоракетни комплекси Patriot (SAM), което доказва, че военните невинаги са в състояние да скрият оръжията си от бдителното спътниково око.Patriot представлява комплекс за противоракетна отбрана, в който влизат пускови установки, средства за връзка, маскировъчни елементи и ракети MIM-104A/B, прихващащи аеродинамични цели, както и ракети MIM-104C/D/E, прихващащи балистични цели, съобщи \"Факти\".Сн имка: Google Earth ", "date": "2019.02.20", "title": "Google Earth 3D разкри секретна военна база"}
{"url": "http://www.cross.bg/rysiya-raketi-evropa-1597054.html", "text": "/КРОСС/ Русия ще предвиди огледални и асиметрични мерки за случай, ако САЩ разположат в Европа ракети със среден и малък обсег. Това съобщи днес президентът Владимир Путин в годишното си послание към Федералното събрание, предаде ТАСС.\"Вече съм казвал и искам да повторя, Русия няма намерение, тоав е много важно и го повтарям специално, Русия няма намерение първа да разполага подобни ракети в Европа. Ако пък те наистина бъдат произведени и доставени на европейския континент, а САЩ имат такива планове, поне не сме чули изявления в обратния смисъл, това рязко ще изостри ситуацията в сферата на международната сигурност, ще създаде сериозни заплахи за Русия, защото за някои класове от тези ракети времето, за което биха долетели до Москва, може да достигне 10-12 минути. Точно това е много сериозната заплаха за нас. В такъм случай ще бъдем принудени, искам да подчертая - именно принудени, да предвидим огледални и асиметрични действия\", каза Путин", "date": "2019.02.20", "title": " Путин: Русия ще отвърне с огледални мерки, ако САЩ разположат ракети в Европа"}
{"url": "http://www.cross.bg/sobstvenost-etazhnata-slavchev-1597075.html", "text": "/КРОСС/ Представителите на „Политическа група 5\" Симеон Славчев, Светослав Витков, Венцислав Мицов и Иван Велчев коментираха своите приоритети за следващите месеци в онлайн брифинг. Те разясниха и предложението си относно връщането на междублоковите пространства на етажната собственост. Симеон Славчев поясни, че не става дума за насилствено връщане - само гражданите, които пожелаят ще получат права над пространствата. Тук могат да се включат и екологични организации, детски градини и други, които биха искали да облагородят средата, в която се намират, коментира Иван Велков. Той заяви, че на този етап Програма „Зелена София\" разполага с ограничен ресурс, с който ще могат да се облагодарят между 100 и 200 градинки, и разбира се, с доброволния труд на гражданите. Промените, които предлага ПГ5 ще даде възможност хората да се чувстват стопани на тези междублокови пространства и ще направи реализацията на цялостната идея по-успешна, каза още Велков. По думите му всичко това е процес, който изисква усилия от Столична община и гражданите и реална полза от него ще може да се види след 2-3 години. Венци Мицов обяви, че взимането на решението пространствата  да се върнат на етажната собственост ще може най-накрая да спре възможността да се строят нови блокове около старите кооперации. Граждани са заявили опасения, че тези промени ще доведат до по-високи данъци, но това няма да стане, беше категоричен Мицов. По думите му дори може да се говори за облекчение на данъци ако етажната собственост поеме отговорност за развиване на средата около блока. Светльо Витков акцентира, че ако етажната собственост реши да облагороди пространствата, това ще може да стане с техни лични средства, но че в крайна сметка ще бъде тяхно и решението как развият средата, в която живеят.Идеята да се върне междублоковото пространство на етажната собственост не е от вчера, още преди година започнахме разговорите по темата съвместно с представители на браншови организации, съюза на архитектите и домоуправители, отбеляза Симеон Славчев. Според него ПГ5 е готова да се обсъдят възможностите за реализация, както и за предложения по темата. Прехвърлянето на собствеността на етажната собственост не е наше хрумване, това е изискване, което рано или късно законово ще бъде реализирано, подчерта Иван Велков. В момента има работни групи в институциите, които търсят възможности как да стане това. Казват, че идеята е трудно приложима, но ситуацията няма да остане такава, каквато е в момента, това е нормална европейска практика, каза още общинският съветник.Представителите на ПГ5 коментираха и приоритетите си за следващите месеци. Симеон Славчев напомни за предложението на Групата за промени в Наредбата за формиране на бюджета на Столична община. Имаше работна група към Столичен общински съвет, която създаде предложение за промени в съставянето на бюджета на града. Решението на групата трябваше да се приложи още през 2018 г., но това така и не стана, каза Славчев. Затова решихме да входираме доклад, с който променяме самата наредба и оттук нататък общинарите ще трябва да се съобразяват с него, коментира той. Светослав Витков коментира, че общинските съветници в момента извършват една основна дейност и това е да натискат три бутона, когато гласуват, без да могат да се включат в правенето и залагането на политики. С промените, искани от ПГ5 съветниците ще могат да влязат в нова роля и да се включат в работата на общината с нови отговорности. Комисията, която взе решение за промените във формирането на бюджета беше съставена от съветници от всички политически сили, това е консенсусно решение, ще ми е любопитно с какви мотиви биха го отхвърлили, заяви Венци Мицов. От „Политическа група 5\" ще настояват и за промени в Правилника за работа в Столичния общински съвет. Става дума за взимането на решения за управленията на средства в големи размери, които надвишават 1% от бюджета на София. Ние предлагаме такива решения да стават само с решение от квалифицирано мнозинство, заяви Венци Мицов. Квалифицираното мнозинство представлява поне 46 общински съветника, а обикновеното е 31. В момента ГЕРБ имат 30 съветника и се нуждаят само от 1 допълнителен глас, за да вземат важно решение, отбеляза Светльо Витков. Много е важно как се разпореждаме със средствата на столичани, нека тези важни решения да се взимат със широк консенсус, ако са добри, всички ще се обединим около тях, коментира Иван Велков. Симеон Славчев припомни, че решението за изграждането на завода за отпадъци, което е от изключителна важност за града, е взето с 32-33 гласа. Промяната се налага, за да може решенията да се вземат в диалог и с консенсус, а не да се налагат силово, каза още той.", "date": "2019.02.20", "title": "ПГ5: Искането междублоковите пространства да се върнат на етажната собственост няма да доведе до по-високи данъци"}
{"url": "http://www.cross.bg/grazhdanstvo-adoniev-informatziya-1597076.html", "text": "/КРОСС/ Председателят на ДАНС Димитър Георгиев участва в заседание на вътрешната парламентарна комисия и комисията за контрол над службите за сигурност заради казуса \"Адониев\" като обясни, че през 2008 г. са били проверени всички налични бази данни, но не е била открита информация, заради която на руския бизнесмен Сергей Адониев да му бъде отказано гражданство, предаде БТА. Проверка била направена и за съпругата му Мария, като агенцията е представила становище пред Съвета по гражданство, че не се възразява молбата им да бъде удовлетворена.Георгиев представи хронология на събитията, според която Адониев е регистрирал фирма в края на 2007 г. у нас, която трябвало да развива дейност в Пловдив т.нар. \"кол център\". Министърът на транспорта тогава Петър Мутафчиев през 2008 г. е направил предложение на Сергей Адониев да му бъде дадено гражданство заради особени заслуги, като мотивът бил, че чрез дружеството са предприети действия за реализация на инвестиции у нас на стойност 10 млн. евро.Предложение за гражданство било направено и за съпругата му, която щяла да подпомага дейността му. След като били разгледани от съвета, кандидатурите за гражданство били одобрени и е направено предложение към вицепрезидента за издаване на указ.В края на януари 2018 г. при рутинен анализ на информация са открити данни за осъдителна присъда на Адониев в САЩ в период, предхождащ получаването на гражданството. Присъдата била по обвинение за пране на пари, измама и нарушаване на търговско ембарго спрямо трети страни. Нашите служби се свързват с чуждестранните си партньори и е получена конкретна информация за осъдителна присъда от 1998 г. за участие в измами с банкови преводи и пране на пари, факти, които били укрити от лицето при подаване на молба за гражданство. На тези основания е отнето гражданството на лицето от българските власти. За съпругата му не са открити данни, от които да следва отнемането на нейното гражданство, обясни още председателят на ДАНС.Пред депутатите беше изнесена и информация, че няма данни Сергей Адониев да е извършил реални инвестиции, с уточнението, че той е получил гражданството на основание за особени заслуги.Председателят на вътрешната комисия Цветан Цветанов помоли представителите на ДАНС и МВР да подготвят доклад с анализ на законодателството, за да се установи има ли и къде пропуски, които да се поправят във връзка с получаването на българско гражданство.Георгиев каза още, че е открита информация за лица, които са взели българско гражданство въз основа на инвестиции, но тези инвестиции не са поддържани. Така председателят на ДАНС отговори на журналистически въпрос какъв е резултатът от проверката, разпоредена от премиера Бойко Борисов на 19 ноември 2018 г. на българските паспорти, дадени на чужденци за 5 години назад, предаде \"Фокус\". ", "date": "2019.02.20", "title": "Шефът на ДАНС разкри как осъденият руски бизнесмен Адониев станал български гражданин"}
{"url": "http://www.cross.bg/tyrizma-angelkova-vklyuchitelno-1597040.html", "text": "/КРОСС/ Единната система за туристическа информация (ЕСТИ), която представихме вчера, свързва в реално време регистрите на всички места за настаняване с Министерството на туризма, НАП, МВР, общините и ще увеличи приходите в туризма. Всички лицензирани туристически обекти в страната ще отчитат гостите си в реално време, което важи включително и за най-малките обекти - къщи и стаи за гости и др. - всяко място, което се използва с цел туризъм. Това заяви министърът на туризма Николина Ангелкова пред Нова телевизия. Предвидили сме сериозни глоби при неподаване на данни към ЕСТИ, включително и спиране на дейността на обектите. За да сме сигурни, че като институция сме дали всичко за правилното функциониране на системата, определихме гратисен период до 1 октомври. От  тази дата на 100% ще действа санкционният режим. Следим на всеки 2 седмици подаването на данните и след гратисния срок стартираме с глобите, поясни министърът и призова бизнеса да не чака последния момент. По отношение сигналите за строителство по морето тя коментира, че тези изключително неприятни казуси са заварено положение във времето и са стартирали преди 2008 г., когато е приет Законът за устройството на Черноморското крайбрежие (ЗУЧК). Няма как да има решение със задна дата, но е важно всички контролни органи да сме на мястото си, категорична бе министър Ангелкова.Тя отбеляза, че по закон Министерството на туризма е отговорно за дейностите по стопанисване на територията в границите само на морските  плажове. Върху плажните ивици е категорично забранено строителството. ЗУЧК регламентира териториални зони на устройствена защита А и Б, които не забраняват строителството в тези зони, но то е с ограничения. Министър Ангелкова съобщи, че още през януари мобилните екипи на ведомството са проверили всичките общо 237 плажа. Тя е поискала информация от кметовете на морските общини за издадените разрешителни за строеж в зоните А и Б. През тази година ни предстои много работа, за да  продължим устойчивата тенденция в развитието на туризма през последните години. През 2018 г. за първи път имахме над 9 млн. чуждестранни туристи, а приходите за хазната възлязоха на над 7,3 млрд. лв. , каза министър Ангелкова. Ние отчитаме реализираните нощувки в категоризираните места за настаняване, подчерта тя. Към момента няма спад в ранните записвания на обща база, но засега се отбелязва известен отлив на туристи от Русия. Предприели сме всякакви мерки съвместно с бизнеса и общините, включително за повече чартъри, за да насърчим интереса на гостите от Русия. Министър Ангелкова информира, че има данни  за отлив в младежкия туризъм. Длъжни сме да спазваме изискванията на закона и е много важно да се пази имиджът на дестинация България, заключи министърът на туризма.", "date": "2019.02.20", "title": "Туристическите обекти ще отчитат броя на гостите в реално време"}
{"url": "http://www.cross.bg/kolata-shymen-marihyana-1597073.html", "text": "/КРОСС/ Полицията в Шумен залови 16 500 дози марихуана в лек автомобил. Сигналът бил подаден от клиент на бензиностанция на автомагистрала „Хемус\". Мъжът видял, че на предното стъкло на колата имало стикер, наподобяващ емблемата на МВР. Той се усъмнил, че това е измамник.Полицаите проследили колата до жилищен блок в Шумен, където 26-годишен мъж бил арестуван. В колата му са намерени 5 килограма марихуана, а в дома му е открито още количества, електронна везна и 2 000 лева.Окръжната прокуратура вече го обвини в притежание на наркотици с цел разпространение. Предстои да му бъде поискана най-тежката мярка - задържане под стража. ", "date": "2019.02.20", "title": "Откриха 16 500 дози марихуана в колата на мъж от Шумен"}
{"url": "http://www.cross.bg/taka-ankov-durzhavata-1597069.html", "text": "/КРОСС/ Окръжният съд в Кюстендил остави за постоянно в ареста 19-годишния Алекс Анков, обвинен за убийството на 35-годишния Валери Дъбов и опит за убийство на други двама души при масовия бой пред заведение в центъра на града в неделя сутринта, предаде Дарик.След мелето 12 души бяха задържани, а четирима души бяха ранени. Един от пострадалите бе транспортиран в \"Пирогов\" с много тежка фрактура на черепа и с кръвоизлив в мозъка. Столичните лекари се борят за живота му.\"Съжалявам, не знаех, че така ще стане. Моля да ми поставите по-ниска мярка\", бяха единствените думи на Алекс Анков пред съда. На влизане и излизане от съдебната зала, обвиняемият криеше лицето си с качулка.По време на гледането на мярката му, нямаше представители на неговото семейство. Адвокатът му Красимир Тамакярски заяви пред магистратите, че трябва да се имат предвид самопризнанията на младежа и факта, че се е предал сам в полицията. Пред следователите, младежът, който е от ромския клан на Гольовците казал, че не е очаквал боят да завърши с фатален край.\"Всички доказателства, който са събрани сочат за наличие на основателно предположение, че обвиняемият е извършил престъплението, в което обвинен, а то е изключително тежко\", контрира наблюдаващият прокурор Ангел Байрактарски и допълни, че Алекс Анков е признал, че е извършил убийството, макар и с едно изречение.Извън ролята си на прокурор в това дело, Ангел Байрактарски направи още един коментар пред медиите: \"Нека се замислим над това как живеем и как се отнасяме с нашите деца. Хайде да бъдем така добри да ги насочим към книгите, библиотеките, читалните, към спортните зали, стадионите, не към долнопробни кръчми, бих казал. Има много, над което да се замислим като хора, като общество и да не се делим на българи и цигани, излишно е. И да искаме от държавата си нещо е хубаво, но трябва да помислим, че ние сме държавата, че ние правим държавата си такава, каквато е\".Докато съдът гледаше мярката за неотклонение на убиеца, десетки близки, приятели и роднини на Валери Дъбов го изпратиха в последния му път. ", "date": "2019.02.20", "title": "Убиецът от Гольовците в Кюстендил: Не исках да стане така"}
{"url": "http://www.cross.bg/kmetstvata-finansova-samostoyatelnost-1597077.html", "text": "/КРОСС/ По-голяма финансова самостоятелност на кметствата и участие на кметовете в класирането на кандидати при обществени поръчки - това предвиждат промени в Закона за местното самоуправление и местната администрация, гласувани днес от правителството.Проектът задължава общинските съвети при приемането на общинския бюджет да одобряват разходи за кметствата в рамките на общия бюджет на общината, съобщават от пресцентъра на Министерския съвет.Изрично се задължава кметът на общината да осигурява своевременно през годината средствата за кметствата.Кметовете на кметства или оправомощени от тях лица ще участват в комисиите за подбор на кандидатите при обществени поръчки, в комисиите за въвеждане в експлоатация на строежите, както и при съставяне на актове и протоколи по време на строителството.Според авторите на проекта предлаганите промени ще гарантират по-голяма финансова самостоятелност на кметствата, ще се засили личната отговорност на кметовете при изразходването на бюджета.Освен това ще се даде възможност кметовете чрез свои представители да участват в цялостния процес по подготовката на офертите, строително-ремонтните работи и приемателните комисии за обекти на територията на кметството.Контролът при финансови инспекции ще се осъществява от Агенцията за държавна финансова инспекция (АДФИ). ", "date": "2019.02.20", "title": "По-голяма финансова самостоятелност за кметствата"}
{"url": "http://www.cross.bg/preferentziite-nedovolstvo-obshtestveno-1597072.html", "text": "/КРОСС/ Комисията по правни въпроси отложи първото четене на промените в Изборния кодекс, предвиждащи връщането на старото положение при преференциите.Предложението за това бе на председателя на комисията Данаил Кирилов, което срещна одобреното на мнозинството. Причината - да бъде изчакано становището на администрацията на президента, тъй като гласуваните промени, срещу което се надигна голямо обществено недоволство все още не са влезли в сила, а по темата се обсъжда и евентуално вето от страна на държавния глава.От заседанието на комисията отсъстват депутатите от „БСП за България\", които продължават с бойкота си.Новият текст, който все още не е влязъл в сила, предвижда кандидат от партийна листа да измести друг, но само ако има толкова получени преференции, колкото са нужни на един депутат, евродепутат или общински съветник. Така сметките показват, че за пренареждане на листата за евродепутати например, един кандидат трябва да събере повече от 100 хил. гласа, което се смята за почти невъзможно.Според досегашните правила прагът за преференциите на избори за Европейски парламент беше 5% от гласове за дадената листа, а за парламентарни избори - 7%. Законодателната инициатива за връщане на старото положение е на ГЕРБ, а тя бе провокирана от породилото се обществено недоволство при промяната в изборните правила, които на практика обезсмислиха преференциалния вот.Предложението за повишаване на прага бе на ДПС, а в зала получи подкрепата на ГЕРБ и НФСБ. След обществения отпор обаче управляващите връщат дебата отново в парламента. ", "date": "2019.02.20", "title": "Правната комисия отложи преразглеждането на преференциите"}
{"url": "http://www.cross.bg/frizer-bila-godini-1597078.html", "text": "/КРОСС/ Хърватски съд нареди днес едномесечен арест за жена, заподозряна в убийството на сестра й, предаде Асошиейтед прес и БТА.Тялото на убитата бе намерено във фризер след повече от 18 години от изчезването й.Съд в град Вараждин обяви днес, че Смиляна Сърнец трябва да остане в ареста, тъй като може да окаже влияние на свидетели по време на разследването.Случаят шокира Хърватия. Убитата Ясмина е била обявена за изчезнала през 2005 г., макар последно да е била видяна през 2000 г., когато е била на 23 години.Тялото на Ясмина бе открито в събота от неин роднина във фризер в семейната къща в село на стотина километра от Загреб. ", "date": "2019.02.20", "title": " Едномесечен арест за хърватката, която уби сестра си и я скри във фризер "}
{"url": "http://www.cross.bg/transport-gradskiya-kaloyan-1597068.html", "text": "/КРОСС/ Увеличението на заплатите на работещите в градския транспорт с 10% няма как да компенсира недоволството им от отвратителните санитарно-битови условия на труд. Това коментира председателят на БСП - София и на групата на социалистите в СОС Калоян Паргов. \"Безспорно заплатите са много важни, но не по-малко важни са и условията на труд, каза той. - Дано това 10% увеличение на месечните възнаграждения да не е опит за купуване на индулгенция. Това обаче няма да промени факта, че шофьорите и ватманите в градския транспорт са принудени да използват тоалетни на крайните спирки, които са в отвратително състояние. А на последната спирка на тролей №1 на Пета градска болница около мизерната тоалетна за шофьорите и диспечерите се прескачат плъхове\".Калоян Паргов, който е и заместник-председател на Комисията по транспорт и туризъм в СОС, отбеляза и факта, че от две години има трудности при изпълнението на транспортната задача, но управляващите не предлагат оптимизация на транспортната мрежа, факт са дублираните маршрути на места, а на други има големи интервали на движение на градския транспорт.\"Тези въпроси Комисията по транспорт и туризъм все ги отлага, замита ги под килима, коментира той. - Недостигът на водачи в градския транспорт е от години. Шофьорите продължават да напускат, все по-малко са желаещите да работят в транспортните дружества. А в Комисията по транспорт и туризъм не сме видели досега анализ защо има такова текучество и недостиг. Удобните оправдания, че в цяла Европа бил този недостиг с нищо не помагат да бъдат решени проблемите в България. Аз от години искам да видя анализ, който да покаже основните причини за това защо професията шофьор или ватман в градския транспорт на София не е атрактивна и желана? Само в заплатите ли е проблемът, условията ли са, отношението към работниците ли е? Освен това, на каква база управляващите решиха, че 10 милиона увеличение на бюджета за транспорт са достатъчни. А действително достатъчни ли са? Защо тези 10 милиона не са 20, не са 30 при положение, че очевидно има толкова сериозни проблеми в столичните транспортни дружества? Или тези 10 милиона са само за туширане на напрежението?\".Калоян Паргов е категоричен, че проблемът със санитарно-битовите условия за шофьорите е следствие от безотговорно отношение на управляващите. \"Това, което видяхме с очите си на няколко последни спирки е скандално, коментира той. - Уникална безотговорност е да предложиш на хора, упражняващи тежък труд, такива унизителни битови условия. Това са проблеми, които е абсурдно работниците да поставят за разрешаване. Ако решаването на въпроса с недостига на кадри изисква повече време, подобряването на санитарно-битовите условия на труд в дружествата изисква най-вече желание от страна на ръководството и не много средства. Каква е причината да са такива условията? Кой е отговорен за това?\".Според председателя на БСП - София проблемите в Столичния градски транспорт, които принудиха водачите в градския транспорт да облекат жълтите жилетки и да протестират символично, са следствие от отказа да бъдат решавани различни въпроси във времето и натрупването им.\"Като започнем от подбора на ръководните кадри, които са избирани с конкурс, но на партиен, а не на експертен принцип, през страха на държавните органи ДАИ и Иснспекция по труда да следят какво се случва в дружествата и по този начин осъществяват \"естествено политически чадър\" до недостатъчната компетентност на управляващия екип - пример е ветровитият пост на заместник-кмета по транспорт. За последния мандат се смениха трима, а последно временно за това отговаря вездесъщият Дончо Барбалов. Отдавнашен очевиден факт е, че няма ясна стратегия за развитието на транспорта в София. Освен проблемите с дружествата, доказателство за това са и тези с трафика, с паркирането и т.н.\". ", "date": "2019.02.20", "title": "Калоян Паргов: Две години чакамe анализ защо няма шофьори в градския транспорт"}
{"url": "http://www.cross.bg/nfsb-simeonov-samostoyatelno-1597059.html", "text": "/КРОСС/ НФСБ ще се яви вероятно самостоятелно на предстоящите евроизбори. Това обяви пред журналисти в Народното събрание съпредседателят на \"Обединени патриоти\" и лидер на НФСБ Валери Симеонов. Вчера стана ясно, че той е издигнат от структурите на партията за водач на листата.\"НФСБ извърши необходимите действия за самостоятелно явяване на изборите. Това не е окончателно решение, защото Валери Симеонов не е лидер на еднолична партия. За два месеца преговори с господин Каракачанов, общото време, за което сме говорили за общо явяване на европейските избори, е не повече от пет минути. Така че ние не можем да чакаме и да се правим, че не виждаме как паралелно другите две партии се подготвят за самостоятелно явяване\". Той коментира още,  че с оглед на взаимоотношенията в коалицията \"Обединени патриоти\" съвсем естествено е НФСБ да предприема необходимите действия за подготовка на самостоятелно явяване на европейските избори. Той поясни още, че решенията в НФСБ се вземат от Политическия съвет, както е записано в Устава. Няма как Уставът да бъде заобиколен, посочи Симеонов без да уточни кога ще се проведе Политическия съвет на НФСБ.\"Казвам го открито. Не го крием и не извършваме задкулисни договорености. Не подхвърляме на медиите, че ще вкараме 3-4 депутати общо с разни консервативни псевдосубекти, нито пък водим подготвителна кампания за издигане на наш кандидат още от миналата година, без да уведомяваме партньорите си\", добави бившия вицепремиер.Каракачанов/Красимир/ да отговори защо за два месеца преговори с него общото време, в което сме говорили за съвместно участие в евроизборите, е не повече от пет минути, коментира диалога си с ВМРО Симеонов. НФСБ са отворени все още известно време за разговори, стана ясно от думите на лидера му.НФСБ няма да отстъпи от позицията си за по-висок праг на преференциите, заяви политикът:Човек остава с впечатлението, че България не е парламентарна демокрация, а парламентарна монархия. Така Симеонов коментира в кулоарите на Народното събрание решението на ГЕРБ да върне стария праг за преференции в Изборния кодекс.Той подчерта, че позицията на неговата партия е против намаляването на прага, \"защото даваме възможност в НС и в българските институции да влизат неопределено количество байганьовци, хора с болни амбиции и със средства, с които си купуват местата в общинските съвети, в парламента\".По думите на Симеонов, евроизборите са важни от гледна точка на мобилизация на симпатизантите и избирателите. Ще ни бъде много интересно какъв резултат ще имаме на тях, те са важи от партийно-политическа гледна точка, като цяло с 6-7 депутати не можем много да влияем в ЕП, поясни политикът. ", "date": "2019.02.20", "title": " Валери Симеонов: НФСБ вероятно ще се яви самостоятелно на евроизборите "}
{"url": "http://www.cross.bg/georgi-dali-bolnitza-1597061.html", "text": "/КРОСС/ 26-годишният Георги Георгиев, който посече с брадвичка майка си, баща си, баба си и брат си в семейната им къща в Нови Искър, ще бъде изследван в продължение на 30 дни в МВР болница, защото освен психичното заболяване, което все още не е установено, има много тежка форма на туберкулоза и епилепсия, пише \"24 часа\".Това реши тричленен състав на Софийския градски съд с председател Христинка Колева. Младият мъж, който на 13 януари е навършил 26 години, бе докаран в съдебната палата около 14:20. Той бе с маска на лицетозаради туберколозата, а полицаите, които го водеха - с ръкавици. Георги е само кожа и кости, беше облечен с вехт анцунг и провлачена блуза. В ръка държеше листове, които обаче така и не показа на съда. На въпросите на съда отговаряше изключително тихо и объркано. През повечето време говореше за психотропни оръжия, спомена и за 2 деца, едното от които се самоубило, а друго се наранило, но не стана ясно дали и те са жертви на психотропни оръжия.\"Психиката ми е ценна. Има ли хора, които се занимават с такава дейност или трябва да потърся помощ от Европейския съюз\", попита Георги в съда. Отново обясни, че съществува организация по психотропни вещества. Прокуратурата предложи той да бъде изследван в продължение на 30 дни в психиатрията към затвора в Ловеч. Съдебният психиатър проф. Маринов, който също бе изслушван в съда, предложи това да стане в МВР болница, тъй като състоянието на Георги е изключително тежко. Той страда от много тежка форма на епилепсия, освен това туберкулозата му е в много напреднал стадии и всеки момент може да доведе до фатален край. Съдия Колева попита задържания дали е съгласен да се изследва в болница, на което той се поинтересува дали ще изследват белия дроб. По думите на адвоката му Стоян Стоянов Георги от много време не е посещавал лечебно заведение. Спомнял си, че преди месеци бил ходил в някаква болница, но не знае коя. Затова защитникът също настоя момчето да бъде изследвано или в МВР болница, или в Пловдив.Защитникът също така обясни, че тепърва прокуратурата трябва да събира доказателства дали някой друг човек е влизал в къщата на семейството, дали момчето не е станало жертва на имотната мафия, например.От определението на съда стана ясно, че близките на Георги са удряни с брадвичка много пъти. Баба му Славка например има наранявания освен по главата, още по шията, а брат му Александър - по торса, ръката и шията.Самият Георги не давал обяснение за случката и към този момент не се признава за виновен.Снимки 24 часа", "date": "2019.02.20", "title": "Георги, който посече семейството си иска помощ от ЕС срещу психотропните оръжия"}
{"url": "http://www.cross.bg/reklami-tyitur-partii-1597062.html", "text": "/КРОСС/ Политическите групи, които водят кампания за предстоящите евроизбори в \"Туитър\", ще бъдат принудени да се регистрират в платформата, като част от по-строгите правила за реклама, целящи да защитят европейските избори от чуждестранна намеса, предаде \"Файненшъл таймс\".Във вторник \"Туитър\" обяви, че разширява публичната си база данни за реклама, за да се показват всички реклами в подкрепа на партии или кандидати за европейските избори и се дава информация кой ги спонсорира, с колко пари и към кои аудитории са насочени.Всяка група или отделен човек, който иска да използва \"Туитър\" за предизборна кампания, ще трябва първо да докаже самоличността си и да има адресна регистрация в ЕС.Правилата ще влязат в сила на 11 март, 10 седмици преди изборите за евродепутати. Според социологически проучвания антисистемните и евроскептичните партии, които имат проруски връзки, като италианската \"Лига\" ще бъдат големите печеливши от вота през май.Туитовете в подкрепа на даден кандидат или партии ще бъдат обозначени на платформата. За разлика от \"Фейсбук\" обаче рекламите, поддържащи политически каузи като имиграция или права на половете, няма да бъдат включени в базата данни.Миналия месец \"Фейсбук\" заяви, че ще казва на европейските си потребители кой купува рекламите, които виждат. Освен това реклами ще могат да се купуват само от хора, пратили на социалната мрежа доказателства за идентичността си (повече четете тук).Миналата година \"Гугъл\" обяви проект за евроизборите, в рамките на който всяка политическа кампания в блока ще трябва да докаже идентичността и националността си преди да й бъде позволено да купува реклами на платформите на \"Гугъл\". На одобрените реклами ще трябва да се показва кой е платил за тях. ", "date": "2019.02.20", "title": "\"Туитър\" затяга правилата за политически реклами преди евроизборите"}
{"url": "http://www.cross.bg/rahyoya-osuden-godini-1597060.html", "text": "/КРОСС/ Високопоставен служител на Европейската комисия бе осъден във вторник на 4 години затвор за изнасилването на своя подчинена в сграда на институцията, предаде АФП.Идентифициран от източник на Франс прес като 51-годишният Маргус Рахуоя, той е бил директор в генерална дирекция \"Мобилност и транспорт\" по време на изнасилването през септември 2015 г. Според съдебното решение обвиняемият организирал парти в офиса, \"за да благодари на служителите и да отбележи рождения ден на дъщеря си\", но \"впоследствие ситуацията се изродила\".Рахуоя, който е естонски гражданин, заявил, че сексуалният контакт с 20 години по-младата колежка бил по взаимно съгласие, но съдът отхвърли това твърдение.Обвиняемият планира да обжалва решението, обяви неговият адвокат.Говорител на Европейската комисия съобщи, че \"въпросният чиновник е бил отстранен, след като инцидентът е бил докладван в ЕК и е била задействана вътрешна процедура\".Рахуоя е осъден да плати 30 000 евро обезщетение на жертвата си, както и още €5000 на нейния партньор. ", "date": "2019.02.20", "title": " Директор в Еврокомисията бе осъден на 4 г. затвор за изнасилване "}
{"url": "http://www.cross.bg/dolara-miliarda-rysiya-1597057.html", "text": "/КРОСС/ В началото на 2019 година обемът на валутните резерви на Русия достигна 468 милиарда долара, докато общия обем на нейния външен дълг е 454 милиарда долара. Това съобщи президентът Владимир Путин в посланието си към Федералното събрание.Според него, сега страната има сериозен буфер, който ще я предпази от евентуални финансово-икономически проблеми. Така за първи път в историята на Русия, резервите на държавата са достатъчни за пълното погасяване на външните й задължения, както на държавата, така и на другите икономически субекти.Според данните на руската Централна банка, общо задълженията на държавата, частните компании, банките и физическите лица възлизат на 453.74 милиарда долара или са намалели със 64.4 ми5лиарда долара през 2018 година. Това е и най-ниското ниво на задлъжнялост в страната от 2009 година.В същото време на 1 януари валутните резерви на Русия са били 468.5 милиарда долара и до 8 февруари са се увеличили до 475 милиарда долара.   ", "date": "2019.02.20", "title": "Валутните резерви на Русия превишиха външния й дълг за първи път"}
{"url": "http://www.cross.bg/malina-naznachena-agentziya-1597065.html", "text": "/КРОСС/ Правителството определи Малина Крумова за председател на Държавна агенция \"Безопасност на движението по пътищата\". Това реши правителството на днешното си заседание.Новата агенция бе официално създадена от Министерския съвет в края на януари. Идеята за нейното съществуване дойде след тежката катастрофа с автобус край Своге миналото лято, пише блиц.Малина Крумова бе зам.-министър на регионалното развитие и благоустройството, а от миналата година именно тя работи по създаването на новата държавна структура.Крумова започва да работи по проекти и програми от 1998 г. От 2007 г. е експерт в Управляващия орган на Оперативна програма \"Околна среда\" към Министерството на околната среда и водите. През 2009 г. е назначена за директор на дирекция и ръководител на тази оперативна програма. В периода от 13 март 2013 г. до 29 май 2013 г. е назначена за заместник-министър на околната среда и водите в правителството с министър-председател Марин Райков. От ноември 2014 г. участва в координацията на Европейските структурни и инвестиционни фондове, както и в групата на високо равнище на Европейската комисия за опростяване на кохезионната политика. Ръководи дирекция \"Централно координационно звено\" до януари 2017 г., когато е назначена за служебен заместник министър-председател, отговарящ за европейските фондове. На 9 май 2017 г. е назначена за заместник- министър на регионалното развитие и благоустройството. От октомври 2018 г. работи по създаването на Държавна агенция \"Безопасност на движението по пътищата\". ", "date": "2019.02.20", "title": "Малина Крумова става шефка на новата пътна агенция "}
{"url": "http://www.cross.bg/ninova-merki-korneliya-1597066.html", "text": "/КРОСС/ Няма да взимаме пари, няма да се возим на служебни коли, докато сме извън парламента! Това заяви пред медиите на пресконференция лидерът на БСП Корнелия Нинова. Тя подчерта, че решението червените депутати да напуснат парламента е взето от Националния съвет на партията и пак пленумът трябва да реши те да се върнат в пленарната зала, съобщава \"Епицентър\".Управляващите сътвориха законодателен хаос с Изборния кодекс, категорична бе лидерът на БСП. Нинова припомни, че в хода на дебатите  - първо в правната комисия, а след това и в пленарната зала миналия четвъртък, социалистите са предупреждавали да не се пипа преференцията. Но аргументите им не са били чути. Едва след възмущението, което предизвикаха промените в кодекса, се стигна до намеса на премиера и обещание за обрат. Но последва намерение от страна на ГЕРБ да разгледат промени в Изборния кодекс преди да има вето на президента или обнародване. От ГЕРБ не се съобразиха с мнението на юристите, че това е против закона, припомни Нинова. И попита риторично представителите на медиите - как да коментирам, като не знам какво ще решат до довечера?„Както знаете, днес има протест на фармацевтите и стотици аптеки в страната са затворени. Изпълнителното бюро на БСП проведохме среща с Националната аптечна камара по тяхно желание тук в сградата на „Позитано\" 20. За да няма спекулации и фалшиви новини, че БСП яха протестите, всички наши обсъждания се базират на споразумение за сътрудничество\", заяви още Корнелия Нинова. Отново политика в подкрепа на олигарсите и големите и убиване на малкия бизнес! Направиха пълен хаос, както с всичко друго, бе изводът й. Социалистите настояват за аптечна карта, за да имат достъп до лекарства всички граждани.Настояваме за единни държавни цени, продължи Корнелия Нинова и посочи, че такива има в Австрия, Германия, Гърция и други държави от ЕС. Трябва да се удължи срокът за въвеждане на новите мерки в аптеките, да има единен софтуер и разходите да са за сметка на производителите на лекарства, категорична е Корнелия Нинова.„Проблемите имат решения. Обсъдихме всичко в детайли. Краткосрочни и дългосрочни мерки. Първо обединихме се в мнението, че трябва да се удължи срокът, за да се въведат тези мерки в аптеките. По информация на камарата тези мерки не са започнали още в редица европейски държави. Нито Германия, нито Франция, нито Норвегия са започнали с тези мерки. Полша, Чехия, Унгария и Словакия даже не са подписали споразумението за присъединяване. Имаме основание да поискаме удължаване на срока. Да се изпълни регламента и разходите, които трябва да направят аптеките, да бъдат за сметка на производителите на лекарства\", заяви Нинова и добави, че е не е необходимо да се правят четири различни софтуера, а един. „Знаем докъде стигнаха успехите на електронното управление\", подчерта лидерът на БСП. ", "date": "2019.02.20", "title": "Нинова: Няма да взимаме пари и да се возим на служебни коли, докато сме извън парламента"}
{"url": "http://www.cross.bg/dyuni-zakona-dyunite-1597064.html", "text": "/КРОСС/ Министерският съвет одобри проект на Закона за изменение и допълнение на Закона за устройство на Черноморското крайбрежие (ЗИД на ЗУЧК), в който се предвиждат по-строги мерки за опазване на дюните, съобщава правителствената пресслужба.В документа се залагат санкции за поставяне на преместваем обект върху неохраняем морски плаж в нарушение на закона, за поставяне на плажни принадлежности и преминаване или спиране с пътно превозно средство върху подвижни: (бели) дюни, неподвижни дюни с тревна растителност (сиви дюни) и облесени дюни. Ще бъдат наказвани и плажни оператори (концесионери и наематели), ако не осигурят равностоен достъп за свободно разполагане на плажни принадлежности от посетителите, както и санкции за субект, който в нарушение на закона ограничава правото на гражданите за свободен и безплатен достъп до морските плажове.Законопроектът предвижда изменения в административно-наказателните разпоредби на ЗУЧК. Прецизирани са също така нормите, засягащи и органите, които са ангажирани с административното производство при установяването на нарушенията и определянето на наказанията.Предложенията идват, след като в средата на миналия месец регионалната инспекция за опазване на околната среда в Бургас и Министерството на туризма установиха, че 1205 квадратни метра дюни на къмпинг \"Смокиня\" са унищожени с багер. Под отговорност бяха подведени двама души - собственикът на терена и багеристът, управлявал машината, заравнила дюните. Случаят стана повод Коалицията от неправителствени организации и граждански групи \"За да остане природа в България\" да поиска държавата да си изпълни задължението по Закона за устройство на черноморското крайбрежие и да одържави всички приватизирани или реституирани дюни. ", "date": "2019.02.20", "title": "Правителството предлага по-строги мерки за опазване на дюните"}
{"url": "http://www.cross.bg/kamenarov-list-bolnichniya-1597063.html", "text": "/КРОСС/ Във връзка с отлагането на делото на Константин Каменаров в понеделник заради заболяването му, Софийският градски съд разпорежда проверка на болничния лист. От съобщението, което СГС разпространи, става ясно, че документът на Каменаров е бил внесен в съда в последния момент преди насроченото съдебно заседание в понеделник. \"Ще бъде разпоредена проверка на болничния лист на Константин Каменаров, който беше внесен в съда час преди заседанието в понеделник, (18 февруари) и който стана повод за отлагането на делото\", се казва в съобщението на СГС.Според представеният болничен лист Каменаров е в отпуск по болест от 14 до 22 февруари. Снощи - вторник, обаче в централните новини той бе показан като участник на конференция в Брюксел за предизвикателствата пред аудиовизуалните медии във времето на дигитална революция.Потърсен от \"Дневник\", Каменаров обясни, че е болен от грип, което не е странно в този сезон, и подчерта, че е пътувал до Брюксел въпреки заболяването. \"Нито законът, нито конституцията ми забраняват да се движа\", каза той. На въпрос на \"Дневник\" дали за участието си в конференцията е бил командирован от БНТ, той отговори, че ще бъде разпространено негово официално изявление по случая.\"Дневник\" отправи въпрос и до СЕМ - каква е позицията им по случая, тъй като СЕМ е органът, който назначава генералните директори на БНТ и БНР.Дали болният може да се движи се решава от лекаря, който издава документа за временна неработоспособност, обясниха експерти. Неслучайно в болничния лист са посочени 7 опции на режим на лечение, сред които \"болничен\", \"домашен - на легло, постоянно или в определени часове от деня\", \"свободен без право да напуска населеното място\", \"свободен с право да напуска населеното място в границите на РБ\". Любопитно е, че липсва вариант за свободен режим с право за напускане границите на РБ.Ако Каменаров е бил командирован от БНТ в Брюксел, това също е нарушение на закона, тъй като няма как някой да е едновременно в болнични и в командировка.Според Закона за здравето болничният на Каменаров може да бъде обжалван от неговия работодател (в случая СЕМ), НОИ или НЗОК, обяснява \"Капитал\" нормативната уредба . Отделно от това прокуратурата или съдът могат да започнат проверка срещу лекаря, издал болничния лист.Утре (четвъртък) Съветът за електронни медии има редовно заседание и е възможно въпросът да бъде повдигнат за обсъждане от членове на регулатора.През октомври 2017 г. вицепремиерът Томислав Дончев обяви, че правителството започва война с фалшивите болнични. Според неговите данни \"една четвърт от болничните листове са фалшиви\".Константин Каменаров е подсъдим на втора инстанция в Софийския градски съд, където обжалва присъда условно лишаване от свобода от 1 година и 3 месеца и глоба от 600 лв. за това, че е управлявал автомобила си със съдържание на алкохол 1,6 промила, установено с кръвна проба. Ако присъдата бъде потвърдена от СГС, той може да загуби поста си като генерален директор на БНТ, по силата на условията посочени в Закона за радио и телевизия. ", "date": "2019.02.20", "title": "Съдът разпореди проверка на болничния лист на Каменаров"}
{"url": "http://www.cross.bg/velikobritaniya-yniversiteti-obrazovanie-1597056.html", "text": "/КРОСС/ Към 15 януари, когато е крайният срок за кандидатстване в централизираната система за прием в университетите на Великобритания от тази есен, документи за прием са подали 1900 български кандидат-студенти. Това е 9 процента спад на нашите кандидати спрямо 2018 г., когато подалите документи за британски университети българи бяха 2080. Тези българи, които ще са приети от тази година във Великобритания в условията на Брекзит, ще се възползват от пълното кредитиране на образованието си за целия му четиригодишен срок, съобщи в Националния пресклуб на БТА Стефка Златева - мениджър в консултантската фирма за образование в чужбина \"Интеграл\".Тя определи 2019 г. като изключително динамична за образованието във Великобритания, защото се осъществява в условията на реален Брекзит.Въпреки това, за близо 20 процента от българските абитуриенти отговорът на въпроса къде да учат е един и същ - в чужбина. През последните десет години средно между 8000 и 10 000 от завършващите абитуриенти у нас се насочват към образование в чужбина, отбеляза Златева.Тя коментира, че през последното десетилетие значителна част от нашите ученици се насочват към висшето образование във Великобритания, защото в нея има над 110 университета, с доказано качество на образованието. Това е и страната, в която приемът на студенти е най-ранен - година по-рано, а един кандидат-студент може да кандидатства само в пет от общо над 110 университета.\"През тази година, въпреки Брекзит, британското правителство одобри и потвърди условията за кредитиране и образование в страната за европейците, които ще започнат да учат в британските университети от есента\", заяви Стефка Златева.За бъдещите кандидат-студенти от ЕС Съветът на британските университети е изпратил писмо с искане до британското правителство да вземе бързи и срочни решения за кандидатите в следващите години. Британските университети са притеснени от това как ще продължи образователният обмен на студенти между Великобритания и ЕС по програмата \"Еразъм\" в следващите години, както и как ще кандидатстват занапред учениците от ЕС.Крайният срок за кандидатстване т. г. беше 15 януари, но още има свободни места за университети във Великобритания. Това означава обаче, че се търсят точно определен профил кандидати за определени специалности, информира Златева. ", "date": "2019.02.20", "title": "Спад на българските кандидати за прием в университети във Великобритания"}
{"url": "http://www.cross.bg/pytin-rysiya-semeiistva-1597044.html", "text": "/КРОСС/ Семействата с три и повече деца в Русия ще могат да получават от федералния бюджет по 450 хиляди рубли за погасяване на ипотечен кредит. Това заяви президентът Владимир Путин в годишното си послание към Федералното събрание,, предаде ТАСС.Тази допълнителна мярка в подкрепа на многодетните семейства ще бъде въведена с оглед стабилната макроикономическа ситуация в Русия и нарастващите доходи на държавата, отбеляза Путин.\"Хората не можеш ги излъга, те остро усещат лицемерието, неуважението към себе си и всяка несправедливост. За хората е от значение какво се прави реално и как това подобрява живота им, живота на семействата им, и то не след време, а сега\", заяви държавният глава.Путин подчерта: \"Не бива да повтаряме грешките от минали десетилетия и да чакаме пришествието на комунизма, трябва сега да променяме ситуацията към по-добро\". Дейността на изпълнителната власт на всички равнища трябва да бъде добре съгласувана, съдържателна, енергична - и руското правителство трябва да дава тон, добави президентът.Държавните и общинските служители, заети в социалната сфера, не бива \"никога да допускат високомерно отношение, неуважение към гражданите - нито с думи, нито с действия\", подчерта в посланието си Владимир Путин. Руският лидер предложи от 1 януари 2020 г. помощите за първо и второ дете да бъдат увеличени, като достигнат двойния размер на жизнения минимум. Той изрази убеденост, че през 2023-2024 г. в страната ще бъде възстановен естественият прираст на населението. ", "date": "2019.02.20", "title": "Путин: Русия ще подкрепи допълнително многодетните семейства "}
{"url": "http://www.cross.bg/shaylich-shaban-piyan-1597047.html", "text": "/КРОСС/ Кралят на сръбската фолк музика Шабан Шаулич, който загина в тежка катастрофа в Германия в неделя, причинена от пиян шфьор без книжка, е излязъл сам от колата, бил е в съзнание и е говорил, съобщи лекарката, която оглавяваше екипа за спасяването на живота на певеца, съобщава сръбският вестник \"Блиц\".Той говорел на сръбски и лекарите не го разбрали, но бързо схванали, че го боли гърлото и състоянието му се влошава. Спазвайки германските медицински стандарти те му дали успокоително и преценявайки, че е най-тежко ранен, го изпратили в най-добре оборудваната клиника в Билефелд с хеликоптер.Спътниците му били изпратени в други две клиники с линейки, които заедно с пожарните коли на мястото били около 40 на брой.Лекарите трябвало да отворят гръдния му кош и установили, че аортата се е спукала. Според тях поради силния удар предпазният колан е натиснал мястото и е спукал кръвоносния съд.В протокала било записано, че Шаулич е починал в 10.25 часа.Катастрофата стана в неделя сутринта, когато автомобил, управляван от пиян шофьор без книжка, се заби в автомобила, в който пътуваше певецът.В родния му град Шабац бяха разлепени плакати с призив към всички, които желаят, да подпишат инициатива за промяна на името на родната му улица в улица \"Шабан Шаулич\". ", "date": "2019.02.20", "title": "Разкриха нови подробности за смъртта на Шабан Шаулич"}
{"url": "http://www.cross.bg/danni-lichnite-vetoto-1597043.html", "text": "/КРОСС/ Депутатите отхвърлиха ветото на президента Румен Радев и отново гласуваха върнатите за ново разглеждане разпоредби от Закона за личните данни. С ветото си държавният глава възразяваше срещу установените критерии при обработването на лични данни за журналистически цели и за целите на академичното, художественото или литературното изразяване. Аргументите обаче не бяха прието от мнозинството в пленарна зала.", "date": "2019.02.20", "title": "Парламентът отхвърли президентското вето върху Закона за личните данни "}
{"url": "http://www.cross.bg/zhertvata-ybiiistvoto-prisuda-1597046.html", "text": "/КРОСС/ Доживотна присъда получи 38-годишен бивш полицай от България за убийството на гръцки лекар на остров Крит през 2017 г., съобщава телевизия Скай. Същата присъда получи и вдовицата на жертвата, съобщи БТА.Съдът в Ираклио осъди българина за убийството на 62-годишния кардиолог Христодулос Каландзакис през октомври 2017 г. 39-годишната съпруга на лекаря беше призната за виновна в подбудителство без смекчаващи вината обстоятелства.Според обвинението българският полицай е поддържал любовна връзка със съпругата на жертвата. На 7 октомври 2017 г. извършителят е причакал лекаря на пътя, по който той е отивал на работа с автомобил, и го е застрелял с ловна карабина с четири куршума.В показанията си българинът пое върху себе си цялата вина за деянието, като заяви, че съпругата на жертвата не е участвала по никакъв начин. Тя самата отрече да има вина за убийството. ", "date": "2019.02.20", "title": "Българин получи доживотна присъда в Гърция за убийство през 2017 г. "}
{"url": "http://www.cross.bg/severna-makedoniya-repyblika-1597051.html", "text": "/КРОСС/ Сътрудничеството между София и Скопие през последните години е отлично, както и усилията на България за подпомагане на Република Северна Македония по европейския й път и развитие.Това казаха премиерът Бойко Борисов и председателят на парламента на Република Северна Македония Талат Джафери, които се срещнаха след ратифицирането на протокола за присъединяването на съседката ни към НАТО.Борисов подчерта, че България е последователна в подкрепата си за Република Северна Македония. Той акцентира върху значението на проектите за инфраструктурна, транспортна и дигитална свързаност.„Колкото сме повече свързани по региони, толкова са по-големи перспективите за инвестиции, за мир и за просперитет\", каза министър-председателят.Борисов посочи, че с осъществяването на проекта за коридор №8 регионът ще изглежда по различен начин.Талат Джафери благодари на българското правителство за усилията, които полага за евроатлантическия път на югозападната ни съседка. Той подчерта, че само с добросъседските отношения и тясното сътрудничество страните ни могат да вървят напред. ", "date": "2019.02.20", "title": "Борисов и Джафери: Сътрудничеството между София и Скопие е отлично"}
{"url": "http://www.cross.bg/plovdiv-hrani-mezhdynaroden-1597052.html", "text": "/КРОСС/ В продължение на пет дни Пловдив отново ще бъде столица на агробизнеса, виното и храните. Над 650 фирми показват постиженията и технологичното бъдеще на  селското стопанство, винарската и хранителната индустрия. Изложители от 30 държави  представят технологии и техника, материали и препарати, семена и посадъчен материал, вина и високо алкохолни напитки, храни и гурме специалитети в Международен панаир Пловдив от 20 до 24 февруари 2019 г.  „Форумът доби популярност и изгради  авторитет, които предизвикват интереса на производители и търговци далеч извън пределите на България. Присъствието  на изложители от Европа и Азия е доказателство за големия интерес\", заяви министърът на земеделието Румен Порожанов, преди да открие международните изложби „Агра\" - за селско стопанство, „Винария\" - за лозарство и винарство, и „Фудтех\" - за хранителната индустрия. След като преряза лентата, той разгледа експозициите. В петото издание на единствения на Балканите мегафорум за агробизнес, вино, храни и оборудване се представят 68 иновации, от които 15 световни и 11 европейски. Специалистите могат да видят разработки на водещи компании и на научните институти от Селскостопанската академия, да посетят над 30 събития от съпътстващата програма. Ценителите имат възможност да се насладят на огромно разнообразие от напитки и храни в Града на виното и деликатесите, където е и изложбата „Вкусове от Италия\".  Участниците демонстрират продукти, създадени според представите на съвременния човек за нов стил на живот, заяви при откриването доц. д-р Иван Сколов, главен директор на Международен панаир Пловдив, който е организатор на мегафорума. В него се включиха 119 нови фирми, а други 35 се завърнаха, което показва, че е предпочитан от бизнеса, добави той. Според д-р Соколов прави впечатление възходящото развитие на  „Фудтех\". Изложителите, предлагащи храни, са двойно повече от миналата година, нарасна и броят на  компаниите за техника. „Винария\" представя новата вълна́ българско вино и последно поколение оборудване. „Агра\" показва  бързите промени в селското стопанство и  ориентирането към по-мащабно инвестиционно мислене.  Панорамата на индустриите, стоящи в основата на модерния начин  на живот - екологичен, здравословен и с високо качество, е разположена в шест палати и откритите площи край тях. Те може да се разгледат от 9 до 18 ч., в последния ден до 14 часа. Тогава ще бъдат изтеглени печелившите талони от анкетата за посетители, а трима от тях ще получат наградите, осигурени от Международен панаир Пловдив: бензинова косачка, водоструйка  и електрическа фреза.", "date": "2019.02.20", "title": "Пловдив отново става столица на агробизнеса, виното и храните"}
{"url": "http://www.cross.bg/ostrov-iiordan-tryd-1597055.html", "text": "/КРОСС/ 27-годишният българин Йордан Станев Динев, който гръцката полиция издирваше от петък, е открит мъртъв на остров Санторини.Вчера в ранния следобед униформените открил WV Пасат с българска регистрация в пропаст.Часове по-късно открили и тялото на младия мъж, на 70 метра от автомобила и на 30 м от морето. Йордан е работел като сервитьор на гръцкия остров, пише \"Труд\". Младият мъж бе в неизвестност 5 дни, след като се качил в колата на брат си и казал, че отива да се види с близки приятели на острова.Полицията работи по няколко версии. Убийство, самоубийство или катастрофа. Смачканата кола на българина. Снимка: \"Труд\" ", "date": "2019.02.20", "title": "Издирваният в Гърция българин бе открит мъртъв на остров Санторини"}
{"url": "http://www.cross.bg/nizhni-artyom-novgorod-1597024.html", "text": "/КРОСС/ Доскоро на уличното изкуство в Русия се гледаше с лошо око, тъй като в него участваха и много хулигани. Но днес жителите на провинциалните градове сами се стремят към артистична нотка в своята архитектура.Артьом Филатов е на 27 г. и копнее да спаси родния си Нижни Новгород - голям индустриален град на 600 км източно от Москва. Не, не освеженият и разкрасен Нижни, който видяхме по време на Световната купа по футбол, с пощенски картички с безупречни снимки за радост на хиляди чуждестранни посетители. Нижни, който Филатов иска да спаси, е забравеният Нижни - този, който виждате, след като се вгледате по-внимателно. Там, на един хвърлей от шума и суетата на мейнстрийма, се крият малки дървени къщички, наричани \"гнилушки\" или \"посипушки\" (от думите \"гнило\" или \"разнебитено\"). Но в тях Артьом открива истинската красота на Нижни.Някои от тях вече са изоставени или изгорени, но много други все още могат да бъдат спасени. Артьом иска хората да променят възгледите си за тези неща, за да предизвикат новопридобитото си любопитство към малките улички и архитектурата, които се появяват веднага след като завиете зад ъгъла. Той се надява, че съсредоточаването над непознатия Нижни може да помогне да се предотврати реконструкцията в тези области (тема, която често се засяга в Русия).Първоначално Артьом се опитва сам да промени \"менталната карта\" на Нижни Новгород - от 2011 г. рисува по изоставени или изгорели къщи, които не изискват разрешение за работа. След това се посвещава на обитаемите сгради и моли собствениците за разрешение. Той винаги е търсел екзотични решения, след което най-накрая решава, че е необходим по-грандиозен социокултурен подход. Артьом има късмет и получава своята възможност. ", "date": "2019.02.20", "title": "Как един уличен художник се опитва да \"спаси\" родния си Нижни Новгород"}
{"url": "http://www.cross.bg/karino-gaga-leiidi-1597027.html", "text": "/КРОСС/ Американската певица Лейди Гага се раздели със своя приятел Крисчън Карино, като това е втората раздяла за нея през последните три години, предаде Ройтерс. Запознат с личния живот на 32-годишната попзвезда съобщи, че изпълнителката на песента „Shallow\" и Крисчън Карино, който беше и неин импресарио, са прекратили връзката си, без да дава подробности.„Просто не се получи. Понякога отношенията приключват\", спомена източникът пред сп. „Пийпъл\" и допълни, че „няма драма в случилото се\". Новината за раздялата идва дни преди церемонията по връчването на наградите „Оскар\". Лейди Гага е номинирана за носителка на отличието за най-добра женска роля за изпълнението си в романтичния мюзикъл „Роди се звезда\".На церемонията за филмовите награди „Оскар\" тази неделя Гага ще пее „Shallow,\" която е и една от предложените за златна статуетка песни. Миналия октомври тя съобщи, че двамата с Карино са сгодени. ", "date": "2019.02.20", "title": " Лейди Гага се раздели с годеника си Крисчън Карино"}
{"url": "http://www.cross.bg/razlog-obshtina-shtanda-1597020.html", "text": "/КРОСС/ По време на участието си в 36-то издание на най-голямата международна туристическа борса у нас, Община Разлог беше отличена за професионално представяне на интегриран туристически продукт за природа, история, култура.Община Разлог  получи още една награда и от Българско национално Дарик радио и Прим Експо.Община Разлог представи на щанда си чрез рекламни материали и сувенири забележителности, красиви кътчета, места за отдих и забавления, намиращи се на територията на Община Разлог. Разложките традиции, фолклор и кулинарни вкусотии са представени от колоритните „Палавите баби\" от с. Горно Драглище. С песни, усмивка и добро настроение те посрещат посетителите на щанда. Като по своя уникален начин разказват кои са най-тачените празници в Разложко, с какво гощават гостите и кои са традициите, които пазят през годините.ВАКАНЦИЯ & СПА ЕКСПО 2019 е едно от най-важните събития за туристическата индустрия в България. Изложението всяка година привлича водещи български и чуждестранни компании.", "date": "2019.02.20", "title": "Разлог с две отличия от \"ВАКАНЦИЯ И СПА ЕКСПО 2019\""}
{"url": "http://www.cross.bg/tyrove-subota-myzeiini-1597028.html", "text": "/КРОСС/ Специални тематични музейни турове започват от тази събота в \"Квадрат 500\".Постоянната експозиция на Националната галерия представя по принцип най-значимите образци на българското изобразително изкуство, както и произведения на европейски майстори, изкуство от Азия, Африка и Латинска Америка. Музейните турове, които започват от тази събота са много различни от всичко правено до сега.Необходимо е обаче предварително записване, а телефоните, на които това може да стане, са посочени на сайта на галерията. ", "date": "2019.02.20", "title": "Тематични музейни турове в \"Квадрат 500\""}
{"url": "http://www.cross.bg/germaniya-evro-bulgariya-1597023.html", "text": "/КРОСС/ 8,27 млрд. евро е стойността на търговския стокообмен между България и Германия през 2018 г., което е ръст от 10,1% спрямо предходната година, сочат данните на Германската федерална статистическа служба. Резултатите оправдават очакванията за рекорд при търговията. Българският износ отново изпреварва вноса от Германия, като търговският дефицит за Германия е в размер на 320,62 млн. евро. Страната ни е изнесла стоки на стойност 4,29 млрд. евро за Германия (нарастване с 12,3% спрямо предходната година), а вносът възлиза на 3,97 млрд. евро (ръст от 7,8% спрямо предишната година).„Тези резултати са поредно доказателство, че търговско-икономическите отношения на България и Германия са в подем. За трети път от началото на прехода износът на България се развива изпреварващо спрямо вноса от Германия, което само по себе си е забележителен успех. Германия продължава да държи палмата на първенството като най-голям и важен търговски партньор на България. Тези актуални данни за развитието на двустранния стокообмен показват, че българските продукти все повече се налагат на европейския пазар, че качеството на изделията се подобрява и че цените на българските стоки и услуги стават все по-конкурентноспособни на големия общ пазар. Вече можем да твърдим, че при това развитие след още 5 години ще прекрачим границата от 10 млрд. евро във взаимната търговия.\", коментира д-р Митко Василев, главен управител на Германо-Българската индустриално-търговска камара. „2018 г. бе добра и по отношение на инвестициите. По данни на БНБ преките инвестиции от Германия надхвърлят 150 млн. евро. Няколко нови германски инвеститора, предимно от аутомотив сектора, избраха България като инвестиционна дестинация.\", допълни още той. ", "date": "2019.02.20", "title": "Търговският стокообмен с Германия достигна рекордните 8,27 млрд. евро"}
{"url": "http://www.cross.bg/myzika-kiril-marichkov-1597032.html", "text": "/КРОСС/ Кирил Маричков ще бъде отличен с Наградата на София на Столичната община на 23-тото издание на София филм фест. В чест на легендарния български рок музикант ще бъде показан филмът „Щурците - 20 години по-късно\", заснет през 1988 година от режисьора и продуцент  Панчо Цанков.  Документално-игралният  портрет на рок-групата характеризира цяла епоха в българската музика. На фона на концерти в зала „Универсиада\" през 1987 година са представени интервюта с членовете на състава, които разказват за историята на групата, перипетиите през годините, начинът на създаване на песните, влиянието на славата. Отделно от група \"Щурците\" Кирил Маричкове автор и на музиката за осем български филма, сред които култовият „Вчера\" на режисьора Иван Андонов, откъдето е и песента „Клетва\", особено ярки са и песните „Моят свят\" от сериала „Дунав мост\" и „Обичам те завинаги\" към филма „Най-важните неща\", има и музика за няколко анимации и късометражни филма.  По повод наградата и прожекцията на филма Кирил Маричков сподели в предаването \"Бъди какъвто си\": \"За времето си филмът за \"Щурците\" беше много интересен и откровен за някои неща. В него има доста интервюта с нас, които и сега като ги слушам даже се чудя как сме ги казали. Но всъщност през 1988 година вече духаше един малко по- пролетен вятър и нещата не бяха толкова цензурирани. Много е хубаво да правиш филмова музика. Бях доста близък с режисьора Иван Андонов, защото сестра ми Люба беше негова съпруга. Гледах го как си прави филмите и си мислех: \"Дали някой ден няма да се случи така и аз да напиша музиката за някой негов филм, но никога не посмях да му го кажа, обаче какъв късмет, каква съдба! Един ден той дойде при мен и ми каза: \"Киро, ще правя един филм за 60-те години, за бийтълсовото време и много ми се иска ти да направиш музиката.\" Вътрешно аз направо се взривих от удоволствие и радост, че най- после ще имам тази възможност, но външно запазих самообладание и казах: \"А, защо не!\" Това ми беше първата филмова музика, там имаше и песен, което беше много важно за мен, защото там ми е голямата сила в песните и така започна моето правене на филмова музика.\" Кирил Маричков подготвя и голям концерт в зала 1 на НДК по повод предстоящия си 75-ти рожден ден и подготвя нов албум с 12-сет песни. Не можах да се науча да пиша лоши песни, трябва да му идват неща отвъре на човек, трябва да са искрени, трябва да са откровени, трябва да са честни с публиката. ", "date": "2019.02.20", "title": "Кирил Маричков с награда на 23-тия София филм фест "}
{"url": "http://www.cross.bg/nato-marka-godishninata-1597038.html", "text": "/КРОСС/ Ново филателно издание ознаменува „15 години от България в НАТО\". Няма друга пощенска администрация в света, която да е направила толкова много за интеграцията към Алианса както „Български пощи\". Това заяви министърът на транспорта, информационните технологии и съобщенията Росен Желязков по повод на новата пощенска марка на тема „15 години от България в НАТО\", която валидираха заедно с вицепремиера по правосъдната реформа и министър на външните работи Екатерина Захариева.Той уточни, че това е единадесетото издание от 1999 г. до днес, като първата марка е била посветена на 50 годишнината от учредяването на Алианса. Министър Желязков посочи, че няма по-добра алегория за членството ни от ратификацията на протокола за присъединяването на Северна Македония към НАТО, който бе гласуван днес в Народното събрание.„Няма по-добър знак от символиката, издаването и самостоятелния живот на пощенската марка, това е важно не само за филателистите, това е и признание за годишнината и за нашето усещане и гордост за това, че сме достоен член и партньор на другите държави в този Алианс\", добави още министърът.  ", "date": "2019.02.20", "title": "Валидираха нова марка за 15 годишнината от членството ни в НАТО"}
{"url": "http://www.cross.bg/bolnitzi-pomosht-obshtinskite-1597039.html", "text": "/КРОСС/ „Днес Министерският съвет прие Постановление за одобряване на допълнителни разходи по бюджета на Министерството на здравеопазването за 2019 г. в размер на 30 млн. лв. Целта е с този финансов ресурс да бъде осигурен  равнопоставен достъп на българското население до медицинска помощ, в това число и във високопланинските, труднодостъпните и отдалечените места\", заяви министър Ананиев на брифинг след днешното правителствено заседание.Субсидирането на общинските и областните болници се извършва на основание чл. 106 и чл. 106а от Закона за лечебните заведения, където е предвидено субсидирането на дейностите, попадащи извън обхвата на задължителното здравно осигуряване, да се осъществява по ред и условия, уредени в наредба на министъра на здравеопазването. Такива дейности са оказването на спешна помощ, на психиатрична помощ и др., които са определени като държавна отговорност.Допълнителните разходи в размер на 30 млн. лв. се разпределят по следния начин:-          18 млн. лв. се предоставят на общинските болници -  на база на населението, което обслужват, и броя на преминалите болни, в това число и 71 болници, които са в списъка за високопланински, отдалечени и труднодостъпни места.-          2 млн. лв. се предоставят на лечебните заведения, оказващи психиатрична помощ. Този ресурс е предвиден за 12-те центъра за психично здраве и за психиатричните отделения към болниците. Финансирането ще бъде на база проведени леглодни лечение.-          10 млн. лв. се предоставят за оказана спешна помощ без хоспитализация, като с този ресурс ще бъдат финансирани 41 лечебни заведения, от които 26 областни болници.„През изминалите две седмици направихме пълен анализ на всяка от общинските и областните болници, в това число на обема дейност, преминалите пациенти и финансовото състояние на тези лечебни заведения. Установи се, че дейностите, които тези болници изпълняват, извън задължителното здравно осигуряване, не са осигурени напълно с нужния ресурс и е необходимо те да бъдат подпомогнати. Анализът показа, че редица разходи, които имат, не са финансово обезпечени. В същото време за поредна година се увеличава минималната работна заплата (МРЗ), което дава отражение върху финансовото състояние на болниците и върху свързаните с МРЗ други плащания. Към края на 2018 г. просрочените плащания на общинските и на областните болници достигнаха 161 млн. лв., от които 26 млн. лв. са просрочените плащания на областните болници, а 35 млн. лв. - на  общинските\", коментира още здравният министър.Общо 171 болници, общински и областни, ще бъдат подпомогнати с отпуснатите днес от МС 30 млн. лв.От този ресурс една значителна част ще бъде предназначена за повишаване възнагражденията на персонала в лечебните заведения. Конкретното увеличение ще зависи от ръководството на съответната болница. Това стана ясно още от думите на министъра.МЗ е запознато със състоянието на всяка от психиатричните структури, които ще бъдат финансирани по този ред за оказване на дейност. Отделно от това, с друго Постановление на Министерския съвет, около 10 млн. лв. ще бъдат отпуснати под формата на капиталови разходи за ремонти в психиатричните звена.По отношение случаите на морбили, пред журналисти министърът посочи, че по последна информация общо 31 души са регистрирани с клинична картина на заболяването, от които 21 са лабораторно потвърдени. От вчера са регистрирани 4 нови случая - на 3 деца от кв. Христо Ботев и едно дете от ж.к. Студентски град.Относно протестите на фармацевти министър Ананиев беше категоричен, че държавата е задала ясна програма, ясни изисквания, критерии, методология и технология, по която аптеките да се включат в системата на верификация и с всеки изминат ден се увеличава броят на аптеките, които работят със системата - от 3600 разкрити на територията на страната аптеки, над 2100 са регистриралите се вече в системата. „Не мога да разбера защо е този протест, тъй като това е европейска директива, имаше достатъчно дълъг период на обучение. От разговори с моите колеги от другите страни-членки на Европейския съюз знам, че никъде няма протести или такова напрежение, каквото има при нас. Ние дадохме не по-малко от 6-месечен период, за да може всички аптеки да се включат спокойно и да изпълнят всички изисквания\", подчерта здравният министър.Кирил Ананиев посочи, че правителството няма как да подпомогне финансово аптеките, тъй като това би било държавна помощ. ", "date": "2019.02.20", "title": "МС отпусна 30 млн. лв. за общинските и областните психиатрии"}
{"url": "http://www.cross.bg/konkyrsa-ychastnitzite-konkyrsut-1597041.html", "text": "/КРОСС/ Столична община обявява ограничен конкурс за разработване на концептуален архитектурно-градоустройствен проект за площад „Св. Неделя\" в гр. София. Конкурсът за проект се провежда с присъждане на награди за участниците, класирани на първите пет места. Наградният фонд в конкурса е 250 000 лева.Международно жури ще избере участниците, които ще бъдат поканени да представят проекти. Конкурсът ще се проведе при запазване анонимността на участниците до класиране на проектите им от журито.Конкурсът ще се проведе в два етапа. В първия етап могат да участват всички проектанти, които отговарят на изискванията на възложителя.Форматът на конкурса е избран с оглед характера и значимостта на площад „Св. Неделя\" в системата от публични пространства в центъра на града. Целта е да бъде обновен площада, като се съхрани културната му и пространствена идентичност и същевременно се откликне на комплексните изисквания към функционалността и качествата на съвременната градска среда.Пълната документация за конкурса е публикувана в раздел „Профил на купувача\" в сайта на Направление „Архитектура и градоустройство\", както и на специално създадения сайт на конкурса -www.svetanedelya.com.Срокът за подаване на заявления за участие е 08.05.2019 г., 17,30 ч. ", "date": "2019.02.20", "title": "Стартира конкурсът за реновиране на площад „Света Неделя“ "}
{"url": "http://www.cross.bg/kypi-pynchyk-indiya-1597025.html", "text": "/КРОСС/ Индия планира да купи от Русия 21 изтребители МиГ-29, но може и да увеличи обема на сделката, съобщи днес пред журналисти заместник-директорът на руската Федерална служба по военно-техническо сътрудничество Анатолий Пунчук, предаде РИА Новости.„Засега Делхи се интересува от ценовите показатели. Количеството може да бъде увеличено\", каза Пунчук на изложението „Аеро Индия-2019\", но не уточни стойността на евентуалната продажба.Преди седмица запознат руски източник предположи, че на индийските военновъздушни сили не им стигат самолети от този клас на фона на възможни проблеми с доставките на френски „Рафал\", отчасти заради високата им цена. ", "date": "2019.02.20", "title": "Индия ще купи от Русия изтребители МиГ-29"}
{"url": "http://www.cross.bg/makedoniya-severna-repyblika-1597026.html", "text": "/КРОСС/ Единодушно със 140 глада за, без против и въздържали се Народното събрание одобри и гласува присъединяването на Република Северна Македония към НАТО.Въпреки отсъствието на депутатите от БСП в пленарна зала, парламентът започна заседанието си с кворум от 123-ма народни представители. На ратификацията на Протокола към Северноатлантическия договор присъства и председателят на Събранието на Република Северна Македония Талат Джафери.Натовските държави подписаха протокола за приемането на Република Северна Македония на 6 февруари в Брюксел, с което беше даден старт на процедурите за национална ратификация. Очаква се процесът да отнеме около една година, след което Северна Македония ще стане 30-ият член на Северноатлантическия пакт.От парламентарната трибуна лидерът на \"Атака\" Волен Сидеров припомни предложението си за анекс към договора за добросъседство между България и Република Северна Македония, който трябва да задължи западната ни съседка да се въздържа от всякакви спекулации и опити за присвояване на исторически събития и личности. Според Сидеров отворен остава и въпросът хората с българско самосъзнание в Северна Македония могат ли да се чувстват спокойни.Подобна позиция изрази и лидерът на НФСБ Валери Симеонов. Според него Македония трябва да промени поведението си спрямо България, да спре да руши български паметници, както и да спре да репресира хората с българско самосъзнание.Премиерът Бойко Борисов благодари на депутатите за ратификацията на протокола за присъединяването на Северна Македония към НАТО и каза, че това е мъдро решение.Парламентът ратифицира договора за Северна Македония, много усилия положихме, така че да благодарим на парламента и на депутатите за това мъдро решение, заяви Борисов в началото на заседанието на правителството.", "date": "2019.02.20", "title": "Парламентът гласува присъединяването на Северна Македония към НАТО "}
{"url": "http://www.cross.bg/stranata-chyzhbina-vuzrast-1597030.html", "text": "/КРОСС/ През четвъртото тримесечие на 2018 г. 1 095 400 българи са направили туристически пътувания, показват предварителни данни на Националния статистически институт. Преобладаващата част от тях - 84.1 на сто, са пътували само в страната, 14.5 на сто - само в чужбина, а 1.4 на сто са пътували както в страната, така и в чужбина. В сравнение със същото тримесечие на 2017 г. общият брой на пътувалите на възраст 15 и повече навършени години се понижава със 17.6 на сто.През четвъртото тримесечие на 2018 г. най-много са пътували българите на възраст 25 - 44 години - 469.2 хил., или 42.8 на сто от всички пътували хора. Във всички възрастови групи преобладава относителният дял на пътуванията в страната, като най-висок е този дял при хората на възраст 15 - 24 години - 90.1 на сто от пътувалите в тази възрастова група. При пътуванията в чужбина делът на пътувалите на възраст 45 - 64 години е най-голям - 16.7 на сто от пътувалите в съответната възрастова група.По-голямата част от туристическите пътувания на хората на възраст 15 и повече навършени години в страната са били с цел \"посещение на близки\", докато тези, направени в чужбина, са за \"почивка и екскурзия\", посочени съответно от 49.9 и 52 на сто от тях.През четвъртото тримесечие на 2018 г. като самостоятелни са били регистрирани 1 388.6 хил., или 92.3 на сто от общия брой лични пътувания. Относителният дял на самостоятелните пътувания без резервация в страната е 95.2 на сто, а на тези в чужбина - 71.6 на сто.В структурата на разходите по видове с най-голям относителен дял в страната са тези за храна - 38.9 на сто, докато в чужбина са разходите за транспорт - 41.9 на сто. През четвъртото тримесечие на 2018 г. средният разход при пътуване с лична цел на един човек на възраст 15 и повече навършени години е 161.57 лв. в страната и 515.11 лв. в чужбина. Разходите на един човек за професионално пътуване са средно 154.92 лв. в страната и 1 192.41 лв. в чужбина. ", "date": "2019.02.20", "title": "Българите са пътували най-много в страната през четвъртото тримесечие на 2018 г. "}
{"url": "http://www.cross.bg/kabinet-izpepeli-razgrad-1597031.html", "text": "/КРОСС/ Пожар изпепели директорския кабинет в Професионалната гимназия по земеделие „Климент Тимирязев\" в град Завет, съобщиха от Областната дирекция на полицията в Разград.Сигналът на тел. 112 е получен в неучебно време - в 19.05 часа на 19 февруари. Огънят погълнал 42 кв м помещение и намиращите се в него два монитора, DVR-система за видеонаблюдение, лаптоп, вътрешно тяло на климатик, настолен компютър, принтер, конвекторна печка и други вещи. Причините за пожара и нанесените щети са в процес на изясняване. По случая е започнато досъдебно производство.В момента се извършва оглед на местопроизшествието от полицаи и следователи. На място е и началникът на Регионалното управление по образование в Разград Ангел Петков. Той уточни, че макар да е пострадал само директорският кабинет, денят е обявен за неучебен за учениците от училището, опушени са и останалите помещения в сградата.Все още няма яснота дали пожарът е умишлен. ", "date": "2019.02.20", "title": "Пожар изпепели директорски кабинет в училище "}
{"url": "http://www.cross.bg/kyltyrata-sgradata-palas-1597033.html", "text": "/КРОСС/ Със седмица закъснение от Министерство на културата изпратиха до медиите официален отговор на поисканото становище относно съдбата на старото кино „Европа Палас\" на централната софийска улица „Алабин\".От позицията на ведомството става ясно, че сградата е защитена като паметник на културата, но въпреки това ще смени предназначението си и ще стане част от верига магазини за хранителни стоки.През 2016 г. обектът кино „Европа Палас\" е определен като единична недвижима архитектурно-строителна културна ценност от новото време с категория „ансамблово значение\". Киното е част от археологическия резерват „Антична Сердика и Средновековен Средец\" и като такъв попада под специален режим на опазване.Имотът обаче е частна собственост. През 2007 г. е съгласуван проект за реконструкция и смяна на предназначението на сградата. През 2011 г. със становище на Министерството на културата е съгласувана виза за проучване и проектиране на реконструкция и преустройство на сградата на кинотеатър „Европа Палас\".През 2017 г. със становище на министерството е съгласувана виза за инвестиционно проектиране на реконструкция, вътрешно преустройство и промяна на предназначението на кино „Европа Палас\" в супермаркет. Новите стопани се задължават напълно да запазят материалната и образна автентичност на фасадите откъм ул. „Алабин\" и ул. „Цар Калоян\"; да намерят подходящо решение на привнесените елементи; да запазят оригиналния отстъп на входните витрини откъм ул. „Алабин\"; всяка инвестиционна намеса под уличното ниво да се извършва под ръководството на археолог.Проектите, които от веригата супермаркети са предоставили за съгласуване с НИНКН, са одобрени, а експертите от Министерството на културата не са установили нарушение при свършената дотук работа по ремонт на сградата.Още преди седмица новите стопани на имота официално обясниха пред bTV, че ще запазят автентичността на сградата. Ремонтът и преустройството на киното в супермаркет вече тече с пълна сила.Кадър БТВ", "date": "2019.02.20", "title": "Кино „Европа Палас” ще се превърне в супермаркет, въпреки че е паметник на културата"}
{"url": "http://www.cross.bg/lyna-zemyata-orbitata-1597029.html", "text": "/КРОСС/ „Супер снежна луна\" огря небето тази нощ. В 17.55 часа българско време заблестя най-голямата и ярка Луна за 2019 година. Луната в пълнолуние изглеждаше по този начин, защото орбитата ѝ бе най-близо до Земята - на около 356 800 км.В древни времена се давало име на луната в зависимост от месеца, за да бъдат следени различните сезони. Кръщавали луната според това, което е най-характерно за сезоните. Ето защо пълнолунието през февруари се нарича „снежна луна\" или „гладна луна\", защото през този месец са най-тежките снеговалежи, а и е краят на зимата, когато храната е намаляла.Суперлуна се нарича пълната луна, когато се намира на по-малко от 364 000 километра от Земята. Тогава естественият ни спътник изглежда с 14 процента по-голям и с 30 процента по-ярък от „микролуните\" - термин, използван за най-отдалечената точка по орбитата на около 405 500 км от Земята. Следващата суперлуна ще е „червеева\" - на 21 март, на няколко часа от началото на пролетта.", "date": "2019.02.20", "title": "„Супер снежна луна“ огря небето тази нощ "}
{"url": "http://www.cross.bg/pistolet-byrgas-gazov-1597034.html", "text": "/КРОСС/ 16-годишно момче се е простреля с газов пистолет тази сутрин в Бургас, съобщава кореспондентът на bTV в региона.Младежът, заедно с негови приятели намерили оръжието в градинка на кв. „Изгрев\".Докато го разглеждали, момчето го насочило към главата си и неволно произвел изстрел. 16-годишният младеж се е разминал с повърхностни наранявания.Откаран е за лечение в УМБАЛ - Бургас, където са му направени два шева. Няма опасност за живота му.Газовият пистолет е иззет от полицията и тепърва ще се установява собствеността му. Назначени са няколко експертизи. ", "date": "2019.02.20", "title": "16-годишен се простреля с газов пистолет"}
{"url": "http://www.cross.bg/nomer-startira-osem-1597035.html", "text": "/КРОСС/ Осем българи ще участват днес в първите стартове от европейското първенство по биатлон в Раубичи (Беларус).В индивидуалната дисциплина на 20 км при мъжете първи от нашите ще потегли Красисимир Анев с номер 37. Владимир Илиев стартира от 57-ма позиция, Димитър Герджиков е 75-ти, а Антони Синапов тръгва с номер 107.При жените на 15 км Десислава Стоянова потегля с 18-ти номер, Емилия Йорданова и Даниела Кадева са с 55-ти и 59-ти номер, а Милена Тодорова ще стартира от 79-а позиция.Началото на мъжкото състезание в 15 часа, а на женското - в 18,30 ч ", "date": "2019.02.20", "title": "Осем българи стартират днес на европейското по биатлон"}
{"url": "http://www.cross.bg/iqos-danni-godini-1597016.html", "text": "/КРОСС/ Въвеждащите думи към първия Ви въпрос пораждат нуждата да поясня - „цигари\" и „бездимни тютюневи изделия\" са две съвсем различни категории, между които единственото общо е съдържанието на тютюн. При традиционните цигари тютюнът изгаря, достигайки температура от над 600 градуса. Така се произвежда дим, които съдържа над 6000 вещества, част от които са силно токсични и канцерогенни, както за самите пушачи, така и за околните. При системата за нагряване на тютюн, тютюнът не гори, а се нагрява до значително по-ниска температура - до 350 градуса. По този начин не се образува дим, а пара, която съдържа 80% вода, глицерин и никотин. При тези продукти имаме значително намаление на вредните вещества в отделяната пара и няма негативно въздействие върху въздуха на закрито и околните. И да завърша с пояснение, че IQOS e търговската марка на нашето електронно устройство за нагряване на тютюна, базирано на иновативна технология за контролирано нагряване до 350 градуса и за ограничен период от време. Така устройството не гори тютюна. Твърдението Ви, че IQOS става все по-популярно в България и то от медията, която наистина дава актуална информация за всичко, което се случва у нас, е признание за всеки един от нас, служителите на Филип Морис в България. От 2017 година, ние работим за изграждане на нова реалност, както за пълнолетните пушачи, така и за хората около тях. Това е реалност, в която пълнолетните пушачи имат по-добра алтернатива от това да продължат да пушат. Но това не е всичко. Ние правим всичко възможно чрез правилна и ясна комуникация с тях, с медиите, с наши партньори да предоставяме всяка актуална информация за наличните и новите научни данни свързани с продукта, за да бъдат те добре информирани при своя избор и да разбират ясно нашите послания. И не на последно място, редовно предоставяме нови научни данни на нашите регулаторни органи за преглед и оценка на нивата на риска в сравнение с пушенето на традиционните цигари. А това, което наричате „научна истина зад тях\" мога да обобщя така: Филип Морис прилага в научните си изследвания международно признати стандарти и методи. Научната ни програма е комплексна и не разчита на изследванията само в една област, а на така наречената съвкупност от резултати. Какво значи това - ние изследваме химията и физиката на аерозола от IQOS, правим различни лабораторни изследвания, пред-клинични и клинични изпитвания. До момента системата IQOS е преминала през 18 неклинични и 10 клинични изпитвания, проведени от нас. А различните независими проучвания, проведени от академични центрове и изследователи вече са 60. Изследвания са извършени и от различни държавни агенции, сред които във Великобритания, Холандия, Италия, Япония, Германия, Корея и други. До момента имаме над 340 публикации с взаимен научен контрол. Нашето научно досие за IQOS e предоставено на Агенцията за храни и лекарства на САЩ /FDA/ за преглед и оценка. Предоставяме нашите научни данни публично на и www.clinicaltrials.gov, както и на много медицински и научни световни и местни форуми. Всичко това ни задължава да продължаваме в поетата посока уверено - създаване на реалност, в която бездимните алтернативи да заменят цигарите. Изграждането и дългосрочното запазване на репутацията на трансформираща се, социално отговорна корпорация с нова визия и мисия за свят без дим е абсолютен приоритет, изключващ хипотезата за поемането на какъвто и да е риск по отношение на честността, достоверността и прозрачността на нашите научни изследвания и данни. Много е важно тук да повторя за пореден път и да заявя ясно, че употребата на IQOS не е без риск. Безспорно най-добрият избор за здравето е да не се употребява тютюн въобще, a за настоящите пушачи - да спрат да пушат. Но съвкупността от натрупаните научни данни от клинични и пред-клинични изпитвания и химия на аерозола, показват, че пълното преминаване към системата на нагряване IQOS, макар да не е без рисково, е по-малко рисковата алтернатива в сравнение с продължителното пушене на цигари. Нашите клинични данни с потребители, преминали на IQOS за 6 месеца, показват сходни биомаркери на излагане с тези, които се постигат при отказ от тютюнопушене. В момента клиничното ни изпитване продължава и скоро ще имаме резултати за употребата на IQOS след 1 година. Възраст, професии, интереси и прочие. Филип Морис започна да предлага IQOS в края на 2017 г. в София и през 2018 г. продължихме разширяване на предлагането в големите градове и останалата част на страната. Логично, първите, избрали IQOS, са предимно представители на градското население - активни, информирани, модерно мислещи, отворени за иновации, любопитни и търсещи подобрение на начина на живот. На глобално ниво, средната възраст на потребителите на системата за нагряване IQOS е между 35 и 45 години. Тъй като преминаването към IQOS налага първоначална инвестиция в устройство, естествено тези с по-добра покупателна способност, бяха сред първите. Няма как да не спомена, че вероятно поради професионална обусловеност, представители на медиите и комуникациите са с повишен интерес не само към нашите послания и данни, но и към продукта. Интересно е и наблюдението ни, че поради бързото разбиране на принципа на функциониране - с нагряване, без горене - и на научните данни, засилен интерес се проявява и от медицинските и научни среди. Нашата цел е амбициозна - България да стане страна без тютюнев дим. Това е и причината да се стремим да разширим предлагането на IQOS на повече от пълнолетните потребители, а пробването на продукта от тях да е без задължително обвързване с покупка. Стремим се и да разрастваме инфраструктурата и обектите, с които работим.  Най-новата версия на устройството за нагряване IQOS e в България от скоро. IQOS 3 и IQOS 3 Multu сe отличават действително с нов елегантен и стилен дизайн - световен тренд в нашето съвремие, валиден за новите версии на всяко ново устройство, което носим със себе си и то става част от нас. Но външният вид не би бил от значение, ако той не е в съчетание с подобрени функции, разработени изцяло на база на обратната връзка, получена от потребителите. С новата система IQOS ProtectPlusTM ние преосмислихме концепцията за бързина, защита и издръжливост за серията устройства IQOS 3. Подобрената технология на батерията предоставя по-дълъг жизнен цикъл на батерията, а холдерът е разработен така че да се зарежда по-бързо в сравнение с предишната версия IQOS 2.4+.Всеки пълнолетен потребител определя субективно кое от новостите и подобренията счита за „големия коз\" за самия него. Накрая нека да потвърдя казаното от Вас, че дизайнът, заедно с подобрената функционалност на IQOS е действително важна за нас, защото e важна за потребителите. Така ние заедно - компанията и потребителите - напредваме в изграждането на свят без тютюнев дим. Електронните цигари в техните многобройни разновидности са изделия, в които не се съдържа тютюн, а са устройства за набавяне на никотин - обикновено чрез нагряване на никотинова течност. Сходството при употребата с тютюневите изделия с нагряване е, че при тях също няма изгаряне, няма пепел и дим, а се отделя пара, съдържаща никотин. В този смисъл, те са също част от новите алтернативи на традиционното пушене при условие, че отговарят на законовите изисквания и на установените стандарти за качество. Твърдите, че интересът към тях спада - ние нямаме точни данни за България и не ни е известно да има такива публични данни, но употребата им в някои страни от ЕС и по света заема сериозен дял от общото потребление и това изглежда е устойчива тенденция, която се засилва по света. Нещо повече, правителства на страни с най-рестриктивните мерки за ограничаване и превенция на тютюнопушенето като Великобритания, САЩ и Нова Зеландия например, приемат здравни стратегии за борба с пушенето, които окуражават преминаването към електронни изпарители и други бездимни алтернативи като продуктите с нагряване, като работещ модел на политика за намаляване на вредата от пушенето и редуциране на заболяванията, свързани с него, което е основна цел в политиките за опазването на общественото здраве. Всяка новост изисква време - да се разбере добре, да се възприеме, да се наложи и тогава да се натрупат достоверни и устойчиви статистически данни. Представете си театрална или филмова премиера - обичайно присъстват предимно създателите, близки и запознати с проекта, медии и критици. Постепенно, популярността нараства, но само ако качествата бъдат потвърдени от все повече и повече публика. Същото е и с новите продукти, да не споменаваме за революционни и пионерски иновации - например, историята на електрическата крушка, велосипеда и много други. В началото има силно отрицание и съмнение, но след това хората ги възприемат. С колко точно ще нарасне интереса в България е все още рано да се констатира, но нарастване има. За около година, десетки хиляди пълнолетни пушачи в страната са закупили IQOS устройства и са преминали изцяло или частично на тях. И тъй като изминаха повече от 4 години от пускането на IQOS в Япония, данните са реални и устойчиви - близо 18% от потребителите на тютюневи изделия там ползват предимно IQOS. В световен мащаб нашите обобщени данни за 43 страни, в които се предлага IQOS сочат, че почти 6 милиона е общият брой на онези, които употребяват изцяло или предимно IQOS вместо да пушат цигари. Ние, човеците искаме подобрения, но не обичаме промяната. Ето още един пример: През 1917 г. в Лондон за първи път се появява течният лак за нокти, като преди това жените са оцветявали ноктите си с прахообразни и пастообразни материали. Едва след 10 години, през 1927 г., за първи път Ню Йорк Таймс пише за тази новост в дамската козметика. Започват дебати за това дали е вреден или не, включително, се тиражира мнението, че ноктите ще опадат, ако се лакират. Минават още 20 години докато през 50-те години на миналия век лакът за нокти се възприеме, а употребата стратира плахо само от „най-смелите\" жени. Днес лакът за нокти е за масова употреба и индустриално производство от множество фирми, а жените /а вече и мъжете/ го ползват масово. Разказвам това, за да илюстрирам убедеността си, че бъдещето на тютюневата индустрия е в бездимните изделия. Отричането на иновацията и подобрението, което пушачите искат и се нуждаят, е безперспективно, но разбирам и защо промяната може да е трудна и да не се харесва, тъй като тя създава страх от непознатото или има неразбиране на нуждата от промяна. Е, ето къде научните доказателства и обратната връзка от самите потребители в следващите години ще помогнат и изиграят решаваща роля за преодоляване на страха и за разбирането и възприемане на новите алтернативи. И ние работим усилено за правилната и ясна комуникация. Затова, смятам, че бъдещето на потреблението на тютюн и никотин не е далеч и то е в продуктите без дим. В страна като Бълария с високи нива на тютюнопушене - непроменени от десет години насам по данни на Евробарометър - 36% през 2007 г. и 36% през 2017 г., въпреки всички регулации и забрани, въведени в сектора ни, новите алтернативни бездимни продукти са работещ модел за отказване от тютюнопушенето. Нещо повече, вярвам, че научната общност, здравните експерти и институциите в страната ни, на базата на наличните научни данни и реалната обратна връзка от потребителите, ще ги припознаят като начин за намаляване на вредата за онези 36% от пълнолетното население, които не искат или не могат да спрат да пушат. Защото статистиката за изминалите 10 години за задържането на високи нива на пушене в страната без промяна, би трябвало да насочи регулаторните органи, че е нужен нов алтернативен път, които да допълни стратегиите за отказ и превенция. Този път вече се прокарва и строи с помощта на новите технологии и науката, и това е новият път без дим. ", "date": "2019.02.20", "title": "IQOS, като всяка новост, изисква време да се разбере  "}
{"url": "http://www.cross.bg/brifing-naredba-sofiya-1597037.html", "text": "/КРОСС/ Днес, 20 февруари, сряда, от 15.00 ч., представителите на „Политическа група 5\" Симеон Славчев, Светослав Витков, Венци Мицов и Иван Велков ще проведат онлайн брифинг от страницата на ПГ5 и личните им профили във фейсбук.Сред темите на брифинга са проекта на ПГ5 за наредба за междублоковите пространства; предложението за наредба за бюджета на София, с която да се приложи нов начин за формиране на бюджета; промяна на правилника за дейността на СОС, с която всички ключови решения за София, засягащи средства, равняващи се на 1 % от бюджета на столицата да се взимат в квалифициарано, а не с обикновено мнозинство, както е сега; и др.", "date": "2019.02.20", "title": "Онлайн брифинг организират днес Светльо Витков и колегите му от ПГ5"}
{"url": "http://www.cross.bg/lenta-dvizhenieto-hemys-1597014.html", "text": "/КРОСС/ Временно е ограничено движението в активната лента при км 47 на АМ \"Хемус\" в района на пътен възел Ботевград, в посока София, поради ремонтни дейности. Трафикът се осъществява в скоростната лента.Шофьорите е необходимо да се движат с повишено внимание и съобразена скорост като спазват поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.02.20", "title": "Ремонти ограничават движението по АМ Хемус"}
{"url": "http://www.cross.bg/hova-bulgapiya-kelnep-1597012.html", "text": "/КРОСС/ Πpeдceдaтeлят нa Koнфeдepaциятa нa индycтpиaлнитe paбoтoдaтeли в Бългapия (KPИБ) Kиpил Дoмycчиeв e cпeчeлил тъpгa зa \"Hoвa тeлeвизия\" и coбcтвeнocттa в \"Heт инфo\", cъoбщи издaниeтo . Инфopмaциятa бe пoтвъpдeнa зa mоnеу.bg oт изтoчниĸ, пoжeлaл aнoнимнocт.Kaĸтo бe яcнo, зa eднa oт двeтe нaй-гoлeми бългapcĸи тeлeвизии ce бopexa тoй и нaй-гoлeмият aĸциoнep във \"Bивaĸoм\" Cпac Pyceв.Инфopмaциятa зa cдeлĸaтa идвa мaлĸo пoвeчe oт мeceц, cлeд ĸaтo нacтoящият coбcтвeниĸ -  нa чexa Πeтp Keлнep, ĸoйтo пpидoби aĸтивитe нa Теlеnоr в Бългapия и peгиoнa.Oтĸaзът дoйдe, cлeд ĸaтo Koмиcиятa зa зaщитa нa ĸoнĸypeнциятa (KЗK) peши дa нe paзpeшaвa нa Keлнep дa пpидoбиe тeлeвизиятa c мoтиви, ĸoитo пpeдизвиĸaxa ĸoмeнтap. Cпopeд peгyлaтopa, \"Hoвa бpoyдĸacтинг гpyп\" AД пpитeжaвa знaчитeлeн пaзapeн дял нa пaзapa нa тeлeвизиoннo paзпpocтpaнeни и мeждy 40% и 50% oт peĸлaмния пaзap нa бaзa cтoйнocт. Значителният брой средства за масова информация с които ще разполага обединената група, ще й даде съществено предимство пред останалите участници, предоставящи медийни услуги\", пишeшe в peшeниeтo нa KЗK.Caмият Keлнep нe пpитeжaвa дpyги мeдии в Бългapия, a гpyпaтa нa \"Hoвa\" нe e пpoдaвaлa чacти oт бизнeca cи cлeд peшeниeтo нa KЗK. Coбcтвeниĸът нa Теlеnоr oбжaлвa peшeниeтo нa peгyлaтopa, нo пъpвoтo зaceдaниe пo дeлoтo бe нacpoчeнo чaĸ зa 12 мapт т.г.Πeтp Keлнep бe гoтoв дa плaти €185 милиoнa зa aĸтивитe нa МТG в Бългapия. He e извecтнa cyмaтa, ĸoятo Kиpил Дoмycчиeв щe плaти, нo e твъpдe вepoятнo тя дa e пo-ниcĸa. Πpeз 2008 г. швeдcĸaтa ĸoмпaния плaти €620 милиoнa.Ocвeн пpeдceдaтeл нa KPИБ, Дoмycчиeв e coбcтвeниĸ нa ΠKФ \"Лyдoгopeц\", ĸaĸтo и нa фapмaцeвтичнитe \"Xювeфapмa\", \"Биoвeт\", ĸaĸтo и нa \"Πapaxoдcтвo Бългapcĸи мopcĸи флoт\" и дpyги.Oфициaлнoтo cъoбщeниe зa пocтигнaтa cдeлĸa ce oчaĸвa yтpe. Tя тpябвa дa бъдe oдoбpeнa oт KЗK.", "date": "2019.02.20", "title": "Кирил Домусчиев купува \"Нова телевизия\""}
{"url": "http://www.cross.bg/mehanizum-brekzit-predpazniya-1597010.html", "text": "/КРОСС/Британският премиер Тереза Мей днес ще бъде в Брюксел, където ще продължи преговорите по нейната сделка за Брекзит.  Тя ще се срещне с председателя на Европейската комисия Жан-Клод Юнкер.Министърът за Брекзит Стивън Баркли вече се срещна в Брюксел с главния европейски преговарящ Мишел Барние. Срещата по въпроса за „предпазния механизъм\" за ирландската граница бе окачествена като продуктивна, но Барние изрази загриженост. „Предпазният механизъм\" е застрахователна полица за избягване на твърда граница след като Обединеното кралство напусне ЕС на 29 март.Правният съветник на британското правителство Джефри Кокс, който придружаваше Стивън Баркли, ще присъства заедно с него и на срещите на премиера Тереза Мей. Задачата на Кокс е да договори с европейските му партньори необходимите правни промени във формулировка за „предпазния механизъм\", които биха го направила приемлив за торите-евроскептици, така че да подкрепят сделката в парамента. Тези промени включват ограничен срок на действие на „предпазния механизъм\" или едностранното му прекратяване по усмотрение на Обединеното кралство.Тереза Мей обеща да се върне в парламента на 26 февруари и да информира депутатите за постигнатото, а в случай, че не осигури нова сделка, да предостави на депутатите право на вот за следващите стъпки по пътя към Брекзит. ", "date": "2019.02.20", "title": "Нови преговори на Юнкер с Мей "}
{"url": "http://www.cross.bg/poslanie-parlamenta-pytin-1597011.html", "text": "/КРОСС/Президентът на Русия Владимир Путин ще отправи днес петнайстото си годишно послание към Федералното събрание. Посланието към двете камари на парламента е програмен документ, в който държавният глава очертава стратегическите насоки за развитие на страната в краткосрочна перспектива.Миналата година Владимир Путин отправи годишното си послание непосредствено преди изборите на 18 март, на които спечели четвърти президентски мандат със 76% подкрепа. Тогава той определи като основен свой  приоритет грижата за благополучието на хората, а като основна заплаха за страната - изоставането.Днес той ще говори на фона на очертаващите се нови европейски и американски санкции срещу Русия, отлива на чуждестранни инвестиции, недоволството от увеличаването на пенсионната възраст и намаляването на доходите, повишаването на ДДС, ускорената инфлация и очаквания скромен годишен икономически растеж от около 1,3 на сто.Годишното послание към Федералното събрание беше въведено от президента Борис Елцин. За първи път той се обърна към парламента на 24 февруари 1994г ", "date": "2019.02.20", "title": "Путин отправя традиционното си годишно послание към двете камари на парламента "}
{"url": "http://www.cross.bg/vaksini-mbal-hristo-1597048.html", "text": "/КРОСС/ 31 станаха регистрираните случаи на морбили у нас, съобщават от здравното министерство. За последните 24 часа са установени 4 нови заразени - едно дете от Студентски град и три от столичния квартал „Христо Ботев\".Днес от 09:30 ч. до 17:00 ч. в двора на 94 СУ „Димитър Страшимиров\" в квартала се поставят ваксини на всички неимунизирани, на възраст от 13 месеца до 18 години.Мярката е на здравните власти, след като преди дни с дребната шарка бяха диагностицирани 19-годишна майка и 2-годишното й дете, живеещи в квартала. Морбили бе установено и при 9-месечно бебе от село Костенец, пребивавало на същия адрес в кв. „Христо Ботев\".Временни кабинети за поставяне на ваксини ще бъдат отворени и в четирите общински многопрофилни болници - Първа МБАЛ, Втора МБАЛ, Четвърта и Пета МБАЛ. От 21 февруари там ще бъдат поставяни безплатни ваксини на желаещите по инициатива на общината.От министерството информираха, че всички общопрактикуващи лекари в страната имат задължението да издирят и установят лицата в тази възрастова група, за които няма данни за имунизация. ", "date": "2019.02.20", "title": "Нови случаи на морбили, заразените вече са 31 "}
{"url": "http://www.cross.bg/martin-lyksozni-aston-1597050.html", "text": "/КРОСС/ Наред с масовите евтини коли, които се предлагат на българския пазар не липсват и клиенти с пари, които могат да си позволят покупката на возило, чиято стойност е шест цифрена сума. Марки като BMW, Mercedes, Infiniti са от така наречения достъпен лукс и всеки средностатистически българин може съвсем спокойно да си ги позволи. Става въпрос ма автомобили, които са лимитирани серии Rolls-Royce, Tesla , Ferrari ,Bentley, Aston Martin, Lamborghini. Ако не сте срещнали официални представители на тези брандове луксозни возила то това е защото действително у нас няма такива. Така, че ако все пак искате да си купите такова бижу то ще се наложи да отскочите до държава, в която ще имате възможност да се сдобиете с него.Оказва се, че не са малко българите, които си поръчват  топ нива на оборудване, което още повече увеличава стойността на превозните средства.  е сред любимците на почитателите на неподправения лукс. Следван от Rolls-Royce и Bentley. Спортните модели като Lamborghini Veneno Roadster и Aston Martin Valkyri , които впечатляват с бързина и комфорт също нямат аналог по безупречен стил. Официално не се споменават точните цифри, които богатите българи са броили за тези луксозни возила, но само за справка ще споделим, че хибридната версия на така наречените масово луксозни автомобили като BMW i8 в базовия му вариант възлиза на скромните 279 хиляди лева. Интереса към хибридните модели е напълно оправдан от гледна точка на това, че разхода на гориво е значително по-малък, о другата причина е в примера, който давате на останалите водачи по отношение на опазването на околната среда. И въпреки, че страната ни е на дъното на класацията за брой нови коли купувани от населението то това не повлиява по никакъв начин желанието и възможността на определена група богаташи да изпитват афинитет към най-скъпите лимитирани колекции на Aston Martin, Ферари, Бентли, Lamborghini ,Тесла и други.Качествени авточасти за всички налични марки можете да намерите на адрес ", "date": "2019.02.20", "title": "Кои са най-скъпите марки коли, които заможните българи купуват?"}
{"url": "http://www.cross.bg/klyba-kolev-pavel-1597015.html", "text": "/КРОСС/ Новият изпълнителен директор на футболния „Левски\" Павел Колев коментира в сутрешния блок на БТВ „Тази сутрин\", че е бил поканен на поста от спрягания за нов собственик на клуба Васил Божков. Той обясни, че е приел предложението, защото неговите идеи и тези на бизнесмена за развитието на футболния клуб съвпадат. Павел Колев допълни, че е получил гаранции, че ще има необходимите правомощия за развитието на клуба, оцеляването и дългосрочното осъществяване на проекта за футболния клуб. Павел Колев коментира още, че предполага, че на 6 март на Общото събрание Васил Божков ще бъде обявен за собственик. Новият изпълнителен директор коментира, че първата цел пред клуба е да се стабилизира финансовото състояние на клуба, което в момента не е много добро заради неправилно управление досега.Павел Колев уточни, че евролицензът на клуба не е заплашен. Най-важният срок е 5 март, когато трябва да изпратим документите до УЕФА. Голяма част от задълженията, малко повече от 3 милиона, вече са платени от господин Божков, допълни изпълнителният директор на „Левски\". ", "date": "2019.02.20", "title": "Има ли риск ФК Левски да остане без лиценз"}
{"url": "http://www.cross.bg/petrov-dluzhnost-maiior-1597017.html", "text": "/КРОСС/ Главният прокурор г-н Сотир Цацаров внесе в Прокурорската колегия на Висшия съдебен съвет искане за освобождаване на майор Георги Петров от заеманата длъжност „военен следовател\" във Военно-окръжна прокуратура - София, заради осъществявана от него възмездна  букмейкърска дейност, несъвместима със заеманата длъжност в орган на съдебната власт.Искането се основава на информация, събрана при извършена от Военно - апелативна прокуратура проверка.Установено е, че след успешно завършено обучение за букмейкър, след 27.04.2018г. и към настоящия момент майор Георги Петров работи като букмейкър по договор за възлагане и извършване на букмейкърска дейност и споразумение за ползване на терминал в бекмейкърски пункт на „Евробет\" ООД. Военният следовател Петров извършва дейност по събиране на залози за участие в хазартни игри в полза на „Евробет\"ООД и изплащане на печалби на участниците в игрите, срещу възнаграждение от 5 % от брутната сума по направените залози.Установено е също, че майор Петров е бил упълномощен от дружество, собственост на неговата съпруга и е разпространявал от името на „Евробет\" ООД и билети за моменталната лотарийна игра „Лотария България\" срещу месечно възнаграждение  в размер на 6 % от стойността на продадените лотарийни билети.Главният прокурор Сотир Цацаров настоява Прокурорската колегия на ВСС да вземе решение за освобождаването на майор Георги Петров му от заеманата длъжност „военен следовател\" във Военно-окръжна прокуратура - София, тъй като осъществяваната от него възмездна букмейкърска дейност е несъвместима със заеманата длъжност в орган на съдебната власт, съгласно чл. 195, ал.1 т.4 от Закона за съдебната власт.", "date": "2019.02.20", "title": "Цацаров поиска от ВСС да освободи от длъжност военен следовател"}
{"url": "http://www.cross.bg/filip-zritelite-kirkorov-1597018.html", "text": "/КРОСС/ Кралят на руската поп музика Филип Киркоров  ще представи новото си шоу \"New Project \"Я+R\" второе Я\"(\"Второто ми аз\") премиерно в 5 български града, сред които и Бургас през юни.Идеята за мега спектакъла  е започнал от желанието за подобряване на шоуто, създадено от творческия двигател на Цирк \"Дю Солей\" - Франко Драгоне.  Резултатът след реализацията на всички замислени идеи, обаче е едно ново шоу, което  ще надскочи и най-смелите фантазии на зрителите във всеки един аспект.Тонове на техническо оборудване, асансьори, товарен лифт, трон, лед екрани излъчващи концептуална графика с 3D анимация и стотици дизайнерски костюми, ръчно изработени специално за 3-часовия концерт.В новата си програма звездата от български произход кани зрителите в пътешествие в своите най-съкровени мечти, мисли и чувства.  Сюжетът на миналата шоу-програма на Филип Киркоров се фокусираше върху дарът, който малкият Филип получи от Бог с думите \"Хората го търсят цял живот, а аз ти го подарявам\". Така зрителите успяха да проследят цялостното развитие на творческата кариера на артиста от първите стъпки към самия Олимп.В новата програма певецът е съпроводен от образите на \"Муза\" и \"Ангел\" - спътници на всички творчески личности. Новата история на звездата е изпълнена с драматургия и неочаквани сюжетни линии, основани на реални събития от живота на Филип. Концертът ще включва както най-обичаните хитове на артиста, така и най-новите песни, \"счупили\" рекордите на руските радио класации, като \"Цвет настроения синий\" , \"Ибица\"и др. Зрителите могат да очакват и много музикални изненади, като преработената песен на Алла Пугачова \"Уважаемый автор\" (1987 г.). Певецът преосмисли и промени куплетите, оставяйки обичания припев в оригиналния му вид. ", "date": "2019.02.20", "title": "Кралят на руската поп музика Филип Киркоров идва с новото си шоу в Бургас през юни"}
{"url": "http://www.cross.bg/montana-vivo-kontzerti-1597036.html", "text": "/КРОСС/ Факт е видеоклипа към авторската композиция „Балканска рапсодия\"  на етноджаз формацията Виво Монтана (Vivo Montana). Видеото, момчета заснеха в Мерсин, Турция по време на участието във фестивала „Citrus\", където изнесоха 3 концерта на различни сцени по крайбрежната ивица. Режисьор на лентата е Денислав Маринов. Музиката и аранжиментът са на Марио Методиев от бенда. Бендът изпраща 2018 г.  с концерти на престижни международни сцени и в България , с престижна номинация и  нови проекти. Момчетата изнесоха самостоятелни концерти във Франция, Германия, Турция и на Perelik World Music & Jazz Festival. Виво Монтана (Vivo Montana) получи и номинация  от СБМТД и Класик ФМ радио за наградите „Кристална лира\" 2018 г. Бендът е номиниран в раздел \"Поп и рок музика\" за авторския им албум \"Меден дух\" и за десетките концерти в София и страната през сезон 2017/22018 г.В края на 2018 представиха видеото към „Пустоно лудо/Илюзия\" - оркестрацията на народната песен е на брасбенда. Паралелно със самостоятелната си програма, музикантите  реализираха и концертна програма „Руслан Мъйнов & Виво Монтана\"  с патриотични, възрожденски, народни песни и бойни маршове - отражение на българската история, култура, борбата на народа и песенна традиция от древността до наши дни.„Балканска рапсодия\" Музика и аранжимент -  Марио МетодиевРежисьор/оператор/монтаж: Денислав Маринов Продуцент: Виво Монтана \n\t\t\t\t\t  ", "date": "2019.02.20", "title": "Виво Монтана  представя  Балканска рапсодия (видео)"}
{"url": "http://www.cross.bg/leva-pechalbi-samo-1597021.html", "text": "/КРОСС/ Играчите на „Евробет\" дълго ще помнят датата 18 февруари 2019 г., защото само в едно теглене, само за 5 минути, бяха спечелени над 100 000 лева от числовата игра . Ето и впечатляващата равносметка на топ печалбите - 7 печалби над 5 000 лева, на обща стойност 75 000 лева, и още 7 печалби от 2 000 до 4 000 лева! Първата топ печалба от 20 000 лева отиде при късметлия от София, познал 9 от 9 числа в . Секунди след него играчи от Търговище и Етрополе се сдобиха с по 12 000 лева. Печелившата серия продължи с щастливец от Чорбаджийско, който зареди банковата си сметка с 10 000 лева. Късметът посети Стара Загора и Златоград, където паднаха две печалби по 8 000 лева, а жител на Кърджали спечели 5 000 лева.И още! Цели 5 печалби по 4 000 лева зарадваха играчи от Пловдив, Старцево, Ерма река, Нови Искър и Видин. Софиянец грабна 3 600 лева, а щастливец от Кнежа ще харчи 2 400 лева. не спира да носи усмивки на своите участници. Тегленията на играта можете да следите в пунктовете наи на . Забавлявайте се и с новото мобилно приложение, което можете да свалите от .", "date": "2019.02.20", "title": "Уникален късмет! Над 100 000 лева, спечелени в едно теглене на „Еврошанс“"}
{"url": "http://www.cross.bg/kompaniite-tehnologii-svyat-1597022.html", "text": "/КРОСС/ Всички компании развиват своите дигитални компетенции, което поставя въпроса по какъв начин ще се разграничават една от друга в новата пост-дигитална епоха. Според , в основата на успеха ще бъде способността на компаниите да управляват новите технологии, така че да предлагат персонализирани реалности и преживявания за клиенти, служители и бизнес партньори. Accenture  е годишният доклад на компанията, прогнозиращ ключовите технологични тенденции, които ще предопределят посоката на бизнеса през следващите няколко години.Според тазгодишния доклад \"Пост - дигиталната ера е тук - готови ли сте за това, което следва?\", бизнесът е в повратна точка от развитието си. Цифровите технологии позволяват на компаниите да разбират желанията на клиенти си с нова дълбочина на детайлност; дават им повече канали за достъп до тези потребители и възможност да разширят екосистемите си с нови потенциални партньори. Но дигитализацията вече не е отличително предимство, а е присъщо за всеки бизнес. Почти всеки четири от пет (79%) сред повече от 6.600 анкетирани бизнес и ИТ мениджъри в целия свят смятат, че дигиталните технологии, особено социални, мобилни, аналитични и облачни, са се превърнали в технологичен фундамент за тяхната организация.\"Пост-дигиталният свят не означава, че дигиталната ера е приключила\", твърди Paul Daugherty, CTIO, Accenture \"Напротив, поставен е нов въпрос: При положение, че всички организации развиват своята дигитална компетентност, какво ще ВИ отличи от конкуренцията? В тази технологична епоха да си просто дигитален не е достатъчно. Accenture Technology Vision 2019 набляга върху използването на мощните нови технологии от компаниите за въвеждане на иновативни бизнес модели и персонализиране на преживяванията на потребителите. В същото време мениджърите трябва да приемат, че човешките ценности като доверие и отговорност, не са просто думи, а критични фактори за техния успех\".  идентифицира пет нови технологични тенденции, които компаниите да вземат под внимание, ако искат да са успешни в днешния бързо развиващ се свят. разбиране на ДНК-то на DARQ (Distributed Ledgers, Artificial Intelligence, Extended Reality and Quantum Computing). Блокчейн технологиите, изкуственият интелект, разширената реалност и квантовите изчислителни технологии (DARQ) са катализатори за промяна, предлагащи необикновени нови възможности и даващи възможност за преобразяването на цели индустрии. Според 41% от анкетираните ръководители на компании най-голямо влияние върху техния бизнес в следващите три години ще има Изкуственият интелект, на първо място с два пъти повече гласове от всяка от останалите DARQ технологии.: уникални потребители и уникални възможности. Технологичните взаимодействия създават разширяваща се технологична идентичност на всеки потребител, която е фундаментална за разбирането на следващото поколение потребители и създаването на близки, персонализирани, основани на опита взаимоотношения. Четири пети от анкетираните мениджъри (83%) споделят, че дигиталните демографски данни разкриват нови пазарни възможности за  посрещане на неудовлетворените потребности на клиентите. Ако не промените работната среда, възпрепятствате работата на служителите си. За работната сила все по-важен става човешкият фактор, тъй като служителите разполагат освен със собствени умения и знания, също и  с нарастващ набор от нови способности чрез технологиите. Затова компаниите трябва да осигурят нов начин на работа в пост-дигиталната ера. Повече от две трети (71%) от ръководните кадри смятат, че дигиталното развитие на техните служители изпреварва дигитализацията на организациите, което води до „изчакване\" от страна на служителите.: Компаниите не са жертвите, те са водачите. Предприятията са задвижвани от еко-система от взаимосвързаности, което повишава излагането им на рискове. Водещите компании признават, че сигурността трябва да играе ключова роля в усилията им за предоставяне на най-добрите продукти, услуги и преживявания. Само 29% твърдят за партньорите си от еко-системата, че полагат усилия за сигурността и устойчивостта си на рискове.: Опознавайте потребителите със скоростта на настоящето. Технологиите създават свят на интензивно променящи се изисквания към индивидуалните преживявания. В същото време компаниите трябва да променят своята организация, за да могат да намират и улавят възможностите за задоволяването им. Това означава всяка възможност да се разглежда като самостоятелен пазар - моментен пазар. Шест от седем мениджъри (85%) твърдят, че интегрирането на персонализацията и доставките в реално време е следващата голяма вълна от конкурентни предимства.Според доклада, новото за организациите в пост - дигиталния свят е способността им да формират света около потребителите си и да усетят точното време, за да предложат продуктите и услугите си. Това са първите стъпки в един свят, който се променя всяка секунда, където продуктите, услугите и дори околната среда на хората са направени специално за тях, а бизнесът се грижи за индивида във всеки един аспект от живота и работата му, като формира собсвената му реалност.Една от компаниите, която прилага идивидуализирането и персонализирането на ново ниво, е Зозотаун (Zozotown), най-голямата японска компания за електронна търговия. Тяхната система за вземане на мерки Zozosuits се синхронизира перфектно с приложението Zozotown, за да вземе точните мерки на клиентите, като по този начин поръчаните и изработени според точните размери дрехи от фирмената модна линия да се доставят до 10 дни. Американската компания за търговия на дребно Sam‘s Club разработва приложение, което използва данни за предишните покупки на клиентите, за да попълни автоматично техните списъци с покупки. Компанията планира да добави и навигационна функция, която да улеснява и намирането на съответните продукти в магазина.Докладът  сочи, че компаниите, които все още не са приключили с дигиталната си трансформация, имат точно определена крайна цел: въвеждане на иновативна услуга, работа с по-висока ефективност или повече внимание към персонализацията. Същевременно пост - дигиталните компании са изправени пред жестока конкуренция и трябва да комбинират всичко това, за да променят начина на работа на целия пазар и да го превърнат от един потребителски пазар в много индивидуални пазари, работещи на принципа на моментни заявки, точно както китайската компания за електронна търговия на дребно JD.com, прави със своята \"Toplife\" платформа. Те предоставят възможност на различни търговци да ползват платформата за продажби, като създават персонализирани електронни магазини и същевременно осигуряват достъп до мрежата си за доставки чрез използване на най-нови технологии в роботиката и доставка чрез дрон. В партньорство с Walmart, физическият магазин в Шенжен ще предлага повече от 8 000 продукти, които могат да бъдат доставени за по-малко от 30 минути. Предлагайки безпрецедентна персонализация и бързина, JD.com дава възможност на други компании да се развиват, като същевременно създава нов пазар за себе си.В продължение на почти две десетилетия, Accenture наблюдава систематично компаниите, за да идентифицира нововъзникващите технологични тенденции, които притежават най-голям потенциал, да доведат до промени на бизнеса и промишлеността. За повече информация за този годишен доклад посетете  или следвайте разговора в Twitter с #TechVision2019. ", "date": "2019.02.20", "title": "5 технологични тенденции за успех в пост-дигиталния свят разкрива Accenture Technology Vision 2019"}
{"url": "http://www.cross.bg/izborite-izborniya-mariya-1597019.html", "text": "/КРОСС/ В днешната цифрова реалност, с бурното развитие на технологиите, рискът от намеса и манипулация в изборния процес е по-висок. Ето защо е нужно да не отслабваме усилията в борбата с дезинформацията и киберзаплахите, за да предотвратим всякакви манипулации. Това може да се случи само ако работим заедно: държавите членки, институциите на ЕС и частния сектор. Това заяви комисарят по цифровата икономика и общество Мария Габриел при откриването на конференция в Брюксел, посветена на подобряването на кибернетичната устойчивост на изборите, която даде възможност  три месеца преди изборите за Европейски парламент да бъдат обсъдени със заинтересованите страни действия за осигуряване на демократичния изборен процес.Българският еврокомисар посочи данни от проучване на Евробарометър, според които 61% от гражданите са загрижени за манипулирането на изборите чрез кибератаки. Заплахите приемат различни форми, вариращи от проникване в системи до кампании за дезинформация или манипулиране на лични данни.„Ние сме наясно с тези рискове и продължаваме да действаме чрез всеобхватен подход за гарантиране на изборния процес. Много е важно да се тестват всички механизми и процедури. Предстои да направим упражнение с Европейската агенция за киберсигурност ENISA и Европейския парламент, за да тестваме някои от препоръките за киберсигурност на технологиите, свързани с изборния процес. Това ще даде възможност за оценка на плановете, политиките и процедурите, въведени от държавите-членки\", заяви Мария Габриел.Тя наблегна на ключовата роля на държавите членки, политическите партии и организатори на кампании в осигуряването на мрежите и информационните системи, използвани за избори. В зората на европейските избори според нея е наложително да се гарантира, че социалните медии не се използват за разпространение на дезинформация.По отношение на дезинформацията, българският еврокомисар изрази очакването си онлайн платформите и рекламодателите да прилагат Кодекса за добри практики, в който мерките варират от прозрачност в политическата реклама до закриване на фалшиви сметки и демонетизиране на доставчици на дезинформация. Всеки месец до изборите Мария Габриел ще изнася резултатите от месечните доклади на подписалите кодекса, за да се оцени напредъка и да се предприемат допълнителни стъпки при необходимост. Освен това между институциите на ЕС и държавите-членки се разработва специална система за ранно предупреждение, която да улеснява обмена на данни и анализите на кампаниите за погрешна информация с една единствена цел: да докладва за потенциалните заплахи в реално време.", "date": "2019.02.20", "title": "61% от гражданите се страхуват от манипулиране на избори чрез кибератаки"}
{"url": "http://www.cross.bg/bankata-klienti-slychaya-1597005.html", "text": "/КРОСС/Ако сметки на клиенти на банка са източени по нейна вина, тя е длъжна да възстанови парите според българското законодателство, коментираха неофициално пред „Хоризонт\" банкови експерти. Според тях, в случая с ръководителката на банков клон в Нова Загора, която е отклонявала средства от сметки, системата за банкова сигурност е сработила. Всеки конкретен случай с клиент трябва да се разглежда според подписания договор, казаха още анализаторите. Възможно е на банката да ѝ е необходимо време, за да установи липсите и съответно, да ги възстанови.В законите за задълженията и договорите и за платежните системи е описано, че банката е длъжна да възстанови парите на своите клиенти, ако източването на сметките им е по нейна вина, коментираха пред „Хоризонт\" банкови експерти. Мнението им бе потърсено заради случая в Нова Загора, при който се твърди, че 29-годишна служителка на банка е присвоила пари на клиенти. Засега от банката има единствено официален коментар, според който именно институцията е сезирала компетентните органи за случая. Дори и към момента известната сума пари от влогове на вложители да нарасне няколко пъти в хода на разследането, това няма да повлияе на стабилноста на банката, категорични са още специалистите.", "date": "2019.02.20", "title": "Експерти: Ако сметки на клиенти са източени по вина на банката, тя е длъжна да възстанови парите "}
{"url": "http://www.cross.bg/komisiya-kodeks-izborniya-1597006.html", "text": "/КРОСС/ Новините промени в Изборния кодекс влизат за обсъждане от правната комисия в Парламента.До поредният ремонт на закона се стигна, след като ГЕРБ се отказаха от част от предишните изменения. Решението дойде след заседание на Изпълнителната комисия на партията.Връща се предишния начин за изчисляване на преференциите в бюлетините. Ще има и нов състав на Централната избирателна комисия, защото мандатът на досегашния изтича през март.Така Изборният кодекс ще бъде преработен отново само няколко дни след като бяха приети промените в изборните правила, което предизвика протести, а опозицията напусна Народното събрание. ", "date": "2019.02.20", "title": "Правната комисия ще обсъжда промените в Изборния кодекс"}
{"url": "http://www.cross.bg/sustoyanie-chetiri-doma-1597008.html", "text": "/КРОСС/71-годишен мъж от павликенското село Сломер беше пребит, ограбен и заключен в дома си. Той е открит в безпомощно състояние от свои съселяни след четири дни.За нещастието, сполетяло съселянинът им Марин, местните разбрали едва вчера, след като селото се напълнило с полиция. Магазинерка заподозряла, че нещо му се е случило, след като няколко дни не се появил в магазина да пазарува.Притеснени хората изпратили негов далечен близък и човек от кметството да го търсят. Открили го в дома му в безпомощно състояние, но все още контактен и със спомен за фаталната нощ на 14 февруари.Марин е останал заложник в собствения си дом в продължение на четири дни. Местните го описват като тих, скромен и неконфликтен.В селото набези е нямало от години, затова и всички са в шок. От 600-те къщи едва половината са обитаеми, а в 70 от тях живеят самотници.Нападателите на възрастния мъж още не са установени. Той е настанен в реанимацията на болницата във Велико Търново заради усложнено здравословно състояние в резултат на побоя. ", "date": "2019.02.20", "title": "Ограбен и пребит пенсионер беше заключен четири дни в дома си"}
{"url": "http://www.cross.bg/oito-qo-ppodyti-1597000.html", "text": "/КРОСС/ Πъpвo биx иcĸaл дa ĸaжa, чe cъм изĸлючитeлнo щacтлив дa бъдa чacт oт oгpoмнaтa пpoмянa, ĸoятo в мoмeнтa ce cлyчвa в Бългapия. Paдвaм ce, чe тyĸ имaмe чyдeceн eĸип oт мoтивиpaни xopa, ĸoитo ycпяxa caмo зa eднa гoдинa дa нaпpaвят cмeлaтa визия зa бeдимнo бъдeщe peaлнocт. Aз нaиcтинa cъм oптимиcт, чe Бългapия мoжe дa cтaнe cтpaнa в ĸoятo дa нямa цигapeн дим. Caмo зa eднa гoдинa дeceтĸитe xиляди бългapи пpeминaxa ĸъм cиcтeмaтa нa нaгpявaнe нa тютюн. Taзи тeндeнция e мнoгo oĸypaжaвaщa и ни ĸapa дa вяpвaмe, чe cĸopo щe дoйдe вpeмeтo, в ĸoeтo ĸoнвeнциoнaлнитe цигapи щe ocтaнaт в минaлoтo, a индycтpиятa щe ce paзвивa изцялo в пocoĸa пocтигaнe нa бъдeщe бeз дим чpeз aлтepнaтиви, ĸoитo пpeдcтaвлявaт пo-мaлĸoCaмo мeceц cлeд cвeтoвнaтa пpeмиepa в Япoния, в Бългapия бeшe пpeдcтaвeнo нoвoтo пoĸoлeниe ycтpoйcтвa c нaгpявaнe нa тютюн ІQОЅ 3 и ІQОЅ 3 Мultі. Hoвaтa вepcия ce oтличaвa c пoдoбpeн дизaйн и фyнĸциoнaлнocти, paзpaбoтeни изцялo нa бaзa нa пoлyчeнaтa oбpaтнa вpъзĸa oт пoтpeбитeлитe във вcичĸи пaзapи, тaĸa чe дa oтгoвapят нa тexнитe изиcĸвaния зa yдoбcтвo, здpaвинa и бъpзинa. C нoвaтa cиcтeмa ІQОЅ РrоtесtРluѕТМ ниe пpeocмиcлиxмe ĸoнцeпциятa зa бъpзинa, зaщитa и издpъжливocт зa cepиятa ycтpoйcтвa ІQОЅ 3. Πoдoбpeнaтa тexнoлoгия нa бaтepиятa пpeдocтaвя пo-дълъг жизнeн циĸъл нa бaтepиятa, a xoлдepът e paзpaбoтeн тaĸa чe дa ce зapeждa пo-бъpзo в cpaвнeниe c пpeдишнaтa вepcия ІQОЅ 2.4+.Toвa, ĸoeтo нe ce пpoмeня oбaчe, e инoвaтивнaтa тexнoлoгия зa нaгpявaнe нa тютюн и coлиднитe нayчни дaнни, ĸoитo cтoят зaд paзpaбoтĸaтa нa cиcтeмaтa зa нaгpявaнe. Зa нac e вaжнo дa пpeдcтaвямe пo пpoзpaчeн нaчин дocтoвepни дaнни зa тeзи пpoдyĸти, ĸaтo eднoвpeмeннo c тoвa ce cтapaeм дa пpeдлoжим нa пълнoлeтнитe пoтpeбитeли пo-гoлямo paзнooбpaзиe, тaĸa чe пyшaчитe, ĸoитo нe иcĸaт дa cпpaт дa пyшaт, дa нaмepят cвoeтo ycтpoйcтвo, ĸoeтo дa им пoмoгнe дa ce oтĸaжaт oт ĸoнвeнциoнaлнитe пpoдyĸти.Beчe 15 гoдини ниe oт Филип Mopиc Интepнeшънъл paбoтим и инвecтиpaмe нaд 4,5 милиapдa дoлapa в пpoвeждaнeтo нa нayчни изcлeдвaния, paзpaбoтĸa и пpoизвoдcтвo нa инoвaтивни пpoдyĸти бeз дим, ĸoитo имaт пoтeнциaлa дa нaмaлят вpeдaтa в cpaвнeниe c ĸoнвeнциoнaлнитe цигapи. Πъpвият ни и нaй-нaпpeднaл пpoдyĸт oт тoвa ни пopтфoлиo e ІQОЅ. Texнoлoгиятa вeчe e пpeминaлa пpeз 18 нeĸлинични и 10 ĸлинични изпитвaния. Cъздaвaнeтo нa тexнoлoгиятa зa пpeмaxвaнe нa гopeнeтo и димa, ĸoeтo вoди дo нaмaлявaнe нa вpeднитe вeщecтвa е oгpoмeн пpoбив в нaшaтa индycтpия. Baжнo e нe caмo дa ce paзpaбoтвaт пpoдyĸти c нaмaлeн pиcĸ, нo и дa ce инвecтиpa в тяxнoтo пocтoяннo пoдoбpeниe. C нaтpyпвaнeтo нa нoв oпит и cъбиpaнeтo нa oбpaтнa вpъзĸa oт милиoнитe пoтpeбитeли пo цял cвят, тeзи пoдoбpeния ce cлyчвaт вce пo-бъpзo.Hoвaтa cepия ycтpoйcтвa c нaгpявaнe нa тютюн ІQОЅ 3 и ІQОЅ 3 МULТІ бe paзpaбoтeнa caмo зa двe гoдини в oтгoвop нa жeлaниeтo нa пoтpeбитeлитe зa пo-интyитивни пpoдyĸти. Cтaвaмe вce пo-бъpзи в paзpaбoтвaнeтo и пpeдocтaвянeтo нa пpoдyĸтoви пoдoбpeния и инoвaции, ĸoитo дa пoмoгнaт нa пълнoлeтнитe пyшaчи , ĸoитo инaчe биxa пpoдължили дa пyшaт, дa пpeминaт ĸъм пo-дoбpи aлтepнaтиви пo-бъpзo. И ниe щe пpoдължим дa ce пpидъpжaмe ĸъм бeзĸoмпpoмиcнaтa cи aнгaжиpaнocт ĸъм пocтoянни пoдoбpeния и инoвaции. Oтдaдeнocттa и cтpeмeжът ни ĸъм нayчнo и инжeнepнo cъвъpшeнcтвo e ĸлючoв фaĸтop в пocтигaнeтo нa cмeлaтa ни визия зa изгpaждaнe нa бъдeщe бeз дим.Beчe близo 6 милиoнa ca бившитe пyшaчи пo cвeтa, ĸoитo cпpяxa цигapитe и пpeминaxa ĸъм cиcтeмaтa нa нaгpявaнe нa тютюн ІQОЅ. Дaннитe пoĸaзвaт, чe блaгoдapeниe нa тeзи пpoдyĸти, мeждy 70 и 80% oт пoтpeбитeлитe нa ІQОЅ ca oтĸaзaли изцялo цигapитe. B нaй-гoлeмия и paзвит пaзap Япoния - cтpaнaтa, в ĸoятo зaпoчнaxмe гoлямaтa пpoмянa и пycнaxмe зa пъpви път cиcтeмaтa ІQОЅ, вeчe имaмe близo 16 % пaзapeн дял, a интepecът ĸъм бeздимнитe aлтepнaтиви, ĸoитo имaт пoтeнциaлa дa нaмaлят pиcĸa зa пyшaчитe, нapacтвa вce пoвeчe пo cвeтa. Paдвaмe ce, чe в Бългapия пoтpeбитeлитe ce интepecyвaт мнoгo oт инoвaциитe, тexнoлoгиятa и нayчнитe дaнни, ĸoитo cтoят зaд пpoдyĸтитe бeз дим.He мoгa дa ĸoмeнтиpaм пpoдyĸтитe нa ĸoнĸypeнциятa. Tpябвa дa ĸaжa, oбaчe, чe ниe ce paдвaмe, чe и ocтaнaлитe ĸoмпaнии в индycтpиятa въpвят пo пътя ĸъм изгpaждaнe нa бъдeщe бeз дим. Зa дa мoжe пpoдyĸтитe бeз гopeнe, ĸoитo имaт пoтeнциaл зa нaмaлeн pиcĸ, дa пoвлият пoлoжитeлнo нa oбщecтвeнoтo здpaвe, тe тpябвa дa бъдaт yдoвлeтвopитeлни зa пълнoлeтнитe пoтpeбитeли и вceĸи пълнoлeтeн пyшaч, ĸoйтo нe иcĸa или нe мoжe дa cпpe пyшeнeтo, дa мoжe дa нaмepи пo-дoбpaтa aлтepнaтивa, ĸoйтo нaй-мнoгo мy дoпaдa. Bяpвaм, чe paзнooбpaзиeтo oт бeздимни aлтepнaтиви щe пpeдocтaви избop нa пълнoлeтнитe пyшaчи дa oтĸaжaт ĸoнвeнциoнaлнитe цигapи и дa пpeминaт ĸъм пo-дoбpи aлтepнaтиви бeз гopeнe. Haшe зaдължeниe e дa paбoтим ycъpднo и нeпpecтaннo в тaзи пocoĸa.Hиe cмe твъpдo peшeни дa изгpaдим бъдeщe бeз дим чpeз бeздимнитe пpoдyĸти, ĸoитo ce явявaт пo-дoбpият избop зa пълнoлeтнитe пyшaчи oт пpoдължитeлнoтo пyшeнe. Haшaтa визия e тeзи пpoдyĸти дa зaмeнят изцялo цигapитe възмoжнo нaй-cĸopo. Πpoдyĸтитe ни бeз дим ca paзpaбoтeни и нacoчeни изцялo ĸъм пълнoлeтнитe пyшaчи, ĸoитo инaчe биxa пpoдължили дa пyшaт, ĸaтo цeлтa e дa ги cтимyлиpaмe дa пpeминaт нaпълнo ĸъм тяx ĸaтo дa cпpaт пyшeнeтo нa ĸoнвeнциoнaлни цигapи. Зaтoвa и инвecтиpaxмe нaд 4,5 милиapдa дoлapa в нayчни изcлeдвaния и в paзpaбoтĸaтa нa тeзи пpoдyĸти c пoмoщтa нa нaд 400 yчeни и eĸcпepти oт paзлични oблacти в двaтa ни нayчнo-изcлeдoвaтeлcĸи цeнтъpa в Швeйцapия и Cингaпyp. Bяpвaмe, чe бъдeщeтo e в бeздимнитe aлтepнaтиви и пo нaши пpoгнoзи дo 2025 г. пoнe 40 милиoнa oт пyшaчитe нa ĸoнвeнциoнaлни цигapи нa Филип Mopиc щe ca пpeминaли ĸъм пo-дoбpитe бeздимни пpoдyĸти. Bяpвaмe, чe aĸo пpocтo cпpeм пpoдaжбaтa нa цигapи, тoвa щe дoвeдe дo зaпълвaнeтo нa пaзapнaтa нишa oт ĸoнĸypeнтитe oт нeзaĸoннaтa тъpгoвия, зaтoвa ниe cмe cилнo aнгaжиpaни дa нaпpaвим вcичĸo възмoжнo дa бъдaт зaмeнeни цигapитe c бeздимни aлтepнaтиви , ĸoлĸoтo ce мoжe пo-бъpзo. Toвa, paзбиpa ce, щe oтнeмe вpeмe и нe зaвиcи caмo oт нaшитe ycилия. Πpaвитeлcтвaтa в cтpaнитe, нaпpимep, имaт oгpoмнa poля пpи въвeждaнeтo нa пoлитиĸи, ĸoитo oĸypaжaвaт ceгaшнитe пyшaчи, ĸoитo нe иcĸaт дa cпpaт пyшeнeтo, дa пpeминaт ĸъм тeзи aлтepнaтиви, a caмитe пyшaчи в дaдeн мoмeнт щe peшaт дa пpeминaт изцялo ĸъм тeзи пpoдyĸти и дa cпpaт цигapитe.Щacтливи cмe, чe мoжeм дa пpeдлaгaмe cиcтeмaтa зa нaгpявaнe нa тютюн нa вcичĸи бългapи, ĸaтo зa мнoгo ĸpaтĸo вpeмe ycпяxмe дa изгpaдим нeoбxoдимaтa инфpacтpyĸтypa и дa yвeличим eĸипa cи тaĸa, чe дa вceĸи пълнoлeтeн пyшaч, ĸoйтo иcĸa дa пpeминe нa бeздимeн пpoдyĸт дa имa тaзи възмoжнocт. Toвa бeшe ocoбeнo вaжнo и иcĸaм дa блaгoдapя нa вcичĸи нaши пapтньopи зa дoбpaтa paбoтa и тъpпeниe пpeз изминaлaтa 2018. Щe пpoдължим дa yвeличaвaмe пapтньopcĸaтa cи мpeжa и oбeĸтитe c ĸoитo paбoтим, зa дa бъдe пpoдyĸтът ни дocтъпeн, ĸaтo в cъщoтo вpeмe пoддъpжaмe виcoĸoтo ĸaчecтвo нa paбoтa, индивидyaлнитe oбyчeния и пocлeдвaщaтa гpижa, зa ĸлиeнтa, ĸoятo пpeдocтaвямe нa вceĸи, ĸoитo e peшил дa oтĸaжe пyшeнeтo и дa пpeминe ĸъм cиcтeмaтa нa нaгpявaнe. ", "date": "2019.02.20", "title": "Близo 6 милиoнa ca бившитe пyшaчи пo cвeтa, ĸoитo cпpяxa цигapитe и пpeминaxa ĸъм ІQОЅ"}
{"url": "http://www.cross.bg/voiiski-kosmicheski-trump-1597009.html", "text": "/КРОСС/Американският президентът Доналд Тръмп нареди на Пентагона да разработи планове за създаване на космически войски, които ще са част от военновъздушните сили на Съединените щати.Тръмп се съгласи на този вариант вместо поисканото от него по-рано отделно министерство на космическите войски.Президентът заяви, че Космосът е \"бъдещето и следващата стъпка\". Затова правителство му смята създаването на космически сили за приоритет на националната сигурност. ", "date": "2019.02.20", "title": "Тръмп подписа указ за създаването на космически войски"}
{"url": "http://www.cross.bg/ozburn-zaradi-zabolyavane-1597001.html", "text": "/КРОСС/ Британският рок музикант и бивш фронтмен на група „Блек сабат\" Ози Озбърн е отменил концертите си в Австралия, Нова Зеландия и Япония заради заболяване от пневмония, съобщи Би Би Си.„Страшното мина, но лекарите го посъветваха да си остане вкъщи още 6 седмици, докато се възстанови напълно\", заяви съпругата на Ози, Шарън Озбърн. Певецът е бил изписан от отделението за интензивна терапия и състоянието му се подобрява.Концертната програма предвиждаше гастроли в Сидни, Мелбърн, Крайстчърч, Окланд и Токио. ", "date": "2019.02.20", "title": "Ози Озбърн отмени концерти заради заболяване "}
{"url": "http://www.cross.bg/yunker-yngariya-orban-1597002.html", "text": "/КРОСС/ Партията на унгарския премиер Виктор Орбан би трябвало да напусне Европейската народна партия, заяви председателят на Европейската комисия Жан-Клод Юнкер. Той също така намекна, че Орбан е като Марин льо Пен и двамата са пример за политици, от чиито гласове понякога по-добре да не се нуждаеш.Необичайно острите коментари по адрес на лидер на страна от ЕС бяха направени, след като правителството в Будапеща показа плакат да изборите за Европейски парламент, на които Юнкер е изобразен заедно с американския милиардер-филантроп Джордж Сорос с внушение, че двамата искали да залеят Унгария с имигранти.\"Срещу лъжите не може да се направи кой знае какво\", коментира Юнкер. Той допълни, че Манфред Вебер, кандидатът на ЕНП за бъдещ председател на Европейската комисия, сигурно се пита \"дали наистина се нуждая от този глас\" в обединението на дясноцентристките партии в Европарламента.\"Ройтерс\" припомня, че все по-националистическите, евроскептични и антиимигрантски позиции на \"Фидес\" са причина за растящ брой призиви тя да бъде изключена от ЕНП. Но в Унгария партията е много силна и вероятно ще изпрати доста евродепутати. Поради това отстраняването им от ЕНП би намалило влиянието на групата, която по последни прогнози ще остане най-голямата, но ще изгуби мнозинството си.Те не гласуваха за мен в Европейския парламент\", каза още Юнкер. \"Както и крайната десница, впрочем. Спомням си, че госпожа Льо Пен каза \"Няма да гласувам за вас\", а аз ѝ отвърнах, че и не искам нейния глас. Има някои гласове, от които просто нямаш нужда.\"По данни на на Международната организация за миграцията към ООН през 2017 г. молба за закрила в Унгария са подали под 2400 души и само 280 в първото тримесечие на миналата година. Според Евростат това е страната с най-нисък показател на приети за разглеждане молби през 2016 г. - под 1% от 54 586. През критичната за Европа 2015 г. властите отчетоха подадени 177 135 молби за убежище или статут на бежанец. ", "date": "2019.02.20", "title": "Партията на Орбан няма място в ЕНП, заяви Юнкер"}
{"url": "http://www.cross.bg/programist-programisti-programirane-1597013.html", "text": "/КРОСС/ Професия програмист за тези от вас, които не са активна част от ИТ света, вероятно асоциира представата за скучни дни, прекарани пред компютърния дисплей, безкрайни кодове и бавно отлитащи часове на работа. В действителност, обаче, се оказва, че да бъдеш програмист крие далеч по-вълнуващи моменти, които със сигурност си заслужават положения труд и усилия по време на изучаването на тънкостите в програмирането.Независимо дали сте самоук или сте избрали да трупате знания по определен език за програмиране чрез професионален , развиването на кариера в областта е възможно единствено с нужните знания и практически опит, които ще осигурят успеха на вашите проекти. Нека разгледаме основните причини за младите технологични ентусиасти да потърсят професионално развитие като програмисти и да изградят своята кариера в областта.Все пак, колкото и да е интересна работата ни, повечето от нас приемат финансовата стабилност на дадена позиция като един от основните фактори, определящи дали тя е подходяща. Може би едно от най-голямите предимства на работата като компютърен програмист е заплатата. Компютърни програмисти, които пишат компютърен код, който позволява на компютър да изпълнява определени задачи, са търсени в почти всяка индустрия, която можете да си представите, включително и в инженерни, образователни и медицински области.Компютърни програмисти или софтуер девелопъри работят под разнообразие от титли и позиции, включително и системни анализатори, уеб програмисти и приложни програмисти. , като началната заплата за програмист у нас е в пъти по-висока от стандарта.Ако решите да развиете кариерата си в компютърното програмиране като изпълнител на свободна практика или freelancer, то тогава за вас ще се отворят множество интересни възможности. В този сценарии не се налага да наемате офис пространство или да се обвързвате с график, който непременно да спазвате. Компютърното програмиране е кариера, която може да се изпълнява отвсякъде, стига да разполагате с лаптоп и добра интернет връзка. Ако сте нает от определена компания като компютърен програмист, обикновено позицията пристига с голяма гъвкавост относно работа от вкъщи или от избрано от вас място, стига проектите, за които сте назначени, да бъдат завършени навреме.Като опитен програмист вие можете да се възползвате от факта, че гладът за ИТ инженери расте с всеки изминал ден. Трудно се срещат квалифицирани и висококачествени програмисти, които да имат способността да изпълнят бързо и ефикасно изискванията на работодателите, което означава, че ако вие сте един от тях, то възможностите за развитие са безкрайни. Свободата на професията също гарантира, че винаги ще можете да намерите приложение на вашите знания. Дори да не попаднете на правилната компания в България, има достатъчно добри платформи с фирми, търсещи софтуер девелопъри, които да работят дистанционно.Технологията се променя почти ежедневно и това оказва влияние на програмистите. Непрестанно излизат нови езици за програмиране и среда за разработка, което със сигурност ще направи вашия опит по-разнообразен, ценен и по-ефективен. Имате възможност да останете на върха на технологиите като се впуснете в кариера на програмист. Особено важно за ИТ ентусиастите е да не навлизат в зоната на комфорта а да черпят информация от различни източници, да участват активно във форуми и да трупат нови знания.Няма ограничения за нещата, които можете да създадете, в случай, че имате нужните знания и умения да пишете и създавате компютърен софтуер. Можете да автоматизирате ръчни задачи, да направите нещата по-бързи и по-лесни за потребителите или да решите почти всеки проблем. Професията ви дава възможност да създадете нещо, с което да се гордеете и да допринесе за развитието на технологиите и умението ни да боравим с тях.Общоизвестен мит е, че програмистите седят сами за компютрите си и кодират по цял ден. Но разработването на софтуер всъщност е почти винаги в екип. Програмистите обсъждат проблеми и загадки с колеги или активи потребители във форуми, обсъждат изискванията или други въпроси с продуктови мениджъри, тестери и клиенти. Дори програмирането „по двойки\" също е популярна практика, когато двама експерти работят по една и съща задача или проект.Това са само някои от предимствата на професия програмист но са достатъчни за да разбият мита, че програмирането е скучно и тривиално занимание. Ако искате да развиете по-логически, аналитичен и разнообразен подход не само към технологиите, но и към света, курс по програмиране вероятно ще ви бъде от полза. А в случай, че сте отдадени ИТ ентусиасти и вашата цел е да създадете успешна кариера като програмист, не губете повече време а потърсете , който да ви даде нужните знания и умения. ", "date": "2019.02.20", "title": "Предимствата на професия програмист"}
{"url": "http://www.cross.bg/siriya-klio-respo-1597003.html", "text": "/КРОСС/ Бъдете първите, които ще се потопят в тази хилядолетна история\": френският туроператор \"Клио\", специализиран в културния туризъм, е единствената голяма европейска компания, предлагаща туристически обиколки в опустошената от осем години война Сирия.От април туроператорът започва да предлага десетдневна екскурзия с автобус и нощувки в хотели. Туристите ще видят на юг столицата Дамаск, на север - крайбрежния град Латакия, във вътрешността на страната - Палмира и митичната крепост \"Крак де шевалие\", близо до ливанската граница, а също така християнското селище Маалюля, където се говори арамейски, \"езикът на Христос\".С цената под 3 хил. евро \"успехът беше незабавен. Първата група от двайсетина души е запълнена и още пет пътувания са предвидени за есента\", казва за АФП Жан-Пер Респо, заместник генерален директор на \"Клио\". Компанията казва, че годишно за всичките си дестинации има около 15 хил. клиенти.Тя омаловажава предупрежденията на Ке д'Орсе, френското министерство на външните работи, което настоятелно съветва да не се пътува до Сирия. \"Ситуацията е по-стабилна днес: положението в страната до голяма степен се успокои и режимът отвоюва по-голямата част от своята територия\", подчертава той. Респо уверява, че са взети всички мерки да се гарантира сигурността на групата. \"Предлагаме пътувания само в сигурни зони. Не ходим на места, които не са напълно спокойни, като Алепо или р. Ефрат. В някои етапи от преходите групата ще бъде придружена от полиция\", разказва той.Но според министерството на външните работи \"туристическа агенция \"Клио\" излага съзнателно клиентите си на опасност\". \"В случай на инцидент ще й се търси отговорност. Това й беше напомнено неколкократно от центъра за оказване на помощ при кризисни ситуации към министерството\", заяви Ке д'Орсе пред АФП.Министерството също така предупреждава, че \"в контекста на борбата срещу тероризма гражданите и жителите на Франция, влезли на територията на Сирия, подлежат на разследване за мотива на техния престой\". \"Сирия е страна във война\", подчертава ведомството и \"официално съветва да не се предприема никакво пътуване, независимо от мотива и дестинацията. Опасността от терористичен акт и отвличане с политически цели или с цел откуп е голяма\".Според Жан-Пиер Респо френските власти \"си изпълняват ролята. Те са предпазливи, но не вземат същите предпазни мерки за други страни. В Сирия няма повече проблеми, отколкото в други страни като Пакистан, където също ходим\", смята той. \"Не сме тамказва той. \"Клио\" е основана през 1976 г. от Кристиан Маркан, който е създател и на Движението на католическата младеж на Франция и на сдружението \"Литургичен мир\". Респо казва, че това е изцяло културен туризъм. \"Няма религиозен аспект, нито е геополитическо пътуване или активистка проява\", добавя той.На въпрос на АФП британската, италианската и германската асоциация на туроператорите заявиха, че не знаят за подобни инициативи в техните страни, и припомниха, че правителствата все още съветват да не се ходи в Сирия.\"Клио\" не е член на френския Синдикат на туроператорите, който не коментира инициативата на компанията. Но президентът на организацията, която представлява френските туристически агенции, Жан-Пиер Мас, казва, че е убеден, че \"Клио\" е взела всички необходими предпазни мерки, за да гарантира сигурността на пътуващите и да не бъде манипулирана, като даде гаранция за почтеност на сирийския режим\".През 2010 г., преди началото на войната, която отне живота на над 360 хил. души, Сирия е посрещнала 2 милиона европейски посетители. Туристическият сектор е имал приходи от над 3 милиарда евро.За сирийците \"подновяването на туристическата дейност ще бъде не само признак, но и средство за връщането към нормалния живот\", каза \"Клио\" и допълни, че \"да се бойкотира страната, докато сирийците се мъчат да излязат от дългия кошмар, ще им причини двойно страдание\". ", "date": "2019.02.20", "title": "Екскурзии в Сирия - спорната инициатива на един френски туроператор"}
{"url": "http://www.cross.bg/resheniya-telk-lekar-1597007.html", "text": "/КРОСС/Варненският лекар, уличен в участието във фалшива схема за ТЕЛК решения, се изправя пред Специализирания съд.Магистратите ще гледат мерките за неотклонение на общо шестима задържани в схемата - още четирима лекари и един посредник.Разследването е установило, че те са работели предимно с турско говорящи българи. 1,4 милиона лева бяха открити в банкова касета на варненския лекар.От прокуратурата допълниха, че само за четири месеца във Варненска област са издадени 200 фалшиви ТЕЛК решения. Според обвинението кръгът от задържаните ще нарасне. ", "date": "2019.02.20", "title": "Фалшиви ТЕЛК решения: Гледат мерките за неотклонение на шестимата задържани"}
{"url": "http://www.cross.bg/smartfoni-zabranyava-tehni-1596994.html", "text": "/КРОСС/ Долната камара на руския парламент одобри закон, който забранява на военнослужещите да използват смартфони, когато са на служба, предаде Асошиейтед прес.Според промяната на военните се забранява да постват в интернет свои снимки и видеоклипове, както и информация за себе си, други войници и техни роднини. Новото законодателство официализира ограниченията върху ползването на смартфони и таблети, наложени по-рано със заповед на министерството на отбраната.Приемането на законодателния акт от Държавната дума бе предшествано от публикации за сраженията в Източна Украйна и за руската военна кампания в Сирия посредством софтуерни продукти с отворен код. Публикациите се основаваха на постове на военнослужещи и техни роднини в социални медии, документиращи руските загуби и подробности за сраженията, които често противоречаха на официалните данни на Москва.По-рано днес ТАСС цитира заместник-председателя на комисията по отбрана в Думата Андрей Красов, според когото \"обикновените телефони с бутони без фотокамера няма да бъдат забранени\". Той заяви, че в бита си военните щели да имат право да ползват смартфони. ", "date": "2019.02.20", "title": "Русия забрани със закон смартфоните за военни на служба"}
{"url": "http://www.cross.bg/sestra-frizera-yasmina-1596988.html", "text": "/КРОСС/ Ш ок и недоумение обхванаха Хърватия, където през уикенда тялото на изчезнала жена бе намерено във фризера на сестра ѝ.Ясмина Доминик не е виждана, откакто изчезва през 2000 година, когато е била на 23 години, студентка.В събота тя най-накрая бе намерена във фризера на приземния етаж на дома на сестра ѝ Смиляна Сърнец в Паловец.Ужасяващото разкритие шокира не само местните хора, но и цяла Хърватия. В момента прокуратурата разследва по-голямата сестра на починалата. През всичките тези години тя е живеела в същата къща, където е намерен фризерът с тялото.Според местните медии зетят на 45-годишната Сърнец е открил трупа и е подал сигнал в полицията в събота.„Никой в ​​селото не може да заспи. Всички сме в състояние на шок\", коментира 62-годишен съсед, който е поискал да остане анонимен.Мъжът е бил помолен от полицията да бъде свидетел на претърсването през уикенда.„За две секунди я видях свита във фризера, с ръце до тялото\", казва той, преди да си припомни как са изглеждали двете сестри.„Бяха различни... Ясмина беше хубава, държеше се тихо, учеше в Загреб, беше трудолюбиво дете, докато Смиляна... не бе толкова харесвана, не беше добра и в училище\".Според местните власти до изчезването на Ясмина сестрите са делили семейната къща, докато родителите им работели в чужбина.Семейство обаче не обявява официално, че Ясмина е изчезнала до 2005 г. Преди това твърдят, че тя била казала, че отива да работи на круизен кораб. Тогава къщата е претърсена, а роднините на починалата са подложени на детектор на лъжата.Бащата на момичетата в момента вече е покойник, докато за майката се знае, че все още се намира в Германия. ", "date": "2019.02.20", "title": "Жена открита във фризера на сестра ѝ в Хърватия"}
{"url": "http://www.cross.bg/chasa-sofiyaot-zala-1596995.html", "text": "/КРОСС/ София.Председателят на Събранието на Република Северна Македония Талат Джафери ще бъде на официално посещение в България. В 8.40 часа Талат Джафери ще разговаря с председателя на Народното събрание Цвета Караянчева. След това гостът ще бъде приветстван от народните представители впленарната зала. Той ще проследи гласуването на ратификацията на Протокола към Северноатлантическия договор относно присъединяването на Република Северна Македония. В 9.30 часа Цвета Караянчева и Талат Джафери ще направят изявления за медиите. Македонският гост ще се срещне още със заместник министър-председателя по правосъдната реформа и министър на външните работи Екатерина Захариева. Срещата ще започне в 9.45 часа в зала „Запад\" на Народното събрание.***София.От 09.00 часа ще започне редовното заседание на Народното събрание.***София.От 10.00 часа ще започне седмичното заседание на Министерския съвет.***София.От 11.00 часа в Министерския съвет в присъствието на вицепремиера по правосъдната реформа и министър на външните работи Екатерина Захариева ще бъде валидирана юбилейна пощенска марка по случай 15-ата годишнина от членството на Република България в НАТО. В церемонията ще участват и заместник министър-председателят по обществения ред и сигурността и министър на отбраната Красимир Каракачанов и министърът на транспорта, информационните технологии и съобщенията Росен Желязков.***София.От 09.30 часа Институтът по социални дейности и практики организира кръгла маса на тема „Безопасността на децата онлайн\" в Sofia Lab на ул. „Сердика\" 1.***София.От 10.00 часа в сградата на КЕВР ще се проведе открито заседание за обсъждане на заявления от „Газтрейд Сливен\" ЕООД, „Ситигаз България\" и „Комекес\" АД за утвърждаване на цени за пренос на природен газ през газоразпределителната мрежа, цени за снабдяване с природен газ от краен снабдител и цени за присъединяване на клиенти към газоразпределителната мрежа за периода 2019 - 2023 г.***София.От 11.30 часа на пл. „Радой Ралин\" зам.-кметът на София по направление „Екология\" Йоана Христова ще провери поставянето на контейнери за текстил в столичния район „Изток\".***София.От 12.00 часа в Националния пресклуб на БТА организаторите на изложението „Световно образование\" ще представят информация за броя на кандидатите, условията за прием и новите възможности на българите за обучение в чужбина.***София.От 13.30 часа в заседателната зала в сградата на Висшия съдебен съвет ще се проведе заседанеи на Прокурорската колегия към ВСС.***София.От 15.00 часа Фондът на фондовете ще даде кратък брифинг, на който ще обяви избрания финансов посредник на „Фонд за рисков капитал\", който се очаква да инвестира близо 67 млн. лв. Участие в събитието ще вземе Светослава Георгиева, изпълнителен директор и член на Управителния съвет на Фонда на фондовете.***Варна.От 14.00 часа в офиса на ПП ГЕРБ на ул. „Георги Бенковски\" №1 общинският съветни Бонка Банкова ще приема граждани.***Варна.От 18.00 часа в Арт салона на Радио Варна ще се проведе за осма поредна година благотворителната инициатива Дарителски кръг „За Варна\".***Видин.От 10.30 часа в заседателната зала на ОИЦ-Видин ще се проведе информационна среща на тема „Европейски възможности за разширяване на бизнеса\".*** Монтана.От 16.00 часа в Младежкия дом в заседателната зала на ет. 2 ПП ГЕРБ организира граждански диалог на тема регионално развитие.***Пазарджик.В 17.30 часа пред сградата на Община Пазарджик ще се състои гражданска инициатива в подкрепа на Националната програма за енергийна ефективност на многофамилни жилищни сгради.***Пловдив.От 11.30 часа в Международния панаир, палата 6, министърът на земеделието, храните и горите Румен Порожанов ще открие 28-ото издание на Международната селскостопанска изложба „АГРА\", както и изложенията „Винария\" и „Фудтех\".***Самоков.От 16.00 часа ПП ГЕРБ организира граждански диалог на тема образование в заседателната зала на хотел „Арена\". Участие в него ще вземат Галя Георгиева - областен координатор на ГЕРБ - София област, Галя Захариева - член на комисията по образование и наука в 44-то Народно събрание Валентин Милушев народен представител от ГЕРБ - София област.***Силистра.От 11.00 часа в заседателната зала,ет.2 на Община Силистра, Областният съвет на Български Червен кръст - Силистра, ще проведе редовна сесия на Областно общо събрание на организацията.***Смолян.От 13.00 часа в 247 зала на Община Смолян кметът на Широка лъка Васил Седянков ще даде пресконференция по повод предстоящия Песпонеделник.***Стара Загора.От 10.00 часа в Регионалния пресклуб на БТА ще започне пресконференция на кмета на Община Опан Генчо Колев. ", "date": "2019.02.20", "title": "Предстоящи събития в страната на 20  февруари"}
{"url": "http://www.cross.bg/aptekite-sistema-elektronna-1596996.html", "text": "/КРОСС/ В София и в страната 762 аптеки няма да работят днес, съобщи пред БТА Антон Вълев, председател на Национална аптечна камара. \"Близо 40 от аптеките са в София\", уточни тойЗатварянето на аптеките е в знак на протест, чрез който от Камарата настояват за национална лекарствена политика, а \"не хаос и прокарване на корпоративни интереси\" в сферата на здравеопазването; за въвеждане на Национална система за електронна рецепта, електронно досие на пациента, дигитализация на здравеопазването; за интегриране на Европейската система за верификация на лекарствата в Националната система за електронна рецепта; за интегриране на Националната система за следене на наличностите от лекарства в аптеките против нерегламентирания реескпорт в системата за електронна рецепта; за електронна свързаност на аптеките със системата на НАП и др.От камарата настояват още и за създаване на реални финансови инструменти, чрез които аптеките да могат да въведат всички тези системи, тъй като е непосилно да бъдат въведени за тяхна сметка и без възможност да калкулират тези разходи в цената на услугата.В призив за национален протест се допълва, че трябва да има \"единни държавни цени на лекарствата, отпечатани от производителя върху опаковката на всяко лекарство, а не както сега само във веригите аптеки, част от вертикалната структура на някои заводи и дистрибутори, лекарството да се предлага на пациента на цена по-ниска от тази, на която същите продават лекарството на необвързаните с тях аптеки на магистър-фармацевти\". ", "date": "2019.02.20", "title": "Стотици аптеки в страната протестират днес"}
{"url": "http://www.cross.bg/emil-direktor-bivsh-1596993.html", "text": "/КРОСС/  Виктор Чучков-син, режисьор, сценарист Галина Карагьозова, съдия, член на ВСС Евгени Диков, директор на Национална следствена служба, зам.-главен прокурор Емил Димитров-Ревизоро, депутат от ПФ в 44-ото НС, бивш директор на агенция „Митници\"Проф. Емил Наумов, пианист, композитор, педагог Евгения Калканджиева, президент на агенция „Визаж\" Ферарио Спасов, треньор по футбол Цвета Маркова, адвокат, бивш председател на ДКСИИвайло Савов, скулптор Ружа Маринска, изкуствовед  ", "date": "2019.02.20", "title": "Рожденици на 20   февруари"}
{"url": "http://www.cross.bg/leva-vestnik-zaglavie-1596998.html", "text": "/КРОСС/„Смяната на касовите апарати може да доведе до пълен блокаж на икономиката\", предупреждава вестник „Сега\". „Управляващите и бизнесът влизат в нов сблъсък около спорната наредба за новите изисквания към касовите апарати и софтуера. След като месеци наред представители на различни браншове алармираха за сериозни проблеми с променените изисквания, които трябваше да бъдат изпълнени до 31 март, вчера финансовият министър Владислав Горанов най-после склони да има отсрочка.Тя обаче ще важи само за фирмите, които ползват компютърни системи за управление на продажбите. Вместо от 1 април те трябва да подменят софтуера на тези системи и да го свържат към новия тип фискални устройства до края на септември. Всички регистрирани по ДДС търговци, които ползват само обикновени касови апарати обаче, ще трябва да ги подменят до края на март, отбелязва „Сега\".„Парламентът пред политически колапс\", пише в заглавие на първата си страница вестник „Труд\". „Управляващото мнозинство спешно предприе кризисни мерки за овладяване на кворума в парламента - затягат дисциплината и режат командировките на всички депутати от ГЕРБ и „Обединени патриоти\". До проблема с осигуряването на кворума се стигна, след като от БСП обявиха, че депутатите ѝ няма да влизат в парламента. Левицата иска рестарт с нови избори и Народно събрание, допълва „Труд\".С водещото заглавие „Парламентът е пред разпад\" излиза днешният брой на вестник „Дума\". Изданието цитира зам.-председателя на парламентарната група на „БСП за България\" Крум Зарков, който завява, че в страната назрява парламентарна криза. По думите му спасението на парламентаризма минава през разпускане на Народното събрание, уточнява „Дума\".Основна тема за вестник „24 часа\" е разкритата престъпна група за издаване на фалшиви ТЕЛК-решения във Варна.„1,4 млн. лева с парола: Много поздрави от Р.\" - гласи водещото заглавие на всекидневника. Изданието обяснява, че двама братя сирийци с български паспорти изпращали здрави мъже и жени с тази парола при лекари в ТЕЛК във Варна. Срещу 1500 и 2000 лева тези пациенти получавали експертно решение за инвалидност над 50%, без да отговарят на изискванията. В две банкови касети на името на един от двамата сирийци са открити 1,4 млн. лева и 270 хил. лева. Предполага се, че парите са от подкупи. Заедно със сирийците са арестувани и други 4-ма лекари. Над 200 здрави хора станали лъжеинвалиди за 4 месеца, допълва „24 часа\".„Заради скъпата услуга частните хосписи масово затварят врати\", информира „Монитор\". 54 заведения за палеативни грижи прекратили дейност за по-малко от пет години. Само към 2015 година в страната те са наброявали 96 с общо 5171 места. Сега местата за настаняване са близо три пъти по-малко. ", "date": "2019.02.20", "title": "Преглед на вестниците "}
{"url": "http://www.cross.bg/desi-plovdiv-mart-1596999.html", "text": "/КРОСС/ Деси Добрева ще покори със своя концерт „Лудо младо\" зала „Сила\" в Пловдив на 28 март (четвъртък) от 19:00 часа. Няколко месеца след като Деси препълни Зала 1 на НДК и Двореца на културата и спорта във Варна с първите си големи самостоятелни концерти, в края на март тя идва в Пловдив, за да плени сърцата на всички любители на нежната музика, която изпълнителката твори.Професионализмът, вниманието към детайла, емоцията и себераздаването правят концертите на Деси незабравими за публиката. Като добавим към това и изключителните професионалисти, с които Деси работи, със сигурност предстои едно грандиозно и емоционално шоу на сцената в зала „Сила\".Залата в Пловдив ще бъде огласена от песни като \"Лудо Младо\", \"Червената Шапка\", \"Кой уши байрака\", \"Море Сокол Пие\" и още много други, любими на всички ни.  ", "date": "2019.02.20", "title": "Деси Добрева ще празнува рожден ден пред публика "}
{"url": "http://www.cross.bg/skopie-veto-danni-1597004.html", "text": "/КРОСС/ Парламентът ще обсъди днес президентското вето върху закона за  личните данни.В началото на месеца  Румен Радев върна за повторно разглеждане текстовете, с които според него се прикриват законови ограничения на основни конституционни свободи. Държавният глава атакува разпоредбите, които предизвикаха опасения, че журналисти могат да бъдат подлагани на натиск, ако не докажат, че са използвали правомерно лични данни в свои разследвания. За вето настояха и от Асоциацията на европейските журналисти в България.Депутатите ще обсъдят и ратификацията на Протокола за членство на Република Северна Македония в НАТО. Очаква се гласуването да бъде проследено от председателя на Събранието в Скопие Талат Джафери, който е на официално посещение в България. Той ще има срещи днес с председателя на парламента Цвета Караянчева и с вицепремиера и външен министър Екатерина Захариева.Протоколът за присъединяването на Скопие към НАТО под името Република Северна Македония беше подписан от всичките 29 държави от Алианса на 6 февруари. След това започна процесът на ратификация от парламентите на страните- членки. Първа това направи Гърция.Членството на Скопие в Алианса става възможно след решаването на дългогодишния спор с Атина за името на бившата югославска република. ", "date": "2019.02.20", "title": "Депутатите обсъждат президентското вето върху закона за личните данни "}
{"url": "http://www.cross.bg/vidin-razvitie-obshtinite-1596997.html", "text": "/КРОСС/ 416 учебни заведения, в които учат 255 269 деца и младежи, се реконструират и модернизират с 624 млн. лв. от Оперативна програма „Региони в растеж\" 2014-2020. Това каза министърът на регионалното развитие и благоустройството Петя Аврамова при посещението си във Видин днес. В областния град тя участва в дискусията „Европа в нашия дом\".Министърът посочи, че това е сериозен финансов ресурс, който е  насочен към образованието. Имаме ясното съзнание, че ползите от него ще се видят след години, защото от това в какви условия растат деца ни, къде учат и къде спортуват, зависи какви хора ще станат, каза тя.През 2019 г. ще продължи обновяването на българските градове, болници и паркове с финансиране от програмата. Със средства от ОПРР 2014-2020 бяха създадени три фонда за градско развитие, които заедно с привлечения ресурс управляват около 600 млн. лв. От тях 210,4 млн. лв. са за Северна България. Тези средства са вече достъпни и могат да бъдат използвани от общините под формата на нисколихвени кредити и банкови гаранции в проекти за подобряване на градската среда и туризма.Апелът към общините е да бъдат активни. Добрата новина е, че през декември 2018 г. във Фондовете за градско развитие постъпиха и първите проектни предложения. Едно от тях е за реставрация и адаптация на синагогата във Видин и превръщането й в културен център.През последните две години в областта има сериозен напредък и в подобряване на енергийната ефективност, кадастъра и трансграничното сътрудничество. Предстои да бъде реализирана една от големите инвестиции - за над 25 млн. лв. в отрасъл ВиК. Проектът включва реконструкция на 1,5 км главен канализационен колектор в гр. Видин и реконструкция на 15,57 км довеждащи водопроводи. Той ще се реализира по Оперативна програма „Околна среда\" 2014-2020 г. През месец март „Водоснабдяване и канализация - Видин\" ЕООД ще внесе формуляра за кандидатстване в Министерството на околната среда и водите.Пред медии министър Аврамова коментира напредъка по проекта за пътя „Видин - Ботевград\". Агенция „Пътна инфраструктура\" подготвя обществена поръчка за строителството на участъка от Видин до Ружинци, която ще бъде обявена през пролетта.Работи се в синхрон с общините, които процедират парцеларните планове. Докато се извършват отчуждителните процедури, ще върви обществената поръчка, за да не се губи време. Вече има изготвени технически проекти за трасето от Видин до Монтана.За участъка от Мездра до Ботевград  вече са отворени шест оферти за строителството на Лот 2, а процедурата за Лот 1 се обжалва. На 14-ти КЗК разгледа казуса, очаква се решението. Амбицията на министерството е реалното строителство по проекта да започне през 2019 година. ", "date": "2019.02.20", "title": " 416 учебни заведения се обновяват с пари от ОП „Региони в растеж“"}
{"url": "http://www.cross.bg/tema-sofiya-nova-1596992.html", "text": "/КРОСС/ Тема:  Коалиционни разговори и патриотични теми. Гост: Волен СидеровТема:  Република Северна Македония по пътя към НАТО и ЕС. Председателят на македонския парламент Талат Джафери специално за БНТТема:  Европа и джихадистите - идва ли краят на \"Ислямска държава\"?Тема:  Внимание: падащ бетон. Огромен къс падна от сграда в София и смаза паркиран автомобил - кой носи отговорност?Тема:  Модният крал Карл Лагерфелд почина на 85. Светът се прощава с легендарния дизайнерТема:  Извънредна имунизация срещу морбили. На живо: В кои квартали на София ще работят мобилните медицински екипи?;Тема: Има ли риск „Левски\" да загуби лиценза си? В студиото новият изпълнителен директор на сините Павел Колев;Тема: На живо от Нова Загора: Банкерка отклонявала пари от сметките на клиенти - колко са ужилените?;Тема: Злоупотреби за милиони с ТЕЛК. Как да бъдат прекратени престъпните схеми? Коментар на Иван Нейков;Тема: Какви ще са окончателните промени в Изборния кодекс след скандала с преференциите? Проф. Михаил Константинов и Юрий Асланов;Тема: Затворени аптеки в страната - за какво протестират фармацевтитеТема:   Родители се опитаха да продадат дъщеря си в чужбина. Ще им бъде ли отнето детето?Тема:   Замърсяване на Дунав. Мистериозна тръба изхвърля течности с неясен произход в реката.Тема:   Бетонен къс премаза кола в София. Кой е отговорен за инцидента, който за малко не отне човешки живот?Тема:   Строежи и унищожени дюни по Черноморието. Ще има ли отлив на български туристи през лятото? Говори министърът на туризма Николина Ангелкова.Тема:   Ще разделят ли евроизборите \"Обединените патриоти\"? Разговор с Ангел Джамбазки от ВМРО.Тема:   Защо блок в Ботевград не може да бъде саниран вече половин година? Румен Бахов проверява.Тема:   200-килограмова моруна беше спасена от бракониери край Силистра.Тема:   Жена, правила опити да зачене 25 години, събира средствата за младо семейство, нуждаещо се от инвитро процедура.Тема:   Мисия \"Татко\": Журналистът Симеон Колев съветва в книга как да бъдем умни родители. ", "date": "2019.02.20", "title": "Теми и гости в сутрешните блокове на телевизиите"}
{"url": "http://www.cross.bg/obozhavam-rabotata-tya-me-ocharova-1596989.html", "text": "/КРОСС/  „Обожавам работата. Тя ме очарова. Мога да седя и да я гледам с часове.\"Джером К. Джером", "date": "2019.02.20", "title": "Обожавам работата. Тя ме очарова."}
{"url": "http://www.cross.bg/svoeto-episkop-katanski-1596990.html", "text": "/КРОСС/ Свети Лъв бил родом от Равена (Северна Италия). Той бил син на знатни и благочестиви родители и получил добро образование.Лъв преминал всички степени на свещенството. Той бил избран за епископ на град Катана (остров Сицилия), който се намирал близо до известния вулкан Етна. Като епископ св. Лъв се проявил със своето изключително милосърдие: грижел се за сираците, вдовиците, бедните, болните, странниците. Той усърдно проповядвал и поучавал своето паство на закона Господен.За високите си добродетели и възвишен духовен живот той бил удостоен с чудотворна сила. Неговото чудотворство било известно и в императорския дворец.В дълбока старост св. Лъв Катански се преставил в Господа и бил погребан в църквата на света мъченица Луция. Той светителствал през годините 886-919 - времето на византийския император Константин Багренородни и българския цар Симеон Велики.", "date": "2019.02.20", "title": "Св. Лъв, еп. Катански. Св. Агатон, папа Римски"}
{"url": "http://www.cross.bg/fevryari-v-istoriyata-1596991.html", "text": "/КРОСС/ 1530 г. - Зигмунд II Август е коронован за крал на Полша.1666 г. - Основан е град Монреал (Канада).1816 г. - В Рим се състои премиерата на операта Севилският бръснар на Джоакино Росини.1835 г. - Земетресение в Чили отнема живота на 5 хил. души.1872 г. - В САЩ е патентован електрическият асансьор.1877 г. - На сцената на Болшой театър в Москва се състои премиерата на балета Лебедово езеро от Пьотр Чайковски.1881 г. - Избрани са членовете на първия след Освобождението Свети синод.1897 г. - Открита е жп линията София - Роман с дължина 109 км.1901 г. - Руският писател Лев Толстой е отлъчен от Руската православна църква за романа си Възкресение.1927 г. - На Конференцията на безпартийните работнически групи е учредена легална форма на Българска комунистическа партия - Работническа партия.1940 г. - За пръв път на екран се появяват анимационните герои Том и Джери.1945 г. - В България е основано Държавно издателство Народна просвета.1987 г. - Турският терорист Мехмед Али Агджа получава доживотна присъда от италианския съд за покушението му срещу папа Йоан Павел II.1991 г. - В Тирана тълпа разярени протестиращи събарят гигантска статуя на дългогодишния албански диктатор Енвер Ходжа.", "date": "2019.02.20", "title": "20 февруари  в историята"}
