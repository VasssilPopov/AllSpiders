{"url": "http://www.cross.bg/orden-stepen-purva-1608474.html", "text": "/КРОСС/ На 8 юли, понеделник, от 11.00 часа на „Дондуков\" 2 президентът Румен Радев ще връчи висши държавни отличия на четирима изтъкнати българи.Изявеният спортен деятел Христо Меранзов ще бъде удостоен с орден „Стара планина\" първа степен за заслугите му в областта на физическото възпитание и спорта.Президентът Румен Радев ще награди журналиста и мореплавател Дончо Папазов с орден „Стара планина\" първа степен за принос в областта на спорта, науката и журналистиката.На церемонията проф. д-р Цекомир Воденичаров ще бъде отличен с орден „Св. св. Кирил и Методий\" огърлие за заслугите му за развитието на медицинската наука и за утвърждаването на факултетите по обществено здраве в системата на висшето образование.Държавният глава ще връчи орден „За военна заслуга\" първа степен на о. р. генерал-майор Александър Александров. Легендарният ни космонавт ще бъде отличен за развитието и укрепването на въоръжените сили и за приноса му за националната сигурност на страната. ", "date": "2019.07.06", "title": "Президентът ще връчи висши държавни отличия на четирима изтъкнати българи"}
{"url": "http://www.cross.bg/trotinetki-reglament-sofiya-1608482.html", "text": "/КРОСС/ София въвежда регламент за електрическите тротинетки, след като стотици столичани вече кръстосват улици, паркове и тротоари с двуколесните превозни средства, които са на мода в Западна Европа от няколко години насам, предаде 24 часа.Освен това четири фирми - две български и две чужди, искат да започнат да предоставят под наем електрически тротинетки в столицата.\"Регламентът ще е готов до 1-2 седмици. Подготвяме споразумение между Столичната община и операторите, които ще предоставят споделени електрически тротинетки\", обясни общинският съветник от ГЕРБ и зам.-председател на транспортната комисия към СОС Зафир Зарков.Той е проучил опита на Виена в тази сфера, като целта е в своя регламент столицата да избегне проблемите, появили се при предоставянето на тази услуга в други големи европейски градове. Във Виена има 7000 е-тротинетки за споделено придвижване, като там е въведено ограничение и една компания може да предлага под наем до 1500 двуколесни превозни средства.В София ще се обособят над 200 места за паркиране на е-тротинетки и велосипеди. Те ще са в синята и зелената зона за паркиране.\"Искаме да има регламент, който да не позволява да се оставят навсякъде и да пречат. Операторите на услугата ще решат дали това да се регулира с глоба, ако е-тротинетката не бъде оставена на определените места, или по друг начин. Те няма да могат да се движат по тротоарите, за да предотвратим инциденти с пешеходци, а само по пътните платна и велоалеите. Ще бъдат приравнени с велосипедите\", добави Зарков.Освен това София въвежда и ограничение на скоростта от 25 км в час, с което ще трябва да се съобразят каращите електрически тротинетки. ", "date": "2019.07.06", "title": "Свалят електрическите тротинетки от тротоарите в София с нов регламент"}
{"url": "http://www.cross.bg/dvizhenieto-tynel-trubata-1608458.html", "text": "/КРОСС/ В планирано учение, което ще се осъществи на 10 юли, ще участват служители на Главна дирекция „Пожарна безопасност и защита на населението\", Агенция „Пътна инфраструктура\" Държавна агенция „Безопасност на движението по пътищата\", Областна администрация и общините, влизащи в територията на София област, Центъра за спешна медицинска помощ, Българския Червен кръст, доброволци. Целта е повишаване на готовността за действие на силите и средствата от Единната спасителна система за реагиране при бедствия и извънредни ситуации. Учението се провежда в интерес на гражданите за безопасното им движение по автомагистрала „Хемус\" и преминаването през пътен  тунел „Ечемишка\".За периода от 9.00 до 15.00 ч. ще бъде спряно движението в тръбата за Варна на тунел „Ечемишка\" на АМ „Хемус\". Трафикът ще се извършва двупосочно в тръбата за София.  ", "date": "2019.07.06", "title": "Учение ще се проведе на 10 юли в тунел \"Ечемишка\", ще спират движението"}
{"url": "http://www.cross.bg/naii-krasivoto-dete-vsichko-1608457.html", "text": "/КРОСС/ 9-годишно момиче от Варна е най-красивото дете на планетата. Бриана Петрова спечели титлата в конкурса GRAND PRIX „Мини Мис и Мини Мистър Планета\", информира НОВА. Когато не дефилира по подиума, малката българка се занимава с пеене и танци. А скоро ще се включи и във филмова продукция.„Първият ми конкурс беше когато бях на 4 години - беше по пиано. След това започнах да се занимавам и с латиноамерикански танци - на 6 години и от 7 годишна започнах да пея - поп и джаз. И тогава вече започнах - някъде около започването ми - на 9 години, се записах на конкурси за красота\", споделя пред NOVA момиченцето.Въпреки, че е на 9, Брияна знае: за успехът са най-важни усилията. „Прави вчепатление, че е един комплексен талант и това много й помага. Това я отличава\", обяснява вокалният й педагог Мила Маврова. „ Никой не ме кара на сила да го правя - на мен ми харесва. Имам за всичко време - за игра, за училище, за ангажименти - всичко си го разделям. В свободното си време рисувам, играя сред природата, чета си книжки. Пипи Дългото чорапче ми е любимата книга, защото ми е забавна и има случки в нея. \", разказва още Бриана.В подготовката за конкурсите участват всички - така например тоалетите са подбрани след семеен съвет. „Учителите са ключа към всичко, което правя, и те най-много ми помага и мама, всички ми помагат супер много да се старая и да съм дициплинирана\", споделя още младата варненка.„Тя има висок глас, бързо се учи, бързо помни песните, пее и танцува и умее да се държи на сцена. Комбинираме това и песните, които учи са съобразени с това. Ние опитваме различни стилове. Например песента денс уит ми тя я пее и танцува с партньор. Тоя тип песни са много подходящи, на които може да покажеш танцовите умения. Тя има и усет към класическото пеене, така че може в тая посока да кривнем\", коментира вокалният й педагог.„Поздравяват ме първо, после ме разпитват за конкурси неща, как е минало, дали ми е харесало. Какво съм правила там, от колко държави се е състоял конкурса, понеже разбраха, че е имало много държави\", споделя най-красивото дете на планетата.Сега пред нея е бъдещото участие във филм. Бриана разкри, че става въпрост за българо-американска продукция с привкус на мистерия.  Така публиката съвсем скоро ще може да види най-красивото дете на плаенатата не само на сцена, но и в киното. ", "date": "2019.07.06", "title": "9-годишно момиченце от Варна е най-красивото дете на планетата"}
{"url": "http://www.cross.bg/bezos-aktziite-dolara-1608469.html", "text": "/КРОСС/ Приключи развода на най-богатия човек в света - собственикът на Амазон Джеф Безос, пише Ройтерс.Джеф Безос се разведе със съпругата си Макензи, с която бяха женени 25 години. Тя получава огромната сума в акции от Амазон.Съдия в предградие на Сиатъл финализира процедурите и крайната цена на раздялата е 38,3 милиарда долара.Безос дава 4 процента от акциите на най-големия онлайн магазин за продажби на дребно на своята съпруга след раздялата. Той запазва 12 процента от акциите за себе си. Така състоянието му става 114,8 милиарда долара и Безос остава на първото място сред най-богатите хора на света.Макензи Безос каза, че след като акциите станат нейни, тя ще запази собствеността, но ще преотстъпи на Джеф правото да гласува от нейно име в управлението на компанията. ", "date": "2019.07.06", "title": "Един развод за 38 милиарда долара"}
{"url": "http://www.cross.bg/fabrika-tzigari-nelegalnata-1608461.html", "text": "/КРОСС/ Специализираната прокуратура ще поиска постоянен арест за задържаните в четвъртък 12 души от разбитата нелегална фабрика за цигари в пловдивското село Труд. Очаква се да им бъдат повдигнати обвинения за участие в престъпна група за незаконно разпространяване на акцизни стоки, съобщи БНТ. Издирват се още четирима души, свързани с нелегалната фабрика край Пловдив.Все още не е ясно кой е организаторът на групата. Фабриката работи от началото на годината и е произвеждала по 2000 цигари в минута, които са били опасни за здравето фалшификати на известни марки на пазара. Дневното производство варирало между 185 и 200 мастербокса цигари. Антимафиотите тръгват по следите на нелегалната фабрика няколко месеца след началото на годината. Готовата продукция, намерена от разследващите, е за над 6 млн. лв.От брифинга на Специализираната прокуратура на 5.7.2019г. стана ясно, че работниците са живеели в нелегалната фабрика като са им били осигурени всички необходими условия за живот. Контактите им с външни лица е били ограничени за да не будят подозрения. Член на престъпната групировка е осигурявал провизии за работещите. За да не се засича голямо потребление на електроенергия склада се е захранвал от генератор. ", "date": "2019.07.06", "title": "Спецпрокуратурата поиска постоянен арест за задържаните при акцията в село Труд"}
{"url": "http://www.cross.bg/izdanie-sozopol-vitzeprezidentut-1608460.html", "text": "/КРОСС/ Вицепрезидентът Илияна Йотова откри в Созопол 14-ото издание на Международния младежки фестивал на изкуствата „Музите\". „10 дни древният Созопол ще бъде по-различен - по-цветен, озарен от детски усмивки и огромен талант, от музика и танци, от цветни мечти\", посочи в приветствието си вицепрезидентът.Във фестивала, който се провежда под неин патронаж, участват деца и младежи от цял свят и България, както и представители на българските общности в чужбина.Партньор на Сдружение „Музите\" в тазгодишното издание на фестивала е посолството на Република Куба в България. Форумът продължава до 15 юли. ", "date": "2019.07.06", "title": "Вицепрезидентът e патрон на 14-ото издание на Международния младежки фестивал на изкуствата „Музите“"}
{"url": "http://www.cross.bg/devnya-hemys-dvizhenieto-1608463.html", "text": "/КРОСС/ Катастрофа затруднява движението по АМ \"Хемус\" в района на Девня, в посока към Варна, съобщава репортер на \"КРОСС\". Създаден е обходен маршрут.По първоначална информация няма жертви, но автомобилът е със сериозни поражения.Временно движението по АМ \"Хемус\", в посока Варна, в района на Девня, е ограничено поради ПТП. Трафикът се пренасочва по път I-2 (стария път) и се контролира от \"Пътна полиция\", информират от АПИ. ", "date": "2019.07.06", "title": "Катастрофа затруднява движението по АМ \"Хемус\" край Девня (обновена)"}
{"url": "http://www.cross.bg/blagoevgrad-oburna-tavan-1608462.html", "text": "/КРОСС/ Лек автомобил се обърна по таван на кръговото кръстовище в Благоевград, съобщи БНР.Инцидентът е станал между булевардите \"Васил Левски\" и \"Св. Димитър Солунски\".От ОД МВР - Благоевград информират, че няма пострадали при инцидента. Нанесени са само материални щети.Движението в района е било затруднено, но вече е възстановено. ", "date": "2019.07.06", "title": "Кола се обърна по таван на кръгово в Благоевград"}
{"url": "http://www.cross.bg/metra-dyshi-imalo-1608464.html", "text": "/КРОСС/ Двама души загинаха, след като руски катер, използван за разходки на летовници, се преобърна в Черно море, съобщи БТА.Злополуката е станала в района на село Джубга на Краснодарския край.По уточнени данни от тази сутрин на кораба е имало 55 души. Оцелелите нямат нужда от медицинска помощ. Собственикът и капитанът са задържани. Образувано е наказателно дело.Според източник, цитиран от Интерфакс, катамаранът „Атол\" е бил претоварен. Той е бил проектиран за 12 души, а при преобръщането на него е имало почти четири пъти повече. Бил е регистриран в пристанището на Туапсе, разрешително е получил през 2017 г. като маломерен плавателен съд и най-вероятно е бил преработен, за да се увеличи вместимостта му, отбелязва Интерфакс.Според руски медии новият собственик на катамарана е направил втора палуба, но не е взел предвид, че това е възможно, ако ширината на съда е минимум 6 метра. А плавателният съд е бил с дължина 10,7 метра и ширина 3,7 метра. Заради допълнителната палуба се намалява ъгълът на устойчивост и затова корабчето се е преобърнало, обяснява експерт.  ", "date": "2019.07.06", "title": "Двама загинаха, след като туристическо корабче се преобърна в Черно море"}
{"url": "http://www.cross.bg/vetren-polozhenie-nyama-1608465.html", "text": "/КРОСС/ Бедственото положение във Ветрен остава в сила след като при вчерашната буря беше подкопан асфалта по главната улица на град Ветрен, съобщи БНТ.Участъкът вече се разчиства. Пороят не е причинил щети по къщите, няма и пострадали хора.Заради състоянието на пътя обаче от община Септември решиха да обявят бедствено положение. То ще остане в сила докато от регионалното министерство не реагират на сигналите за недовършената инфраструктура в града.Според кмета на Ветрен това е трябвало да направят от Агенция \"Пътна инфраструктура\", тъй като подкопаната от дъжда улица е част от републиканската пътна мрежа.В града няма цялостно изградена канализация. ", "date": "2019.07.06", "title": "Бедственото положение във Ветрен остава"}
{"url": "http://www.cross.bg/chyma-domashni-selo-1608466.html", "text": "/КРОСС/ Прасета измират в Белене и околните села, предава News.bg.Стопаните смятат, че чумната зараза е стигнала и до тях. Те обаче не смеят да алармират властите. Някои са започнали да колят животните си. Други гледат с хумор на тази ситуация и се шегуват, че беленчани зимата ще ядат чумави суджуци. Трети обаче се притесняват, че ще им евтанизират животните и не вярват на уверенията на властта, че ще има компенсации за тези с умъртвени животни.Африканската чума по свинете се причинява от ДНК вирус. Боледуват домашни и много видове диви прасета в Африка, Европа и Америка.Заразяването става посредством пряк контакт с болни прасета и заразени помещения, някои видове кърлежи, консумация на заразена храна и др.Припомняме, че вчера бе открито ново огнище на африканска чума в плевенското село Новачене.  В същия район бяха умъртвени домашни свине в село Жернов.Вчера от БАБХ се оплакаха, че ловците не помагат в борбата с чумата по прасетата.Ресорният министър Десислава Танева призова за повече стриктност при борбата с чумната епидемия по дивите свине. Тя успокои, че за здравето на хората няма опасност.Преди 2 дни започна евтаназия на домашни свине в Плевенско, след като ден по-рано БАБХ потвърди второ огнище на болестта в село Жернов. ", "date": "2019.07.06", "title": "Съмнения за чума по свинете и в Белене"}
{"url": "http://www.cross.bg/ryse-intzidenta-bylevard-1608467.html", "text": "/КРОСС/ Пешеходец е загинал при пътно произшествие на международния булевард \"България\" в Русе. Това съобщи говорителят на ОД на МВР Даниела Малчева.Сигналът  за инцидента е подаден в 21.40 часа снощи. Пристигналият на място екип на Спешна помощ само е констатирал смъртта на 47- годишния мъж. Изяснено е, че той е пресичал забранената за пешеходци пътна артерия и е бил блъснат от лек автомобил. Возилото е било управлявано от 25-годишен младеж.Причините за инцидента се изясняват, образувано е дознание. Пробата на шофьора за алкохол е отрицателна. ", "date": "2019.07.06", "title": "Мъж загина, блъснат от автомобил на международния булевард в Русе"}
{"url": "http://www.cross.bg/chetinkaya-banka-erdogan-1608468.html", "text": "/КРОСС/ Турският президент Реджеп Ердоган уволни управителя на централната банка Мурат Четинкая, пише БГНЕС. Постът на Четинкая ще бъде зает от негов заместник. Президентският указ е публикуван в „Държавния вестник\" на страната.Мурат Четинкая управлява централната банка от април 2016 година. Подробности за решението не се дават, но напоследък имаше слухове, че Четинкая може да бъде сменен заради разногласия с правителството за основния лихвен процент.Ердоган се обявяваше срещу високия лихвен процент и призоваваше за спадането му, за да се стимулира икономическия растеж. ", "date": "2019.07.06", "title": "Ердоган уволни шефа на турската централна банка"}
{"url": "http://www.cross.bg/otbelyazvame-denya-na-tzelyvkata-1608448.html", "text": "/КРОСС/ Целувката си има свой собствен ден и  той се отбелязва на 6 юли. Страстната целувка кара зениците ни да се разширяват, увеличава пулса ни с над 100 и повече удара в минута.При нея губим между 6 и 12 калории. В американския щат Индиана тя се смята за престъпление, в Кънектикът е забранена за жени в неделя, а в Айова местният шериф може да арестува всеки, който целува непознат. Най-ранните писмени доказателства за целувката датират от преди 3500 години. ", "date": "2019.07.06", "title": "Отбелязваме Деня на целувката"}
{"url": "http://www.cross.bg/zatvoriha-akropola-v-gurtziya-zaradi-goreshtinite-1608449.html", "text": "/КРОСС/ През изминалите два дни жегите затвориха Акропола.Заради температури от близо 40 градуса, между 13 и 17 ч. най-популярната атракция на гръцката столица остана затворена. Мярката наложи службата, която се грижи за паметниците на културата в Атина. Посетителите, които са купили билети за определените часове, са приканени да се свържат по електронната поща с управата на Акропола.Той е най-посещаваната туристическа забележителност в страната. Миналата година оттам са преминали над 3 милиона души. ", "date": "2019.07.06", "title": "Затвориха Акропола в Гърция заради горещините"}
{"url": "http://www.cross.bg/dzhonsun-kralstvo-pravitelstvoto-1608450.html", "text": "/КРОСС/ Кандидатът за лидер на Консервативната партия Борис Джонсън заяви в петък, че Обединеното кралство може и ще бъде подготвено за напускането на Великобритания на Европейския съюз до 31 октомври. Освен това правителството ще подготви всеки сектор на икономиката за потенциалния Брекзит, съобщи АП.\"Хората изглежда забравят, че британското правителство се готви за сценарий без сделка от три години и вече е свършена огромна работа по този въпрос\", подчерта Борис Джонсън.Той каза още, че всяка британска партия, която казва, че чист Brexit е невъзможен до края на октомври \"в много случаи има в дневния си ред да остане в ЕС\".Джонсън добави, че Обединеното кралство наистина не се опитва да се измъкне по начина, по който хората са упълномощили правителството, и че депутатите от двете страни виждат, че ако не изпълнят резултатите от референдума, те се сблъскват с \"електорално изчезване\". ", "date": "2019.07.06", "title": "Джонсън: Готови сме за Брекзит без сделка"}
{"url": "http://www.cross.bg/glasyvane-mashinnoto-tazi-1608451.html", "text": "/КРОСС/ За отмяна на машинното гласуване се заговори в края на работната седмица. По закон тази есен на местния вот трябва да се гласува с 6000 устройства или два пъти повече от европейските избори през май. Несъвършенствата в системата ще коментира говорителя на ЦИК Александър Андреев в предаването „Събуди се\".„Дали ще бъде елиминирано машинното гласуване или не, е въпрос на законодателя. Той трябва да го реши чрез евентуална промяна на Избирателния кодекс. Това, което ЦИК обаче счете, че е длъжна да направи, е да даде своя анализ, в който да даде грешките и проблемите, които са възникнали на изборите за европейски парламент\", обясни той.Андреев допълни, че в 26 секции в страната машините за гласуване не са работили. В голям брой СИК-ове има грешки  при отчитането на преференциите при машиното гласуване.Говорителят на ЦИК обясни още, че комисията е дала предложение за облекчаване на протокола. Според членовете й трябва да има единен държавен орган, който да сертифицира и одитира машините. „ЦИК трудно ще може да се справи с тази задача, тъй като ние нямаме необходимия капацитет, както и като помещение, така и като администрация. Затова сме предложили този въпрос да бъде уреден и администрацията на Министерски съвет да поеме тази функция\", коментира Александър Андреев. ", "date": "2019.07.06", "title": "Говорителят на ЦИК: Въпрос на законодателя е дали да бъде елиминирано машинното гласуване"}
{"url": "http://www.cross.bg/detski-stai-suvetnik-1608452.html", "text": "/КРОСС/ Солни стаи да бъдат изградени във всички детски градина в община Кюстендил. Това предлага общинският съветник инж. Огнян Атанасов. В момента в града има разкрита една солна стая, която не е достатъчна за населението, смята Атанасов. Необходимата сума за изграждането на една подобна стая е около 22 000 лева.Предложението на общинския съветник е в шестте детски заведения да бъдат изградени солни стаи с пари от бюджета на общината. От лечебните свойства ще могат да се възползват над 500 деца, а посещенията за тях ще са безплатни.\"В момента децата ядат здравословна храна и в комбинация ще се заздрави имунитета и другото което е, има доста деца с белодробни заболявания, това ще ги облекчи.Според родители, идеята е много добра, защото грижата за здравето на децата им е най-важно\", казва Огнян Атанасов.Около 130 000 лв са необходими за изграждането на солните стаи в шестте детски градини в града. Предстои Общинския съвет да вземе решение за отпускане на необходимата сума. ", "date": "2019.07.06", "title": "Общински съветник от Кюстендил предлага солни стаи във всички детски градини"}
{"url": "http://www.cross.bg/partii-pismoto-politicheskite-1608454.html", "text": "/КРОСС/ Председателят на БСП Корнелия Нинова изпрати писмо до Европейската комисия, ОССЕ, ПАСЕ, Групата на Прогресивния алианс на социалистите и демократите в ЕП, ПЕС и  посланиците на държавите от ЕС и САЩ в България във връзка с приетите промени в Закона за държавния бюджет, свързани с радикална промяна във финансирането на политическите партии.В писмото се обяснява, че приетата промяна предвижда намаляването на държавната субсидия за партиите и коалициите, като един получен действителен глас от тях се приравнява на 1 лев, вместо на досегашните 11 лева. „Тези промени засягат базови принципи на функционирането на политическите партии, прозрачното им финансиране и необвързването им с корпоративни и лобистки интереси. Измененията се правят внезапно, без подготовка и обсъждане, три месеца преди местните избори, което лишава опозицията от ресурс за равнопоставено участие в изборния процес\", пише още в писмото. Според Нинова приетото предложение от управляващата партия за субсидия от 1 лев на глас е далеч от адекватното му решение, като най-добро доказателство за това са думите на министър-председателя Бойко Борисов, казани при внасянето на законопроекта в Народното събрание: „Ще стане накрая като ... в много страни милиардерите и олигарсите да са и премиери - няма да мине много време и партиите ще станат собственост на бизнесмените.\"Лидерът на левицата подчертава, че намаляването на партийните субсидии и допускането на финансиране от юридически лица фундаментално променя условията на функциониране на демократичната политическа система в България. „Политиката се превръща във функция на частни интереси, за които няма гаранции, че ще представляват обществения интерес. В крайна сметка политическите партии ще бъдат задължени да изпълняват услуги на своите донори\", пише в писмото.От БСП припомнят, че са потърсили диалог по темата с парламентарно представените партии, но до такъв не се е стигнало. Според левицата решението за драстичното намаляването на субсидиите в страна от Европейския съюз противоречи на европейските демократични практики, които гарантират политическия плурализъм. „Считаме за свой дълг да уведомим европейските инситутуции за тези антидемократични действия с надеждата за отговор и позиция по този въпрос\", се казва в писмото. ", "date": "2019.07.06", "title": "БСП сигнализира институции и посланици за промяната във финансирането на политическите партии"}
{"url": "http://www.cross.bg/sgradi-sklyucheni-dogovori-1608455.html", "text": "/КРОСС/ 1728 блока са вече обновени по Националната програма за енергийна ефективност на многофамилни жилищни сгради до 28 юни 2019 г., показва справка за напредъка в изпълнението й. Общо 2022 са сградите, за които са сключени договори за целево финансиране с Българската банка за развитие.В процес на изпълнение на строително-монтажни работи са 121 сгради, а 46 са на етап обследване. За 104 жилищни блока текат процедури за избор на изпълнители на обновителни дейности, а за други 7 - на техническо и енергийно обследване. По 16 сгради няма започнати дейности.С въведени мерки за енергийна ефективност са всички сгради със сключени договори по програмата в Бургас, Благоевград, Пазарджик, Перник. В Бургас те са 205, в Благоевград - 143, а в Пазарджик и Перник - по 41.Сред другите общини, в които също се изпълняват мерки по програмата, с най-много реновирани жилищни сгради са Хасково (87), Стара Загора (74), София (67) и Пловдив (57).В Хасково общо 110 блока ще бъдат реновирани и с въведени мерки за енергийна ефективност. По една от сградите се работи в момента, за 12 са обявени обществени поръчки за избор на изпълнители, а останалите 10 са на етап обследване.В Стара Загора се работи по последната сграда, одобрена за участие в програмата.Блоковете в столицата, за които са сключени договори за целево финансиране с ББР, са 166. По 38 от тях се изпълняват строителни работи, а за 35 са обявени обществени поръчки за избор на изпълнители.В процес на реновиране са 8 многофамилни жилищни сгради в Пловдив. Процедури за избор на изпълнители на строителството текат за още 5. За други две се прави обследване. Блоковете, които са със сключени договори за целево финансиране в общината, са общо 73. ", "date": "2019.07.06", "title": "1728 блока са обновени по Националната програма за енергийна ефективност"}
{"url": "http://www.cross.bg/mareshki-volya-dali-1608456.html", "text": "/КРОСС/ Замислям се да направя свое шоу. Все още обмислям дали да се казва \"Шоуто на Веско\" или \"Шоуто на Марешки\". Това заяви зам.-председателят на НС и лидер на \"Воля\" Веселин Марешки пред БНТ. По думите му имал интерес в часовия диапазон от 22:30 до 23:30.\"Интересен ми е медийният бизнес и ако успея да намеря добър екип, бих се захванал с всяко предизвикателство\", подчерта Марешки.За партийните субсидии лидерът на Воля заяви, че след като политическата класа се е захванала с тях, трябва да помисли и за първия въпрос в референдума - мажоритарните избори. Изборите трябва да бъдат мажоритарни, категоричен е Веселин Марешки. По думите му дори инициаторите на референдума не смеят да говорят за мажоритарните избори. В тази връзка той отбеляза, че това не означава непременно, че ГЕРБ ще спечели, защото всичко зависи от порочността на системата.Според с решението партийната субсидия да бъде 1 лв. се изсветлява финансирането на партиите от различни фирми, тъй като до този момент пари са се давали под масата или в куфарчета. \"Всяка фирма, която дарява на партия ще може да бъде проверявана\", посочи лидерът на Воля. На въпрос дали, ако президентът наложи вето на субсидиите от Воля ще го подкрепят, той поясни, че не вярва президентът да се противопостави на волята на гражданите, но ако го направи ще срещне отпор от партия Воля. Според него основният проблем не са надвзетите пари от партиите, а по-скоро разпределението на гласовете, които са дадени за други формации. Марешки потвърди и, че вчера са върнали надвзетите пари.По отношение на това дали е възможно той да се кандидатира за кмет на София, лидерът на Воля подчерта, че до сега пътят му вървял нагоре и не искал да прави стъпка надолу. \"Зам.-председател на Народното събрание е сред първите 4 позиции в държавата, а кмет на София за мен ще е стъпка надолу\", поясни той. Той отбеляза още, че Фандъкова има силите да кмет още един мандат кмет на София, тъй като е издигната от най-голямата политическа партия в страната.По повод закупуването на изтребителите Марешки заяви, че не 1 млрд. лв., а 2 милиарда са скрити в тази сделка. По думите му сделката ще е я има и то максимално висока цена. Това обаче според него обрича държавата на нищета и безвремие. \"Само с част от тези пари лекарствата на българите могат да станат безплатни\", категоричен е той. В таз връзка той запита, дали ако някой няма какво да яде, ще иска да си купи най-скъпата система. Той е на мнение, че приоритети на народа стоят на първо място.  ", "date": "2019.07.06", "title": "Марешки замисля \"Шоуто на Веско\" "}
{"url": "http://www.cross.bg/ypoyaval-taksidzhiya-moskva-1608459.html", "text": "/КРОСС/ Полицията в Москва обяви, че е заловен таксиджия, който упоявал клиенти и ги обирал, пише Риа новости.За действията на крадеца се разбра, след като мъж отишъл в болница с оплаквания, че му е зле. Той обяснил, че пил вода, дадена му от шофьора на таксито, в което пътувал по-рано.Малко след като дошъл в съзнание мъжът осъзнал, че е изчезнала картата му за банкомат, а проверка показала, че от сметката са изтеглени 16 хиляди рубли (около 220 евро).\"В резултат на оперативно-издирвателни действия полицията установи заподозрения за извършването на това престъпление. Той се оказа 58-годишен, родом от Армения, който живее в Московска област\", се казва в изявление на властите. ", "date": "2019.07.06", "title": "Заловиха таксиджия, упоявал и ограбвал клиенти в Москва"}
{"url": "http://www.cross.bg/rozhdenitzi-na-yuli-1608438.html", "text": "/КРОСС/ Серафим Тодоров, шампион по бокс,Асен Сираков, журналист и писателГеорги Бижев, футболист,Георги Германов, народен певец,Невена Мандаджиева, актриса,Ренета Инджова, 44-ти министър-председател на България ", "date": "2019.07.06", "title": "Рожденици на 6 юли"}
{"url": "http://www.cross.bg/bulgariya-nigeriiiskata-prezident-1608439.html", "text": "/КРОСС/  1253 г. - Миндаугас е коронован за първи крал на Литва.1415 г. - Ян Хус е изгорен на клада като еретик.1483 г. - Ричард III е коронован за крал на Англия.1538 г. - Сър Томас Мор е екзекутиран като предател поради противопоставянето му краля на Англия Хенри VIII да оглави Англиканската църква.1609 г. - В Бохемия е обявено правото на свобода на вероизповеданието.1785 г. - Доларът е обявен за национална валута на САЩ.1868 г. - Четата на Хаджи Димитър и Стефан Караджа преминава река Дунав и навлиза в България край село Вардим.1885 г. - Луи Пастьор прави първата ваксинация на човек, като спасява ухапано от бясно куче дете. Това бил 9-годишния елзасец Жозеф Майстер.1919 г. - Първият полет през Атлантическия океан с английския самолет R34 завършва успешно с кацане в Ню Йорк.1922 г. - Три български опозиционни партии се обединяват в коалицията Конституционен блок.1928 г. - Прожектиран е първият напълно озвучен филм - Светлините на Ню Йорк на режисьора Браян Фой.1940 г. - Военен съд в Тулуза задочно осъжда на четири години затвор лидера на Съпротивата генерал Шарл де Гол - по-късно президент на Франция.1957 г. - Алтея Гибсон става първият чернокож атлет, който спечелва тенис шампионата Уимбълдън.1964 г. - Малави обявява независимост от Обединеното кралство.1966 г. - Държавата Малави е обявена за република с първи президент Хастингс Банда.1967 г. - Нигерийската гражданска война: Нигерийската армия нахлува в Биафра, с което започва войната.1973 г. - Английската рок група Queen издава първия си сингъл - Keep Yourself Alive.1975 г. - След държавен преврат Коморските острови обявяват независимост от Франция.1988 г. - Пожар на петролната платформа Пайпър Алфа в Северно море отнема живота на над 120 работника.1990 г. - Петър Младенов подава оставка, като председател (президент) на Република България, след обществен натиск, заради изречената фраза „По-добре е танковете да дойдат\".Уикипедия", "date": "2019.07.06", "title": "6 юли в историята"}
{"url": "http://www.cross.bg/iiosko-venetziya-hora-1608453.html", "text": "/КРОСС/ Младоженци от Видин дариха средства от сватбата си за лечението на болно дете. Младите хора са от Видин, живеят и работят в София. Избрали родния Видин за доброто дело, разказаха Венеция и Владимир Тодорови.Само преди седмици си казаха \"да\" на сватбена церемония в дунавския град. Те бяха призовали своите гости вместо букети да направят дарение за добра кауза - спасяването на детски живот, и събраха 1020 лева. Ден след сватбеното си тържество Венеция и Владимир Тодорови направиха своя първи съвместен благороден жест - дариха събраните средства за кампанията \"Да върнем усмивката на Йоско\". С тази сума младото семейство се включи в кампанията без да търси известност, с надеждата, че и други хора ще направят същото - всеки според възможностите си, с надеждата, че Йоско ще върне детството си.\"Предварително го бяхме обмислили след като видяхме публикации в пресата за болния Йоско\", споделя Венеция.Средствата, които трябва да събере семейството се оказват непосилни за тях, обясняват Венеция и Владимир Тодорови. Когато разбрахме всичко това, бяхме убедени, че това е и наша кауза, с която ще започнем своя съвместен живот, допълниха те. Нито за миг не се поколебахме и взехме своето решение за дарението, допълни тя.,,Искахме нашият съвместен живот да започне с едно добро дело, да помогнем и затова решихме да заменим традицията с подаряване на букети с една по-достойна постъпка. Това беше и благородната кауза, на която всички наши роднини и приятели откликнаха. С общи усилия успяхме да съберем сума, с която да помогнем за лечението на Йоско'', разказа Венеция.Йосиф Цветанов е ученик във видинското основно училище \"Иван Вазов\". Младите хора се свързват с директора Пролетка Цветкова, от която младото семейство взема дарителската сметка, за да се преведат парите. Директорът на училището ги моли за снимка, на която те се съгласяват само, за да могат да дадат пример и на други хора, да ги последват и да се съберат парите за детето - за неговото лечение или поне за облекчаване на болките, които изпитва.,,Йоско е на 11 години и е в четвърти клас. Страда от прогресивна мускулна дистрофия. Заболяването не е лечимо, но е възможно подобрение. От следващата учебна година вероятно ще трябва да остане у дома. Сега, за да стигне до автобуса, който да го откара до училище, майката - Мая Костова, го носи на ръце от четвъртия етаж, защото в блока няма асансьор, но признава, че скоро няма да може да се справя сама. Йоско се бори, но все по-рядко се усмихва'', разказа директорът на училището.За случаи като този на Йоско в България не се прилага терапия. Затова семейството му събира средства за лечение в клиника в чужбина. Разговаряли са със специалист в Истанбул, Турция, за трансплантиране на стволови клетки. Сумата, която първоначално е необходима, е 15 500 евро, но за близките на Йоско тя е непосилна. От \"Фонда за лечение на деца\" отказват да поемат разход в друга държава, защото заболяването на Йоско е нелечимо.Във Видин имаше голяма кампания за набиране на средства за Йоско, в която се включиха родители, деца и приятели. Учителите от училището му се отказаха от цветя в края и в началото на учебната година, а сумите за тях бяха дарени на детето. Във видинското училище \"Иван Вазов\" в подкрепа на Йоско досега са събрани 4 100 лева. Малка сума дариха и ученици от Професионална гимназия \"Проф. д-р Асен Златаров\".Деца от 4 до 7-годишна възраст от видинския футболен клуб \"Пегас Спорт\" играха благотворително в подкрепа на каузата. Видинският кмет Огнян Ценков също застана зад благородната инициатива и връчи лично дарение на 11-годишния Йосиф Станимиров. Малките футболисти бяха наградени с купи, като първата бе връчена от Йоско, на който всички пожелаха да върнат усмивката и той отново да се върне в своя футболен отбор.БТА", "date": "2019.07.06", "title": "Когато носиш добро сърце: Младоженци дариха парите от сватбата си за лечението на болно дете"}
{"url": "http://www.cross.bg/milioni-edno-prestupnik-1608440.html", "text": "/КРОСС/ \"Едно убийство прави човек престъпник, а милиони убийства - герой. Разликата е в мащабите.\"Чарли Чаплин", "date": "2019.07.06", "title": "Едно убийство прави човек престъпник, а милиони убийства..."}
{"url": "http://www.cross.bg/sisoii-veliki-prepodobni-1608441.html", "text": "/КРОСС/ Житие на св. преподобни Сисой ВеликиПреподобни Сисой се родил в Египет. Бил ученик на св. Антоний Велики, който го въвел в строг монашески живот. След смъртта на своя учител преподобни Сисой се поселил да живее в една пустинна планина, наречена Антониева, понеже на нея по-рано се подвизавал сам св. Антоний.След непрестанни постнически подвизи и молитвени бдения Сисой стигнал до такова духовно съвършенство, че станал незлоблив като дете. Затова Бог го надарил с благодатна сила да изцерява болни, да изгонва нечисти духове и да възкресява мъртви. Цели 60 години преподобни Сисой се подвизавал в пустинята.При него идвали за съвет монаси и миряни от далечни места. За тях той бил извор на жива мъдрост. Преди смъртта лицето му засияло като слънце. Монасите стоели около него и се чудели на това явление. А когато старецът издъхнал, цялата килия се изпълнила с чудно благоухание. Св. Сисой починал в дълбока старост през 429 година.  ", "date": "2019.07.06", "title": "Преп. Сисой Велики"}
{"url": "http://www.cross.bg/tryd-monitor-chasa-1608442.html", "text": "/КРОСС/ в. Сега  - И ГЕРБ, и БСП се подиграват открито с Изборния кодексв. Сега  - Под натиск от Брюксел властта склони да обсъжда защита на длъжницитев. 24 часа  - София въвежда регламент за е-тротинеткитев. Труд  - Данъчните действат като ЦРУв. Телеграф  - Вдовицата на Тодор Колев с гараж за юбилеяв. Монитор  - Камионите ще плащат двойно по-ниски тол таксив. 24 часа  - Борисов отива със Заев на паметника на Гоце, но иска да чуе от Скопие истинатав. 24 часа  - Разбитата фабрика бълвала по 2000 цигари в минутав. Труд  - Кметове на ГЕРБ треперят за постовете сив. Труд  - Бойко Борисов на Срещата на върха в Познан: Ключовата дума е довериев. Телеграф  - Вътрешният министър Младен Маринов: В България няма групировки от мафиотски типв. Телеграф  -  Рейсовете без тол таксав. Монитор - - 300 животни на опашка за издръжкав. Монитор  - 1000 лева миза на месец, за да не те подгони „Биволъ\"в. 24 часа  - Стефка Стоева, председател на Централната избирателна комисия: При 6000 машини за гласуване има опасност от искания за касиране на местните избори в. Труд  - Проф. Магдалена Миткова, ректор на бургаския университет „Проф. д-р Асен Златаров\", пред \"Труд\": Добрите преподаватели никога не са достатъчнив. Телеграф  - Актьорът и режисьор Ники Илиев: \"Играя каратист в нов филм\"в. Монитор  - кулпторът Живко Седларски: Търся и показвам красивотов. Сега  - Туризъм 2019: „Балкантурист\" + златен тараторв. Сега  - Европа отвъд границата на компромисав. 24 часа  - Новият тренд при фалшификаторитев. Труд - Нормални пенсии и заплати ли? Нуки..в. Телеграф - Да извадим Балкантурист от мисленето сив. Монитор - Не фенер, а червена лампа за енергото  ", "date": "2019.07.06", "title": "Пресата в събота"}
{"url": "http://www.cross.bg/hemys-katastrofa-dvizhenieto-1608470.html", "text": "/КРОСС/ Ограничено е движението в крайна дясна лента при км 17 на АМ \"Хемус\", в посока Ботевград, поради ПТП, съобщават от АПИ. Движението се осъществява в двете свободни ленти. Участъкът е сигнализиран. Трафикът се регулира от \"Пътна полиция\". Необходимо е шофьорите да се движат с повишено внимание и съобразена скорост.Възстановено е  движението по АМ \"Хемус\", в  района на Девня, в посока Варна. По-рано там също имаше .  ", "date": "2019.07.06", "title": "Нова катастрофа на \"Хемус\", край Девня вече се преминава нормално"}
{"url": "http://www.cross.bg/byryata-silna-shteti-1608477.html", "text": "/КРОСС/ Силна буря удари каварненското село Българево. За кратко край брега се е извил ураганен вятър, придружен с дъжд.Кадри от бурята бяха публикувани във социалните мрежи. От тях се вижда, че са изпотрошени чадъри и маси на заведения.По думи на очевидци бурята е изплашила десетки туристи. Няма данни за пострадали хора, нанесени са само материални щети.  ", "date": "2019.07.06", "title": "Силна буря премина през Българево, нанесе много материални щети"}
{"url": "http://www.cross.bg/dykova-gerb-snezhana-1608443.html", "text": "/КРОСС/ След продължително и тежко боледуване почина зам.-председателят на парламентарната група на ГЕРБ Снежана Дукова. За кончината й съобщи с прискърбие колежката й Десислава Атанасова в профила си в социалната мрежа.Дукова бе дългогодишен депутат от ГЕРБ в четири парламента - в 41, 42, 43 и 44 Народно събрание.Като педагог и училищен директор, тя беше член на комисията по образование.Поклон пред паметта й! ", "date": "2019.07.06", "title": "Почина депутатът от ГЕРБ Снежана Дукова"}
{"url": "http://www.cross.bg/prevali-mesta-obyad-1608444.html", "text": "/КРОСС/ Днес ще бъде слънчево. Временни увеличения на облачността ще има над Източна България, но само на отделни места там ще превали. Вятърът ще бъде слаб до умерен от северозапад. Максималните температури ще са между 29° и 34° (в Сандански), в София 29°.Над Черноморието също ще бъде слънчево, с временни увеличения на облачността. На отделни места след обяд е възможно краткотрайно да превали. Ще духа бриз. Максимални температури на въздуха 28-31°, температурата на морската вода е 25-27°. Вълнението на морето ще бъде 2 бала.Над планините ще бъде предимно слънчево. Около и след обяд над масивите от Източна България ще се развие купеста облачност и на отделни места там краткотрайно ще превали. Вятърът ще е до умерен от север-северозапад. Максималната температура на височина 1200 метра ще е около 24°, на 2000 метра - около 16°.Атмосферното налягане е много близко до средното за месеца, след обяд слабо ще се понижи. ", "date": "2019.07.06", "title": "Гореща ще е съботата"}
{"url": "http://www.cross.bg/zemetresenie-magnityd-trysove-1608445.html", "text": "/КРОСС/ Ново земетресение с магнитуд 7,1 разлюля Южна Калифорния тази сутрин, българско време, съобщи Си Ен Ен. В окръг Сан Бернадино се съобщава за изместени къщи, напукани основи и паднали подпорни стени. Един човек е пострадал и е получил незабавно помощ. Хората в близост до епицентъра, който е на 200 км северно от Лос Анджелис, съобщават, че усещат вторични трусове. От американския институт за геоложки изследвания информираха, че днешното земетресение е било значително по-силно от това в четвъртък, което беше с магнитуд 6,4. Сеизмологът Луси Джоунс предупреди, че има вероятност 1 към 20 за още по-мощно земетресение в следващите дни: \"Това ще се поредица от земетресения. Те ще продължат. Системата е много енергична и няма причина, поради която да не станат и по-силни трусове. Най-мощният вторичен трус след земетресение с магнитуд 7,1 е обикновено със сила 6. То няма да е изненада за никого. Вторичните трусове след земетресение с магнитуд 7 траят с години\". ", "date": "2019.07.06", "title": "Нов трус с магнитут 7,1 в Калифорния"}
{"url": "http://www.cross.bg/mirela-visochina-demireva-1608446.html", "text": "/КРОСС/ Водещата българска атлетка в скока на височина Мирела Демирева покри норматив за участие на Олимпийските игри в Токио следващото лято. Сребърната медалистка от Игрите през 2016 в Рио и от последните две Европейски първенства на открито преодоля 197 см. (нормативът е 196 см) и зае трето място на турнира от Диамантената лига в Лозана.Българката, за която това е лично постижение за 2019-та година, заложи на тактика от европейското в Берлин 2018 с пропускане през височина. Така след като се справи от първия път със184с м, 191 см и 197 см качи летвата на 202 см, но направи три фаула, като Мирела беше най-близо до преодоляването на тази височина в последния опит. Победата с 202 см взе световната шампионка в зала и на открито Мария Ласицкене. Останала сама в сектора рускинята направи три неуспешни опита на 207 см.Световната шампионка за девойки под 20 г от Тампере 2018 Карина Таранда (Блр) се нареди втора в Лозана с личен рекорд от 200 см, което е и изравнен национален рекорд на Беларус. От българските атлети до момента норматив за Токио 2020 има само Ивет Лалова-Колио на 200 м. Покрит стандарт за световното в Доха 2019 имат Лалова (200 м), Радослава Мавродиева (гюле), Габроела Петрова (троен скок) и Мирела Демирева (скок на височина). ", "date": "2019.07.06", "title": "Мирела Демирева ще представя България на Токио 2020"}
{"url": "http://www.cross.bg/zaginali-tzivilni-v-afganistan-1608473.html", "text": "/КРОСС/ Талибани са подложили на обстрел района в провинция Фаряб. Целели са се в армейски пункт наблизо.При стрелбата са загинали 14 души. По последни данни 39 са ранените и са откарани в местната болница. Сред тях има една жена и 4 деца. По-тежките случаи, с опасност за живота, са прехвърлени по въздуха в болници на град Мазар-и-Шариф, провинция Балх. ", "date": "2019.07.06", "title": "14 загинали цивилни в Афганистан"}
{"url": "http://www.cross.bg/tzipras-izbori-siriza-1608475.html", "text": "/КРОСС/ Гърция се готви за предсрочни парламентарни избори. Вотът е утре, а последните проучвания сочат, че партията \"Сириза\" на премиера Алексис Ципрас ще понесе тежко поражение.На последния си предизборен митинг Ципрас призова гърците да му дадат още един шанс да управлява страната, което обаче едва ли ще се случи.Опозиционната партия \"Нова демокрация\" се очаква да спечели вота с около 8% преднина пред \"Сириза\". Управляващата формация вече понесе тежки поражения на състоялите се избори за Европарламент и местни власти, припомни bTV. ", "date": "2019.07.06", "title": "Ципрас губи предсрочните избори, сочат предварителни резултати"}
{"url": "http://www.cross.bg/grazhdani-trafik-politziya-1608447.html", "text": "/КРОСС/ Интензивен трафик към южната ни съседка се очаква и днес. Допълнителни служители на Граничната полиция ще бъдат командировани за почивните дни на пункта Кулата, за да се избегне образуването на километрични опашки.Те ще помагат при обработването на документите и при проверката на преминаващите границата. Движението ще се осъществява в пет ленти, информира НОВА. При възможност трасетата ще бъдат разделяни на такива за европейски граждани, при които проверките са по-бързи и за граждани на трети страни. Органите на реда призовават пътуващите  да се запасят с храна и вода. Близо 600 хил. автомобила се отправиха от България към Гърция през последната една седмица.Има опашка с дължина над 2 километра. Всички гишета на пункта работят на пълен капацитет. Въпреки това автомобилите изчакват по около 30 минути. Иначе проверките продължават около половин минута.В 10 часа тежкотоварният трафик ще бъде спрян и всички гишета ще работят за леки автомобили. Мобилни екипи ще проверяват автобусите още преди да стигнат до границата. Това ще се прави с цел избягване на образуването на колони и да не се затруднява преминаването през пункт „Кулата\".От Гранична полиция съобщиха, че трафикът се е увеличил с 25% спрямо миналата година, което е създало и предпоставките за задръстванията. Очаква се интензивният трафик да продължи през целия ден като опашките ще се разделят на две - за европейски граждани и граждани на третия свят. ", "date": "2019.07.06", "title": "2 километра опашка на \"Кулата\""}
{"url": "http://www.cross.bg/bulgariya-ministur-surbiya-1608476.html", "text": "/КРОСС/ По разпореждане на вицепремиера и министър на външните работи Екатерина Захариева посланикът на  Сърбия в  България ще бъде извикан в понеделник в МВнР. Повод за срещата е  в Познан, съобщиха от Министерството на външните работи.По време на пресконференцията на правителствените ръководители на Германия, Полша, България и Република Северна Македония Бойко Борисов бе попитан от журналист как ще се отрази на евроинтеграцията на Западните Балкани номинирането на испанския външен министър Жозеп Борел за Върховен представител на ЕС по външната политика и политиката за сигурност, след като неговата страна не признава Косово. Българският премиер отговори:\"По отношение на Върховния представител - когато се заеме такъв важен пост, последното, което трябва да правиш, е да защитаваш националния си интерес, а трябва да защитаваш интереса на целия Съюз. Ако Борел бъде избран, това не значи, че мнението на Испания ще бъде меродавно за другите държави, които сме признали Косово.\"По време на разговора със сръбския посланик ще бъде припомнена подкрепата до момента на  България за европейската интеграция на  Сърбия. От българска страна ще бъде повдигнат въпросът как такива изказвания от партньорите ни в Белград се отразяват на добрите българо-сръбски отношения. ", "date": "2019.07.06", "title": "МВнР привиква посланика на Сърбия у нас заради думите на Дачич"}
{"url": "http://www.cross.bg/tema-izdanie-novite-1608436.html", "text": "/КРОСС/ Тема:  Политически игри в разгара на лятото - Веселин МарешкиТема:  Какво става на границата? Комисар Росица ДимитроваТема:  Когато културата е политика - Христо МутафчиевТема:  Ексклузивно: актьорът-легенда Гойко Митич специално пред БНТТема:  Нона Йотова с премиера в Театър 199Тема:  На живо: приемни изпити в Националното училище за танцово изкуствоТема:  Нов музикален дует - Тодор Георгиев и Кристиана АсеноваБТВ,  съботното издание на \"Тази събота и неделя\"Тема:    За партийните пари  и новите правила на Здравната каса - тост председателят на парламетараната група на ГЕРБ Даниела Дариткова Тема:    Къде са българските туристи - гост Поли Карастоянова от Националния борд по туризъм с анализ Тема:    Български травълвлогъли за свое 9-месечно пътешествие из АзияТема:    Зведзни музикални гостиНова телевизия,  „Събуди се\" - съботно изданиеТема:  Майка с бебе, нападната от глутница кучета. Ще се реши ли проблемът с бездомните животни в Дупница?Тема:  Жените и властта - кои са новите лидери на европейската сцена?Тема: Единствената колекция от над 200 древни Чипровски и Котленски килими принадлежи на холандец. „Да хванеш гората\" - Якоб, който съхранява останките от уникалната българска традиция. ", "date": "2019.07.06", "title": "По телевизиите днес"}
{"url": "http://www.cross.bg/dachich-kosovo-ivitza-1608471.html", "text": "/КРОС/ Дългогодишният говорител на бившия сръбски диктатор Слободан Милошевич и сегашен министър на външните работи на Сърбия Ивица Дачич отправи поредните си груби нападки срещу България и нейния премиер Бойко Борисов.Пред държавната телевизия РТС Ивица Дачич призова \"Борисов да зачита позицията на ЕС относно независимостта на Косово и да не дава уроци на новия еврокомисар по външната политика Жозеп Борел\".Коментарът му бе по повод призива на Бойко Борисов Борел да защитава интересите на ЕС. Според Дачич \"позицията на ЕС била, че Косово не е независимо\". Това обаче не е истина. Общо 23 държави на ЕС вече са признали независимостта на Косово.\"Бойко, да ти кажа едно нещо - позицията на ЕС е, че Косово не е независима държава. Ти, Бойко, трябва да зачиташ позицията на ЕС, а не да даваш уроци на Борел. Какво е това безобразие, на какво прилича. Писна ми от всичко това. А да не говоря и за това, че само преди няколко месеца получи наш орден\", каза със заканителен тон Ивица Дачич, чиято страна не е член на ЕС.Ивица Дачич беше най-близкият сътрудник и дългогодишен говорител на Милошевич, включително и по време на агресията срещу Босна и Херцеговина и Хърватия, когато бяха извършени най-ужасяващите военни престъпления след Втората световна война, включително и геноцид.Миналата седмица властите във Вашингтон призоваха \"Дачич да спре да унищожава американските банкноти, защото тове е престъпление\". Дачич собственоръчно написа върху стодоларова банкнота \"Косово е сръбско\".Сръбският вицепремиер твърди, че \"САЩ подготвят предложение за разрешаване на косовския въпрос, което означавало Белград да спре с лобирането за оттеглянето на признаването на независимостта на Косово, а в замяна властите в Прищина да премахнат митническите такси за сръбските стоки\".Косово обяви независимост през февруари 2008 година. До момента над 100 държави са признали независимостта му, включително и България. ", "date": "2019.07.06", "title": "Ивица Дачич с груби нападки към Борисов и България"}
{"url": "http://www.cross.bg/chasa-provede-zapochne-1608437.html", "text": "/КРОСС/ с. Горна Малина.От 10.00 часа от село Горна Малина за четвърта поредна година ще се проведе „Аурубис Средногорие велопоход\".***София.От 11.00 часа в хотел Интерконтинентал „Движение България на гражданите\" организира Кръгла маса на тема „Политическите партии в България: етика, прозрачност и финансиране\".***София.От 11.30 часа в ритуалната зала „Дом Покойник\" на Централните софийски гробища ще бъде поклонението пред бившия министър на машиностроенето инж. Тончо Чакъров.***София.От 16.00 до 19.00 часа в парк „Заимов\" ще се проведе осиновителската кампания под мотото „Осиновявай, не купувай\".***Асеновград.В 10.00 часа на манастирските поляни при храм „Св. вкмца Неделя\" ще започне фолклорен фестивал с участиетона над 30 фолклорни състава.***с. Кулата.От 9.00 часа на ГКПП „Кулата\" ще се проведе брифинг за интензивния трафик.***Варна.В 9.00 часа в катедралния храм „Свето Успение Богородично\" със заупокойна света Литургия ще бъдат отбелязани 6 години от кончината митрополит Кирил.***Велико Търново./с. Ресен.От 10.00 часа в салона на читалището ще се състои празник под надслов „Никой не е по-голям от хляба\".***Видин./с. Кутово.От 17.00 часа в селото заместник-кметът на Община Видин Венци Пасков ще открие традиционния фолклорен фестивал \"От раклата на баба\".***Карлово.От 11.00 часа ще започне международно радиолюбителско състезание. От 20.00 часа в ресторант „Карлово\"победителите ще бъдат наградени и състезанието - официално закрито.***Кюстендил./с. Полска Скакавица.От 9.30 часа от железопътната гара в селото ще тръгне поход към Полско-Скакавишки водопад и двора на бившето училище. От 11.00 часа започват спортни игри и активности за Празника на пеперудите. От 12.00 часа ще се проведе карнавал на пеперудите, снимки и демонстрации на тематични облекла.***Пазарджик.От 9.00 часа в храм „Успение Богородично\" във Велинград ще започне тържествената церемония по отбелязване на празника на града.***Перник.От 10.30 часа в манастир „Св. Николай Мирликийски Чудотворец\" в село Пещера Белоградчишки епископ Поликарп ще отслужи чин по освещаване на манастира.***Стара Загора./с. Пшеничево.От 9.00 часа в селото ще се проведе Празник на пшеницата.***Тетевен.От 10.00 часа ще започне с традиционния ,,Трабант фест\".***Ямбол.От 21.00 часа на големия екран в градския парк ще бъде прожекцията на филма от селекцията на София Филм Фест - „Щастливия Лазаро\". ", "date": "2019.07.06", "title": "Къде какво в страната днес"}
