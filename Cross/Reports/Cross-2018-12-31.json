{"url": "http://www.cross.bg/godina-novata-starata-1592801.html", "text": "/КРОСС/ Краят на старата и началото на новата година винаги носи със себе си много пожелания, обещания и мечти. Всички изпращаме с малко радост и малко носталгия старата година и трепетно очакваме новата, защото винаги имаме надеждата, че тя ще бъде по-успешна.Има традиция точно в 00:00 часа на 1-ви януари да отваряме широко прозорците у дома, за да изгоним старата година и да може да влезе новата. Точно в тази Златна минута е и времето да отворим сърцата и душите си за най-съкровените желания, които имаме.Пожелайте си нещо точно в полунощ на Нова година и има голяма вероятност то да се сбъдне! Дайте си обещание, помечтайте дръзко, целунете някого, бъдете смели!В нощта на Нова година наистина се случват чудеса, стига да повярваме в тях! ", "date": "2018.12.31", "title": "Тази нощ се сбъдват най-съкровените ни желания - намислете своето точно в полунощ!"}
{"url": "http://www.cross.bg/avtomobila-chesto-napravyat-1592826.html", "text": "/КРОСС/ Полицията в цялата страна е осигурила дежурни екипи за безопасно посрещане на 2019 година. За нарушителите, които използват пиротехнически средства, са определени глоби - от 500 до 2500 лева.Как да се пазим от нападения и да вземем мерки срещу кражби, разясниха още от МВР преди настъпването на Новата година.Да се избягва преминаването на неосветени участъци, особено ако човек е сам, съветва Димитър Кошов от полицията и се обърна към хората така:\"Ако нямат подготовка да окажат съпротива на нападателя, да оставят вещта да бъде взета поради факта, че извършителите на тези престъпления под въздействието на адреналин или на наркотични вещества често са агресивни и може да се стигне до нанасяне на телесна повреда\".В такъв случай трябва веднага да подадем сигнал в най-близкото полицейско управление и да се опитаме да опишем максимално точно нападателя, допълва Кошов.Има доста нападения в денонощни магазини:\"Извършителите много често извършват предварително проучване, затова, ако направят впечатление съмнителни лица, да подават по най-бързия начин информация към органите на МВР, за да могат да се вземат необходимите мерки\".Зачестяват и кражбите на автомобили.\"Извършителите разполагат със специализирана техника, която прихваща данните от ключа. За да направят това прихващане, те трябва да се намират близо до собственика, след което чрез тази специализирана техника предават сигнала на друг техен съучастник, който, когато вече собственикът е напуснал автомобила, се качва в автомобила, привежда го в движение и безпрепятствено напуска съответният район, откъдето е отнет автомобила.\"От МВР посочват, че има и случаи, в които автомобилът е обявен за откраднат с цел получаване на застрахователно обезщетение. ", "date": "2018.12.31", "title": "Дежурни екипи на полицията ще следят за безопасното посрещане на 2019-а "}
{"url": "http://www.cross.bg/napisa-haiiek-salma-1592824.html", "text": "/КРОСС/ Салма Хайек се развихри преди голямото парти довечера и сподели с феновете си как се готви за посрещането на Нова година.Знойната актриса позира в сексапилен черен бански на екзотичен плаж и явно, както много известни личности, е избрала топла дестинация за празника.\"Най-сетне стигнах до водата\", написа тъмнокосата красавица и отново се показа естествена - без грим и с фините бръчки на една добре поддържана 52-годишна дама.Снимките събраха мнножество харесвания от известни личности. Рики Мартин ги удостои с няколко лайка, а Зоуи Салдана й написа: \"Красавица!\"\"Ненормално!\", коментира Блейк Лайвли и сложи емотикони с горящ огън.\"Любов към теб и семейството ти, сестро\", написа Лени Кравиц. ", "date": "2018.12.31", "title": " Салма Хайек с нови горещи снимки без грим "}
{"url": "http://www.cross.bg/godina-koli-grada-1592825.html", "text": "/КРОСС/ Германските градове тази година започнаха да въвеждат забрани за движение на дизелови автомобили в определени райони като мярка срещу замърсяването на въздуха. Редица европейски столици използват различни стратегии, за да подобрят качеството на въздуха и да намалят замърсяването от автомобилния трафик, съобщава ДПА.ПарижФренската столица има много строги правила по въпроса за замърсяването на въздуха, но догодина разпоредбите ще станат още по-строги. В момента всички коли трябва да имат еко-стикери, според които са в сила специфични ограничения. През деня движението на дизелови автомобили с първа регистрация през 2001 година, както и на бензинови модели, произведени преди 1998 година, е забранено в определени зони. Догодина движението на по-старите коли ще бъде напълно забранено в широкия район на Париж и по-точно в района, заобиколен от магистрала А86, която разделя града от предградията. Новите разпоредби ще влязат в сила в средата на 2019 година.Париж също така строи паркинги извън градския център, за да насърчи повече хора да изпозлват обществения транспорт. Кметът Ан Идалго има и по-дългосрочни планове. Според нея историческият център на града трябва да бъде превърнат в пешеходна зона. Тя ще включва основните туристически забележителности като катедралата \"Нотр Дам\", центъра \"Помпиду\", Лувъра и островите Ил дьо ла Сите и Ил Сен Луи.РимСтолицата на Италия също има ясни правила за шофирането в центъра, макар те да не са свързани с емисиите от автомобилите. За шофиране в града е необходими специално разрешително, а разрешително се издава само на жителите, които платят определена такса.Други части на Италия въведоха строги правила за дизеловите коли. Северните региони на страната наложиха мерки за дизелите през зимния сезон - от октомври до края на март - които обхванаха допълнителни 1,1 милиона автомобила, според в. \"Соле вентикуатро оре\". Разпоредбите включват забрана за движение през работните дни от седмицата на по-стари дизелови автомобили със стандарт за емисии отработени газове под Евро-3. БрюкселБелгийската столица представи дългосрочен план за подобряване на качеството на въздуха в града. От началото на годината на дизеловите коли със стандарт под Евро-1, т.е. тези без сертификат, е забранено да се движат в широкия район на Брюксел. Предвижда се тези мерки да стават все по-строги всяка година до 2025 година. Градът планира през 2022 г. да включи в забраната и автомобилите със стандарт Евро-4. Планира се към 2025 г. да е разрешено единствено движението на дизелови модели със сертификат Евро-6.Брюксел инсталира множество камери, за да следи дали шофьорите спазват правилата. Ако някой бъде хванат в нарушение в пределите на града, може да бъде глобен с 350 евро. Шофьорите на дизелови коли имат възможност да купят дневен пропуск за автомобили, обхванати от забраната, за осем дни годишно. Този пропуск струва 35 евро и важи в целия град през съответния ден.ОслоНорвегия предприема малко по-различен подход към борбата със замърсяването, предоставяйки на хората данъчни отстъпки, ако купят електромобили. Методът е успешен и близо половината от всички новорегистрирани автомобили в Норвегия сега са електрически. Страната се надява до 2025 г. делът да скочи до 100 процента.Норвежката столица може да бъде обхваната от тежки мъгли през зимните месеци и през такива дни дизеловите автомобили са забранени. Тол таксите вече са високи както за бензинови, така и за дизелови коли, а през март догодина в града ще бъдат поставени 84 тол пункта. Паркирането в градския център е все по-трудно, а за идната година Осло планира изцяло да се освободи от колите. Следващата стъпка за града е натиск круизните кораби да минат на електрическо задвижване.КопенхагенДатските власти оценяват, че всяка година около 3000 датчани умират преждевременно заради замърсяването на въздуха. Кметът на Копенхаген Франк Йенсен иска догодина в града да не бъдат купувани нови дизелови автомобили, което се надява да постигне чрез забрана за движението им. От догодина ще се разрешава движението само на дизели, регистрирани преди 1 януари 2019 година. Датското правителство планира до 2030 г. изцяло да забрани продажбата на дизелови автомобили в страната.СтокхолмСтолицата на Швеция планира да създаде еко-зони към 2020 година, където ще бъдат въведени регулации за трафика. Все още обаче не са разработени подробно конкретни планове, макар жителите на града да са съветвани да не купуват дизелови коли.МадридПървата забрана, издадена в испанската столица, бе обявена на 28 декември 2016 година. Само коли и камиони с определени регистрационни номера получават разрешение да карат по магистрала М-30, след като градът бе обвит от смог.Сега градските власти искат да стигнат и по-далеч, като не разрешават достъпа в центъра на коли, които не са пряко собственост на местни жители. Като цяло Мадрид предприема голямо инфраструктурно преустройство и улици с множество платна се преустройват, така че да имат само по едно платно във всяка посока. След това тези улици ще станат достъпни само за таксита, автобуси, автомобили за доставки и електромобили. ", "date": "2018.12.31", "title": "Дизели и стари коли са персона нон грата в европейски градове"}
{"url": "http://www.cross.bg/period-fandukova-posreshtnat-1592817.html", "text": "/КРОСС/ Гратисен период за преминаване по Северната скоростна тангента без винетен стикер за леки коли е договорила кметът на София Йорданка Фандъкова с ръководството на Агенция \"Пътна инфраструктура\". Още на 2-ри януари Фандъкова очаква да се постигне споразумение за изключване на тангентата от списъка на пътищата, за които е нужна винетка. Постигнахме договореност да има гратисен период, така че хората да посрещнат спокойно Нова година и да се чувстват също така спокойни първите дни, докато приключим с преговорите и подпишем съответните споразумения\", уточни още столичният кмет.Фандъкова поясни, че към момента на територията на Столичната община обстановката е спокойна и предпразнична. На площад \"Княз Александър I\" се подготвя сцената за концерта \"Сцена под звездите\", на който са поканени всички софиянци и гости на столицата, които са решили да посрещнат Нова година под открито небе. Събитието ще се излъчва и в ефира на БНТ от 22 ч. ", "date": "2018.12.31", "title": "Гратисен период за шофиране по Северната скоростна тангента без винетка "}
{"url": "http://www.cross.bg/intzidenta-razsledvaneto-politzayat-1592807.html", "text": "/КРОСС/ Сериозна злоупотреба с наркотици е вероятната причина за агресивното поведение на Георги Пенев, който беше убит от полицията в предградието на Бъфало - Фредония. Това разкриха източници, близки до разследването, пише .Различни субстанции са били открити и на местопроизшествието. Те в момента са подложени на анализ, за да се установи точно какъв вид е дрогата. \"Не искам да разкривам детайли от разследването, докато то тече, не не мога да отрека това, което казвате\", отговори на въпрос за наркотиците разследващият прокурор в окръг Чатакуа, щата Ню Йорк, Патрик Суонсън.Именно неговият екип разследва инцидента, при който на 10 декември полицаят Нейтън Скривън застрелва 23-годишния българин при инцидент в къща на ул. \"Либърти\" в предградието Фредония. Според полицията младият мъж се бил барикадирал в банята на втория етаж на къщата. Полицай и пожарникар се опитали да го измъкнат оттам. Младежът дълго отказвал да отвори вратата, но после излязъл и подгонил служителите на реда с нож в ръка. Самият той имал прорезни рани по гърдите и от тях течала кръв. На алеята пред къщата той приклещил полицая. Според официалната информация полицаят му извикал да спре, но след неподчинението му стрелял при самоотбрана и убил младежа.Свидетел на инцидента разказа пред телевизионен екип, че чул две последователни двойки изстрели. \"От всичката информация, с която разполагам, това изглежда като типичен случай на оправдано използване на полицейска сила\", коментира адвокатът на полицая Томъс Бъртън. Той не очаква срещу клиента му да бъдат повдигнати обвинения. Докато тече разследването, офицер Скривън е в платен отпуск. \"Разговаряли сме с почти всички свидетели, но все още очакваме резултатите от аутопсията и няколко токсикологични анализа и се надявам до две-три седмици да съм готов с финалния доклад за случилото се\", обясни и прокурор Суонсън. Той също потвърди, че полицаят е носил камера на униформата си, която е запечатала инцидента. Според адвокат Бъртън видеото ясно показвало, че полицаят е действал при самозащита.Когато разследването приключи, записът от нея също ще стане публичен. Междувременно близки и приятели на Георги Пенев се събраха миналата събота в църквата Crossroads, за да си спомнят за живота на българина. Храмът е бил изпълнен с неговите американски приятели и много от българите, които живеят в района на Бъфало. По неофициални данни там живеят около 300 наши сънародници.Засега семейството отказва да говори пред медиите за инцидента. ", "date": "2018.12.31", "title": "Изясниха се причините, довели до разстрела на племенника на ТВ водещата Гала в Щатите"}
{"url": "http://www.cross.bg/godina-gospod-neofit-1592818.html", "text": "/КРОСС/ Измина още една година от дългия низ на времето, което Господ Бог ни е дарувал, за да възрастваме и да се спасяваме в Него. Да възрастваме във вярата и добродетелите, в следването на Господния път, в нашето богоуподобяване и в съграждането на Църквата, която Господ ни е оставил като сигурен спасителен кораб сред бурите на житейското море. Църква \"славна..., която няма петно, или порок..., света и непорочна\" (Еф. 5:27). Църква, в която според Божието обещание неизменно и всякога обитава Духът на Истината, Когото Господ изпрати някога над Своите апостоли, за да ги наставлява във всяка истина (вж. Йоан. 14:16-17, 26) и Който пребъдва сред нас, уповаващите се в Господа и спасителните Му заповеди. Това се казва в обръщението на патриарх Неофит към българите за настъпващата Нова 2019 година.В него се отбелязва, че в края на изминалата и началото на новата година ние благодарим на Бога за всичките Негови щедрости, за великата Му милост и дълготърпение към нас, недостойните, но дълбоко в сърцата си предани Нему и обичани от Него чеда. Ето защо, в тези благословени дни на новолетието, заедно с Псалмопевеца възкликваме: \"Колко са многобройни делата Ти, Господи! Всичко си направил премъдро\" (Пс. 103:24). Възпяваме и прославяме светото Му име и отново Му благодарим за неоскъдяващата благодат, която Той щедро излива над нас и с която укрепва и поддържа всекиго от нас и цялото Свое творение.Българският патриарх посочва, че и така, благодарили на Господа, навлизаме в новата година с нова надежда за възход и укрепване на нашата Православна църква и скъпото ни Отечество, за мир и благодат във всеки български християнски дом и всяка християнска душа. Надежда, която, по думите на апостола, \"не посрамя, защото любовта Божия се изля в нашите сърца чрез дадения нам Дух Светий\" (Рим. 5:5). А спасението ни е в надеждата \"за вечен живот, който неизменният в словото Си Бог обеща преди вечни времена\" (Тит. 1:2). Въоръжени с тази надежда и с вярата в Христа Исуса и в благия Божи промисъл, и през новата година ще се стремим да отдадем всичките си сили и таланти, които Господ Бог ни е дарувал, така щото Църквата и Родината ни да вървят към мирни и благодатни дни и години, неизменно уповавайки се на Бога и търсейки Неговата свята воля н както всеки ден се молим с молитвата Господня: \"Да бъде, Господи, Твоята воля\" (Мат. 6:10).В обръщението си патриарх Неофит посочва, че \"Господня е земята и онова, що я изпълня\" (1 Кор. 10:28), Господни сме и ние, които сме творение на Неговите ръце, и никой не знае \"времената или годините, които Отец е положил в Своя власт\". Вярваме и знаем, че нашият Творец и Всеблаг Небесен Отец всичко е сътворил премъдро, че Той не иска да бъдат напразни делата на Неговата Премъдрост (вж. Прем. Сол. 14:5) и затова в отреденото ни от Него време полагаме своите усилия да бъдем достойни Божии чеда, усърдно принасящи всеки ден своя дял в общото богочовешко дело, към което Бог ни призовава да Му бъдем съработници. В това дело и в това наше, от Бога определено, предназначение с нас винаги е силата на Божията благодат, която ни укрепва в немощта ни и възпълва онова, което не ни достига.Да бъде благословено и прославено името Господне, да бъде благословена и нашата скъпа Родина България за слава Божия и за доброто и благопреуспяването на обичния ни православен народ! Божията милост и Неговата всещедра и всепобеждаваща любов да бъдат винаги с нас, Божията крепка Десница да ни ръководи във всяко наше лично и общностно дело, с което и през Новата 2019 година ще продължим да изграждаме нашите съдбини, пожелава българският патриарх Неофит и благославя: \"Бог на мира и любовта да бъде с всички нас! За много и благословени години!\"", "date": "2018.12.31", "title": "Патриарх Неофит: Навлизаме в Новата година с нова надежда "}
{"url": "http://www.cross.bg/sidni-novata-foiierverki-1592819.html", "text": "/КРОСС/ Острови в южната част на Тихия океан, Нова Зеландия и след това Австралия - с фойерверки в Сидни ще бъде обърната страница, свързана с бурната 2018 г., за да навлезем в новата, изпълнена с неизвестности 2019 г., предаде Франс прес.Увеличаване на популизма, нарастващо безпокойство, свързано с климата, Брекзит, \"жълти жилетки\" във Франция - 2018 г. бе белязана от усилване на стари и избухване на нови кризи. Сред хубавите вести оптимистите посочват новогодишната реч на севернокорейския лидер Ким Чен-ун, след като в края на 2017 г. Корейският полуостров бе под заплахата от ядрен апокалипсис.От остров Фиджи до Рио де Жанейро, хиляди хора ще излязат на улицата, за да посрещнат новата 2019 г. В най-големия град в Австралия - Сидни са предвидени най-големите фойерверки в емблематичния му залив. За целта ще бъдат използвани рекорден брой пиротехнически средства, в резултат на което много цветове ще озарят небето в разстояние на 12 минути. Очаква се фойерверките в небето да бъдат наблюдавани от 1,5 милиона души. \"Сигурен съм, че ще присъстваме на невероятен спектакъл\", заяви кметът на Сидни Клоувър Мур.2019 г. бе обявена от ООН за международна година на коренните езици. В залива на Сидни са планирани церемонии, посветени на културата на аборигените.В Хонконг 300 000 души се очакват на брега на пристанището Виктория, за да присъстват на 10-минутни фойерерки. В Новогодишната нощ в Сайтама, северно от Токио, ще се състои очакваният с голям интерес мач-спектакъл между американския боксьор Флойд Мейуедър и младия японски шампион по кикбокс Теншин Насукава. Засилен контрол около Шанз-Елизе и в обществения транспорт в Париж - в честванията във френската столица се очаква да участват не само минувачи и туристи, но и \"жълти жилетки\" - недоволните от социалната и данъчната политика на президента Еманюел Макрон.Лондон ще навлезе в новата 2019 г., чествайки взаимоотношенията си с Европа в момент, когато британците са разделени относни Брекзит. Фойерверките над Лондонското око ще бъдат придружени с музика от изпълнители от континентална Европа.", "date": "2018.12.31", "title": "Светът посреща 2019 година "}
{"url": "http://www.cross.bg/godina-novata-kusmet-1592802.html", "text": "/КРОСС/ Последният ден от годината - време за равносметка и поставяне на нови цели и мечти, които да осъществим през идната 2019 г.Посрещането на новата година датира отпреди 4 000 години, когато на първия ден от новата година („Акиту\") са се организирали празненства в древен Вавилон.Всеки народ в продължение на векове е създавал и предавал от поколение на поколение новогодишните си традиции и поверия.Ето защо те са толкова разнообразни, но са обединени от вечната човешка надежда, че новата година ще бъде по-щастлива от старата.Бразилците се обличат в бяло в новогодишната нощ, като вярват, че то носи щастие и мир. Датчаните пък цяла година събират чинии, които на 31 декември да изпочупят пред входната врата на своите близки и приятели. Те вярват, че това прави приятелството по-силно, така че целта е да се счупят колкото може повече чинии.В Япония камбаните преди полунощ бият точно 108 пъти, за да прогонят също толкова на брой човешки слабости. След това японците се смеят, вярвайки, че със смях ще прогонят лошото.Смята се, че Нова година трябва да се посрещне с пълен хладилник, както и да има пари във всеки портфейл в къщата, за да има пари и през цялата година. Всички сметки пък трябва да се платят преди празника, така че в новата година да се влезе без дългове и грижи.В Сърбия и Македония вярват, че свинското месо ще донесе напредък през Новата година.2019-а година според китайския календар ще е на Земния глиган.Вие сте зодия глиган, ако сте родени през една от следните години: 1935, 1947, 1959, 1971, 1983, 1995, 2007.Според китайския зодиак, годината на Земния глиган ще е изпълнена с късмет. 2019 г. е идеалното време както да изкарвате пари, така и да инвестирате. Годината на прасето ще е пълна с радост, приятелство и любов за всички зодии.За да ви върви през 2019-а:1. На 31 декември в полунощ отворете входната врата, за да излезе старата година и да дойде новата.2. Кихнете първи на новогодишната трапеза, за да имате най-много късмет през следващата година;3. В последния ден на старата година изхвърлете боклука преди да се стъмни. Така разчиствате място за новото и хубавото през новата година;4. В новогодишната нощ трябва да имате пари в джобовете си, за да сте богати през новата година;5. През първия ден от 2019-а не вършете тежка работа, за да ви е леко през годината. ", "date": "2018.12.31", "title": "Последният ден от годината - 5 поверия, които ще ви донесат късмет през 2019 г."}
{"url": "http://www.cross.bg/bulgariya-kaloyan-metodiev-1592813.html", "text": "/КРОСС/ Политологът Калоян Методиев определи като \"трагична за нас, българите\", отиващата си 2018 г. Данните на проучване на Галъп също потвърдиха - само 22% от хората в България са оптимисти, че новата 2019 година ще е по-добра от отиващата си.\"Така започна и така свършва. Мисля, че данните, които излязоха вчера, са достатъчно показателни в подкрепа на моето твърдение, тоест оценката за управлението беше дадена от демографията - 40 хиляди новородени има тази година, което е исторически рекорд и можем да направим извода, че това е едно управление на смъртта. Не е имало падане под такъв минимум\", каза той пред БНР.\"Това, което се случва с децата, семейството, е огледало на всичко, което се случва като качество на живот, като перспективи, като икономическо положение, като качество на въздуха\", каза той по телефона от Австрия.\"Докато в Европа се говори за общество без пластмаси, в България хората дишат рак от изгаряне на твърди отпадъци - проблем, който е решен на европейско ниво през 60-те години на XX век\", добави Калоян Методиев.Според политолога това е резултатът от неработещ модел в управлението, концентрирано около ГЕРБ в последните години. Той смята, че в момента в опозиция е БСП в лицето на Корнелия Нинова, но не и цялата партия, защото в нея има групи, които се борят за участие във властта като коалиционен партньор.\"Ако БСП беше истинска, пълнокръвна 100% алтернатива, това правителство щеше да си е отишло\", каза Калоян Методиев.\"Президентът Румен Радев от началото на годината до самия край пронизва с опозиционност, с алтернатива. И то по теми, които предизвикват адмирации, по теми, които в България са избутани на заден план, като свобода, демокрация\", посочи той. И добави: \"Много ми е обидно, защото в съседна Сърбия 70 хиляди души протестират за демокрация и свобода, докато в България нашият анализ - на социолози и политолози, почива на това как ще се вдигнат цените и как ще рефлектира това върху протестността на българина. Т.е. при нас, за съжаление, в момента са се свели нещата до чисто икономически и битови мотиви за участие в политиката\".Според Калоян Методиев даже опозиционността на президента е малко.\"Още трябва...  Ние сме държава на дъното, какво има да се губи... Ти си последният ученик в класа. И да ти казват, че си №1 и че всичко е наред... или родителите ти нещо не са добре или нещо друго не е наред. След като си последен - на 27-28 място в ЕС, след като имаш такива демографски показатели, социални и икономически и други, като свобода на словото - няма индикатор, по който да не си изпаднал, значи имаш нужда от радикална промяна. И всичко, което разтърсва системата, е добре дошло и полезно\", каза той. ", "date": "2018.12.31", "title": "Политолог: 2018 година бе трагична за България"}
{"url": "http://www.cross.bg/miliona-bili-godina-1592809.html", "text": "/КРОСС/ Значително се е увеличил броят на туристическите пътувания у нас в планините, показват данни от анализ на Евростат за личните пътувания на жителите от ЕС в планинските курорти през 2017 г.През миналата година у нас има реализирани близо 4,7 милиона лични пътувания в планински курорти в цялата страна при около 2,9 милиона в сравнение с предходната 2016 г., отбелязва европейската статистика.Делът на пътуващите българи с цел туризъм в планината е бил около 11 на сто от общия брой на всички туристи у нас по различни дестинации, при среден показател за ЕС от 13 на сто.Като цяло през миналата година най-посещаваните зимни курорти у нас са били Боровец и Пампорово.В елитния ни курорт Боровец, където има 28 хотела с около 4 600 легла, са били реализирани близо 1,5 милиона нощувки от около 500 хиляди посетители през 2017 г., като половината от туристите в Боровец са били чужденци, а общите приходи от посещенията там през м.г. надхвърлят 22 млн. лева.В Пампорово има около 50 хотела с близо 5 300 легла, като през миналата година там са били реализирани около 1,3 милиона броя нощувки с приходи от близо 15 милиона лева.Най-висок дял на пътувания в планината през миналата година е бил регистриран в Словакия, където около 25 на сто от туристите са посетили планински курорти. В Румъния делът на любителите на планината е бил около 24 на сто, в Италия и Франция - 19 на сто и др. На обратния полюс са били жителите на трите балтийски страни, заедно с Хърватия, където делът на любителите на планинския туризъм е бил едва 2 на сто.Като цяло близо 900 милиона жители на ЕС са предпочели планинския туризъм през миналата година, отчита Евростат.Най-голям е бил броят на любителите на планината във Франция - 192 милиона, Германия - 151 милиона, Испания - 138 милиона и др.Най-малък брой туристически пътувания е регистриран в Малта - 260 хиляди, Кипър - 1,3 милиона и Словения - 1,5 милиона, показват данните на Евростат. ", "date": "2018.12.31", "title": "Расте делът на планинския туризъм у нас, според Евростат"}
{"url": "http://www.cross.bg/hristova-tryda-rabota-1592815.html", "text": "/КРОСС/  31 декември е работен ден, но 1 януари е официален празник. Празничните дни се заплащат с минимум двойна надница, а колко тя ще порасне зависи от начина на отчитане на работното време, обясни експертът в Главна инспекция по труда Дина Христова пред БНТ.Ако има заповед за работа на празник, при нормално 8-часово работно време през седмицата от 8 до 17, тогава това е извънреден труд и той също трябва да се удвои, т.е. в такъв случай увеличението е четворно - два пъти извънреден и два пъти празничен труд се заплаща.Според Христова има разлика между работа в почивни и празнични дни и в началото на 2019 година 1 януари е такъв празничен ден, докато 29 и 30 декември 2018 година са почивни дни.\"Когато се работи по график по празници, който се изготвя за целия период на празниците, с официална заповед, хората са поименно споменати в него, тогава имаме право да претендираме за повишено възнаграждение\", каза още експертът.Тя твърди ,че в повечето случаи хората не протестират и не се оплакват, че работят в такива дни, защото искат повече пари за труда си. \"Работодателите могат да дават и повече от заложеното в кодекса на труда, това е тяхно право\", уточни Христова. ", "date": "2018.12.31", "title": "Колко трябва да ни плащат при работа в празничните дни?"}
{"url": "http://www.cross.bg/uniti-gryziya-elektromobili-1592811.html", "text": "/КРОСС/ Шведският стартъп Uniti Sweden AB засега има в портфолиото си само един модел - градският електрокар Uniti One. Компанията имаше намерение да произвежда модела в завод в град Ландскруна, с помощта на доста производствени партньора сред които Nvidia, Siemens, Tele2, Haldex и BorgWarner. Сега стана известно, че електромобилите ще се правят в Грузия.Достоверна информация за това има в меморандума за намерения, подписан от Uniti Sweden AB и грузинските участници - държавният \"Партньорски фонд\" и инвестиционната компания Silk Road Group. В документа са \"определени принципите за развитие на съвместния проект по производство на електромобили в Грузия и съглашение за сферите на съвместното производство\".През октомври тази година правителството на Грузия разработи план, съгласно който в близките 10 години около 90 процента на автопарка на страната трябва да бъде заменен с електромобили. За поощряване на прехода към екологично чист транспорт вече действат специални данъчни облекчения.\n\t\t\t\t\tUniti One е електромобил със задно задвижване, мощността на електромотора му е 120 кВт/163 к.с. Акумулаторът на машината е с капацитет 26 КилоВатчаса, което му позволява да изминава с едно зареждане на батерията 240 км пробег. Презареждането на акумулатора от ниво 20 до ниво 85 процента заема едва 25 минути. В спортен режим Uniti One може да се ускорява от място до 80 километра в час за 3,5 секунди, а максималната му скорост е 130 километра в час.", "date": "2018.12.31", "title": "Шведски електрически сити-кар ще правят в Грузия (видео)"}
{"url": "http://www.cross.bg/bashtata-bili-sinut-1592814.html", "text": "/КРОСС/ Страшна драма се е разиграла по празниците в пловдивското село Иван Вазово. Баща и син са били открити мъртви в дома си, съобщи блиц. За бащата Христо Г., който бил на около 70 години и бил инвалид, се грижил синът Красимир - на около 50 години. И двамата имали сериозни заболявания на сърцето.Преди два месеца бащата бил на лечение в болница. В деня на трагедията синът получил инфаркт и издъхнал в една от стаите на дома си. Бащата, който бил трудно подвижен, в продължение на 7-8 часа викал сина си. Притеснен, възрастният човек успял да стане, добрал се до съседната стая и видял сина си мъртъв. В този момент бащата също получил инфаркт и издъхнал. Съдебните медици са констатирали смъртта и на двамата и са били категорични, че няма външна намеса. ", "date": "2018.12.31", "title": "Откриха мъртви баща и син в пловдивско село"}
{"url": "http://www.cross.bg/stranata-portal-rysiya-1592812.html", "text": "/КРОСС/ Както отбелязва американският военен интернет портал We are the Mighty, Русия е не само непревземаема държава със суров климат, обширни територии и многобройна армия, но и страна с така характерното за руснаците специфично колективно съзнание, пише сайтът .\"Руснаците по-скоро ще унищожат напълно страната си, отколкото да я предадат на окупатора\", гласи текстът на американския портал. Според авторите всеки нападател, който би дръзнал да нахлуе в нея, ще трябва да се готви за безкрайни сблъсъци с руснаците във всичките единадесет часови зони на държавата.Освен Русия в групата на \"непобедимите\" държави са и САЩ, Китай, Индия и Афганистан.Като причини за стабилността на страната си американците посочват силната си армия, големите територии и броя на жителите си - почти всички въоръжени. Невъзможно е да се завладее и Китай преди всички поради огромното му население, голямата площ, климата, предизвикващ много болести, както и развитите технологии, до голяма степен копирани от Запада. Разбира се всички тези фактори позволяват на страната да разполага и с мощна армия. Индия е характеризирана с климатични и географски особености, които, според авторите, я правят неразрешима задача за потенциалните завоеватели. Афганистан от друга страна има много сложен и негостоприемен релеф с много откъснати от комуникациите населени места и грубо и устойчиво население, което в продължение на десетилетия, ако не и столетия, живее в един вид военно положение.\"Русия, като ядрена суперсила, по определение не може да бъде завладяна от никого\", твърди пред в. \"Взгляд\" военният политолог Игор Коротченко, поставяйки под съмнение класацията за отбранителната способност на държавите, публикувана от американския военен портал We are the Mighty. \"Всички тези класации са изсмукани от пръстите. Някакви хора си седят и измислят някаква класация. Реалистична оценка на националната отбрана могат да дават само други държави, в които има професионалисти, работещи в Генщабовете с разузнавателни апарати и щат квалифицирани военни анализатори\", подчерта експертът и полковник от запаса.\"По дефиниция всяка ядрена страна може да използва ядрено оръжие против агресора. Войната срещу тези страни е безсмислена и е изпълнена с взаимно гарантирани ядрени унищожения\", добавя експертът. ", "date": "2018.12.31", "title": "US анализатори: Руснаците по-скоро ще унищожат страната си, отколкото да я дадат на окупатора"}
{"url": "http://www.cross.bg/shampansko-nova-godina-1592799.html", "text": "/КРОСС/ Руските космонавти на борда на Международната космическа станция (МКС) ще посрещнат Нова година с шампанско и руска салата на снимка, съобщава РИА Новости.По думите на члена на екипажа Андрей Борисенко, на празничната трапеза няма да присъства традиционното пенливо вино, тъй като в орбита са строго забранени всякакви газирани напитки. В условия на безтегловност ако бъде отворена истинска бутилка шампанско, тя ще се превърне в смес, която ще се разпилее в невероятен обем.Това би принудило космонавтите да се отдадат на продължително чистене. Освен това и алкохолът е забранен на МКС. Така че руският екип ще трябва да се задоволи само с картинките в празничната нощ.Борисенко заяви, че колегите му с удоволствие са се заели с новогодишната украса на елхата с космически играчки. В съответствие с условията в космоса, коледното дърво виси от тавана с главата надолу.Космонавтът сподели, че в космоса се запазва земната традиция да се правят подаръци. Те се подготвят още на Земята, дълго преди празника и екипажът ги взема със себе си в орбита. Даровете могат да бъдат доставяни и с товарния кораб \"Прогрес\" непосредствено преди Нова година. ", "date": "2018.12.31", "title": "Руските космонавти на МКС ще посрещнат Нова година с шампанско на снимка "}
{"url": "http://www.cross.bg/chastitzi-novogodishnata-agentziyata-1592797.html", "text": "/КРОСС/ Германската Федерална агенция за защита на околната среда призова хората да се откажат от фойерверките в новогодишната вечер, тъй като замърсяването на въздуха с фини прахови частици се очаква да достигне още по-високи нива, информира ДПА.Според изчисленията на агенцията около 4500 тона фин прах се издигат във въздуха над Германия в новогодишната нощ. \"Това се равнява на около 15,5 процента от количеството твърди частици, отделяни от пътния трафик всяка година\", изтъкна ръководителят на агенцията  Мария Крауцбергер пред в. \"Райнише пост\". Опитът сочи, че високи нива на твърди частици в новогодишната нощ се измерват в градове като Берлин, Мюнхен и Хамбург. Според германската Асоциация на пиротехническия сектор, миналата година германците са купили фойерверки за около 137 млн. евро. ", "date": "2018.12.31", "title": "Германската агенция за защита на околната среда призовава германците да се откажат от фойерверките "}
{"url": "http://www.cross.bg/foiierverki-godini-piratki-1592794.html", "text": "/КРОСС/ Опасни фойерверки на пазара. Какви рискове ни дебнат в празничната нощ и как да изберем най-подходящата пиротехника за новогодишната заря? Отговорите потърси Георги Георгиев в рубриката „На твоя страна\".Експлодиращи лимонки и картечница от пиратки са хита сред пироманиаците тази година. Заради атрактивните ефекти и ниската цена именно те се изкупуват най-бързо. Класика остават и пиробатериите, с които можем да постигнем най-зрелищна заря.Инспекторите вече проверяват тържищата в страната. Резултатите показват, че всяко десето изделие не отговаря на определено изискване. От над 200 проверени изделия близо 20 вида могат да се окажат рискови.Според експерта по пиротехника Дима Савова всички фойерверки биха могли да бъдат опасни, ако не са използвани правилно. През последните години инцидентите с фойерверки намаляват. Въпреки това през спешните отделения в страната всяка зима преминават десетки пострадали. Най-опасно е, когато взривовете се приготвят в домашни условия. Пострадалите след такива инциденти се възстановяват най-бавно, предупреждават лекарите.Преди две години имаше 6 деца, които бяха направили сами пиратки. Те бяха на възраст от 6 до 12 години. Имаха изгаряния както по лицето, така и в областта на очите. Две от тях бяха в тежко състояние, разказа д-р Мария Праматарова от МБАЛ „Пирогов\".Официално продажбата на пироизделия е забранена за деца под 12 години. Фойерверките, които гърмим в празничната нощ,  могат да се използват само от пълнолетни. Без проблем обаче най-малките се сдобиват с пиратки от търговската мрежа, показа проверка на NOVA със скрита камера. ", "date": "2018.12.31", "title": "Внимание! Опасни фойерверки на пазара"}
{"url": "http://www.cross.bg/dyshi-rysiya-magnitogorsk-1592805.html", "text": "/КРОСС/ Четири жертви след взрив на газ и частично срутване на жилищна сграда в руския град Магнитогорск. Спасителите извадиха от руините 10 души. Четирима пострадали, сред които и дете, са в болница.Неизвестна остава съдбата на 68 души. Съседните два входа са евакуирани. Работата на спасителните екипи е усложнена заради студеното време - температурата в града е минус 17 градуса.Правителството на Русия ще предостави цялата необходима помощ на пострадалите при трагедията в Магнитогорск. Това заяви премиерът Дмитрий Медведев, цитиран от пресслужбата на кабинета, предаде ТАСС. ", "date": "2018.12.31", "title": "68 души в неизвестност след рухването на блок в Русия, жертвите растат"}
{"url": "http://www.cross.bg/prestryktyrirane-lozya-konversiya-1592806.html", "text": "/КРОСС/ От 28 януари до 8 февруари 2019 г. се отваря първият прием на заявления по мярка „Преструктуриране и конверсия на лозя\" от новата Националната програма за подпомагане на лозаро-винарския сектор за периода 2019-2023 г. Съгласно Заповед на изпълнителния директор на ДФ „Земеделие\", бюджетът за финансова 2019 г. е близо 22 млн. лв. (21 802 818 лв.), а за 2020 г. - над 28,5 млн. лв. (28 521 112 лв.). Предвидените средства общо по програмата за петгодишния й период на действие е близо 262 млн. лв.По време на първия прием ще бъдат приемани и обработвани единствено заявления за финансиране по мярката, които са с краен срок за изпълнение на дейностите през финансови 2019 и 2020 г. Целта на подпомагането е повишаването на конкурентоспособността на винопроизводителите, което от своя страна ще осигури справедлив жизнен стандарт на съответната земеделска общност.Основните новости в законодателството са свързани с допустимостта на лозарските имоти, за които може да се получи финансиране. Няма да се субсидират дейности по мярка „Преструктуриране и конверсия на лозя\", за които е получено финансиране за същите площи през последните 10 финансови години. Няма да бъдат подпомагани и масиви за дейности, свързани с подобряване на техниките за управление на лозята, които са получили подкрепа през последните 5 години за това.В програмата са предвидени четири мерки - „Популяризиране в трети държави\", „Преструктуриране и конверсия на лозя\", „Инвестиции\" и „Застраховане на продукцията\". Мерките „Популяризиране в трети държави\" и „Преструктуриране и конверсия на лозя\" се прилагаха успешно и в рамките на старата програма.Новите мерки в програмата са две - „Инвестиции\", с бюджет за 2019 от 16,6 млн. лева и „Застраховане на продукцията\", която разполага с бюджет от 2 млн. лева. Те са заложени не само с цел модернизиране и повишаване на конкурентоспособността на сектора, но и за подобряване процеса на управление на риска.Интересът към мярка „Преструктуриране и конверсия на лозя\" става все по-голям. Изтичащата година беше най-успешната до момента за мярката като реализацията за финансовата 2018 г. е 91,38%, с изплатени 46 335 143 лева. Дейността, по която бяха одобрени най-голям брой проекти, е презасаждане без промяна на местонахождението. В направлението са модернизирани 75 лозови масиви. Голям беше и интересът към дейността изграждане на хидромелиоративни съоръжения - системи за капково напояване, по която са одобрени 74 проекта.", "date": "2018.12.31", "title": "Новата лозаро-винарска програма тръгва от 28 януари 2019 г."}
{"url": "http://www.cross.bg/shpionazh-vedomstvoto-zapodozryan-1592808.html", "text": "/КРОСС/ Руската Федерална служба за сигурност (ФСС) задържа в Москва Пол Уилан, гражданин на САЩ, заподозрян в шпионаж. Това съобщи днес за ТАСС пресслужбата на ведомството, предаде агенцията.Според ФСС Уилан е задържан на 28 декември \"при провеждане на шпионска акция\". Следственото управление на ведомството е образувало срещу него наказателно дело за шпионаж ", "date": "2018.12.31", "title": "Русия арестува американец, заподозрян за шпионаж"}
{"url": "http://www.cross.bg/izgaryaniya-klinikata-vuzrastni-1592796.html", "text": "/КРОСС/ До края на 2019 година Клиниката по изгаряния на Спешния институт \"Пирогов\" ще бъде изцяло обновена, съобщи пред \"Хоризонт\" директорът на лечебното заведение проф. Асен Балтов.Правителството отпусна над 4 милиона лева за дооборудване и пълно обновяване на медицинската и немедицинската техника в Клиниката по изгаряния. \"Шестетажната сграда на Клиниката по изгаряния в \"Пирогов\" чака обновяване повече от 30 години\", посочи директорът на лечебното заведение професор Асен Балтов.\"Тука става дума за цяла сграда, в която влизат отделно четири операционни, операционен блок към него, отделение по детски изгаряния и за възрастни зали. Същевременно една обновена, изцяло с нова апаратура и по нов стандарт, какъвто за момента няма никъде другаде в България, детска реанимация и реанимация за възрастни изгаряния, където се полагат интензивните грижи за пациентите с голям процент изгаряния и дълбоки изгаряния\".\"Модерното лечение изисква нов тип архитектура, обзавеждане и апаратура\", каза началникът доцент Мая Аргирова.\"След ремонта цялата клиника ще бъде ситуирана на шест етажа - деца, възрастни, приемно-консултативен кабинет, реанимационна част за деца и възрастни, хирургичен операционен блок ще бъдат в един общ корпус с отделна самостоятелна архитектурна визия и ще бъдем компактни, мобилни и много по-лесно ще се обслужват пациентите\".Годишно през клиниката преминават между 3500 и 4000 пациенти с изгаряния.", "date": "2018.12.31", "title": "Клиниката по изгаряния на \"Пирогов\" ще бъде изцяло обновена до края на 2019-а "}
{"url": "http://www.cross.bg/stydent-smurtta-srubska-1592810.html", "text": "/КРОСС/ Хиляди протестиращи в босненската Република Сръбска поискаха оставки заради смъртта на студент.21-годишният Давид Драгичевич беше открит мъртъв през март в Баня Лука. Оттогава баща му провежда протести, които в последно време прерастват в по-широко недоволство от корупцията по високите етажи на властта и несигурните икономически перспективи на Босна и Херцеговина.Демонстраните настояха за оставката на министъра на вътрешните работи Драган Лукач, обвинявайки него и служители на полицията, че потулват истината за смъртта. ", "date": "2018.12.31", "title": "Смъртта на студент изкара на протест хиляди в Република Сръбска"}
{"url": "http://www.cross.bg/sustoyanie-ploshtada-novogodishniya-1592804.html", "text": "/КРОСС/ 8 контролни пункта ще бъдат изградени за новогодишния концерт \"Сцена под звездите\" тази вечер в София. Това предупреди Владимир Муеров от \"Национална полиция\" по време на пресконференция.На площада ще бъде изкаран целият наличен състав на полицията. Препоръката е гражданите да не носят стъклени бутилки и огнестрелно оръжие, както и да не отиват на площада в нетрезво състояние. Глобата за нарушителите от 500 до 2500 лева.Проверките ще са на произволен принцип. Ще се проверяват с обемисти багажи, ще има и тест с дрегер за хората във видимо пияно състояние. ", "date": "2018.12.31", "title": "Глоба до 2500 лева за носене на оръжие на новогодишния концерт в София "}
{"url": "http://www.cross.bg/godina-kontzert-dekemvri-1592771.html", "text": "/КРОСС/ Ако плановете на Нова година ни заварят у дома или в някаква чужда, но все пак домашна обстановка, е много вероятно да опрем до развлекателните програми на телевизиите. Дали там обаче ще открием нещо, което да ни задържи пред екрана, е въпрос на вкус.Програмата няма да мине без традиционните прегледи на годината и ако сте от хората, които обичат да разлистват спомените и старите ленти, вероятно този неизменен подход в сценариите на предаванията ще ви допадне. Няма да липсват също другите традиционни съставки - музика и филми.БНТ преобрази част от обичайните си уикенд предавания по повод празника, като покани разнообразни гости, сред които бяха актьори от Сатиричния театър например, но някак изненадващо сред тях се прокрадна и певицата Глория заедно с дъщеря си Симона Загорова. Изненадващо, защото е малко необичайно да виждаме попфолк изпълнителки сред гостите на обществената телевизия, нещо, което досега сякаш беше предимно избор на останалите телевизии. Може би обаче това ще е явление, с което трябва да привикнем, защото не е изключение в празничните дни. Така сред изпълнителите в музикално фолклорно предаване \"Суматоха в 7/8\", което предстои на 31 декември от 19:50 ч. по БНТ1, наред с Николина Чакърдъкова, Янка Рупкина, цигуларя Венци Такев, оркестрите \"Златни струни\" и \"Канарите\" забелязваме и името на Нелина.Встрани от светските и музикални поздрави, на 31 декември от 9 ч. БНТ3 обещава да припомни част от спортните емоции от изминаващата година с документален филм за световното първенство по футбол. От 16 ч. пак там ще можем да видим и подбрани кадри от световното първенство по художествена гимнастика. Повторението на триумфа на българските гимнастички на шампионата на уредите е от 16 ч., а на галаспектакъла на шампионките - от 17:45 ч.Какъв е изборът в часовете около полунощ на 31 декември срещу 1 януари? След гореспоменатата музикална \"Суматоха в 7/8\" по БНТ1 идва ред на предаването \"Стани богат\", което през тази година направи завръщане в ефир и дебют в медията. В празничното си издание то ще отбележи 60-годишнината от създаването на обществената телевизия веднага след последната за годината емисия на \"По света и у нас\". На стола на богатството ще седнат повечето познати лица от екрана на БНТ.След това идва ред на традиционния спектакъл \"Сцена под звездите\" на пл. \"Княз Александър Батенберг\", който започва в 22 ч. и включва в програмата си Софийския духов оркестър, Мариана Попова, Орлин Павлов, Рут Колева, Стефан Вълдобрев с \"Обичайните заподозрени\" и ансамбъла за народни танци \"Средец\". След края му може да останете с концерт на U2 в Лондон и да продължите с изпълнения на живо на Ани Ленъкс от 3:30 ч..Новогодишната нощ в ефира на Би Ти Ви ще започне с празнично издание на \"Комиците и приятели\" от 20 ч. с гости като Михаела Филева, Поли Генова, група \"Акага\", Валя Балканска, Виктор Калев и Нели Петкова, Николина Чакърдъкова и ансамбъл \"Гоце Делчев\" и Ирина Флорин.Ако останете да посрещате Новата година с този ефир, ще е в компанията на \"Шоуто на Слави\", което ще предложи своята обичайна доза скечове с лицата, които сме свикнали да виждаме там, и музика от Йорданка Христова, Кирил Маричков, Криско, Тита, Преслава и Галена. Първите часове на 2019 г. ще продължат с концерт от турнето Coca-Cola Happy Energy Tour.\"Господари на ефира\" пък обявиха, че ще \"приемат оставката на 2018\" по \"Нова телевизия\" със специално двучасово шоу на 31 декември, което започва в 20 ч.. В часовете до новата година след това зрителите ще могат да гледат спектакъла на \"Цирк дьо Солей: Аватар\", а в първите 45 минути на 2019 г. да се насладят на концерт на Бруно Марс в \"Аполо\" и да продължат нощта с шоуто на Victoria's Secret.На 31 декември БНТ3 има доста примамлива колекция от музикални предложения. От 12:15 ч. ще започне документалният филм за турнето \"Ролинг Стоунс\" в Латинска Америка, а от 21:45 ч. и концертния запис на групата \"Луната на Хавана\". От 19:30 в последния ден на 2018 ще бъде излъчен юбилейният спектакъл \"50 години Щурците\", а 15 минути преди полунощ там започва концертът на Стинг от парижката зала \"Олимпия\". След посрещането, на 1 януари каналът предлага и концерт на U2 в Лондон от 21 ч.Традицията повелява на 1 януари БНТ1 да излъчи и празничния новогодишен концерт на Виенската филхармония, което ще се случи от 12:15 ч. Също толкова познато изглежда и заглавието \"Цирков фестивал в Монте Карло\" в програмата от 16:45 ч. Ще можем да чуем и новогодишния концерт на Фестивалния симфоничен оркестър с диригент Емил Табаков и солист Патрик Галоа на флейта от 18:30 ч., както и \"Рейнбоу\" на Ричи Блекмор от 22:10 ч.В същото време по обед по Би Ти Ви ще върви спектакълът \"Бяла Коледа\", посветен на 50-годишнината от създаването на \"Тоника\". Вечерта от 22:40 ч. ще може да гледате запис от първия голям концерт на Орлин Павлов в зала 1 на НДК \"Още малко\".По \"Нова телевизия\" сутринта на новата година ще е под звуците на концерта \"Любов във Венеция\" на Андре Рийо от 9:45 ч., а от 23 ч. от екрана ще звучи \"Вечер с Майкъл Бубле\".Ако си представяте, че Нова година значи нов късмет, това не важи в особена сила за телевизионната програма, което засяга и нейната филмова част.В неделя БНТ2 показва комедията на Петър Василев \"Кит\", а от 17:15 ч. на 31 декември по БНТ1 ще можем да се посмеем отново с друга любима българска класика - \"Двойникът\" на Николай Волев. В неделната нощ първият канал на обществената телевизия ще излъчи още \"Любовен еликсир №9\" със Сандра Бълок, а от 01:30 ч. на 1 януари ще може да се приспите (ако имате нужда от помощ след суматохата) с \"Еднопосочен билет\" с Майкъл Медсън.За начало на годината все пак има запазена и една телевизионна премиера, каквато е втората част на \"Падингтън\". Тя може да спечели по-младите зрители, макар и в малко късния за тях начален час - 20 ч. След това в полунощ на екрана ще се появят и Камерън Диас и Сет Роугън в \"Зеленият стършел\".Част от филмовата програма на Би Ти Ви ще бъде специалното издание \"Празничен мегахит\", което всеки делничен ден от 20 ч. представя панорама от популярни нови филми от последните години, сред които попадат \"Как да разкараш гаджето за 10 дни\" с Кейт Хъдсън и Матю Макконъхи, \"Вечеря за идиоти\" със Стив Карел, \"Високо в небето\" с Джордж Клуни, \"Тотал щета\" с Колин Куин, Ейми Шумър и Даниел Радклиф.Източник ", "date": "2018.12.31", "title": "Когато Нова година минава пред телевизора"}
{"url": "http://www.cross.bg/beshe-bulgarina-doiide-1592788.html", "text": "/КРОСС/ Още преди да е завършила 2018 г., най-добрият български тенисист Григор Димитров започна своята кампания за 2019 г. Това се случи на един от любимите му турнири - този в Бризбейн - с превъзходна победа на старта. Тя дойде срещу коравия японец Йошихито Нишиока в мач, продължил точно 80 минути. В него българинът беше безпощаден и след 6:3, 6:4 се класира за втория кръг на надпреварата, давайки заявка, че лошите моменти от изминаващата година вече са зад гърба му, посочваВ първите си два сервис-гейма Гришо беше неузнаваем, играеше с мъка, а когато това се случва, винаги е съпътстван от двойните грешки. Той направи четири в първите си два гейма, в които сервираше, а в тях му се наложи да спасява и цели пет възможности за пробив. По някакъв начин той успя да го стори и тогава видяхме промяната в играта му.При първата възможност, открила се пред българина да вземе подаването на Нишиока, той се нахвърли хищнически върху шанса и оттам-нататък на корта именно той диктуваше събитията. Това доведе до сравнително лесно затваряне на първия сет при 6:3 и доминация в началото на втория.Именно във втората част си пролича как може да играе първата ни ракета, когато му потръгне играта. След равностойното начало до 2:2, последваха няколко мощни залпа от Гришо, които му помогнаха да реализира два пробива и да поведе с 5:2.Тогава дойде и лекото отпускане в края, което позволи на японеца да върне единия пробив, но за повече подаръци от страна на българина нямаше място. И той взе последния си сервис-гейм, за да затвори мача с 6:4 и да тръгне успешно през сезон 2019, макар и все още през 2018 г.", "date": "2018.12.31", "title": "Григор Димитров започна новия сезон с победа "}
{"url": "http://www.cross.bg/aksakov-aleksandur-dyakon-1592789.html", "text": "/КРОСС/ На концерта в новогодишната нощ в София няма да бъдат допускани хора във видимо нетрезво или неадекватно състояние, както и лица, носещи оръжие, пиротехника, летящи фенери, дронове, стъклени чаши, спиртни напитки, бутилки с капачки и други опасни предмети, застрашаващи обществения ред, живота и здравето на присъстващите. Това съобщиха от пресцентъра на Столичната община по повод Новогодишния концерт \"Сцена под звездите\" на площад \"Княз Александър Първи\" в София тази вечер.Ще бъдат изградени контролно-пропускателни пунктове. Екипи на СДВР, дирекция \"Жандармерия\" и общинска полиция и дирекция \"Аварийна помощ и превенция\" ще охраняват, контролират и регулират движението.Същевременно заради концерта се въвежда специална организация на движението.Забранява се престоят и паркирането на пътни превозни средства до 18.00 ч. на 1 януари на площад \"Княз Александър\", на ул. \"Дякон Игнатий\" между бул. \"Цар Освободител\" и ул. \"Аксаков\" и на ул. \"Дякон Игнатий\" от страната на градинката срещу ул. \"Аксаков\".Забраната ще важи и за времето от 08.00 до 19.30 ч. на 31 декември за ул. \"Кн. Александър I\" между бул. \"Цар Освободител\" и ул. \"Съборна\", с изключение на автомобилите ползващи \"служебен абонамент\" на пл. \"Кн. Александър\" и ул. \"Дякон Игнатий\". Между 8.00 ч. на 31 декември и 6.00 ч. на 1 януари забрана за престой и паркиране е въведена за паркинга между Национална художествена галерия и сградата на Народна събрание 2 и БНБ; на ул. \"Г. Бенковски\" между ул. \"Аксаков\" и бул. \"Цар Освободител\"; на ул. \"Аксаков\" между ул. \"Г. Бенковски\" и ул. \"Дякон Игнатий\".От 14.00 ч. на 31 декември до 6.00 ч. на 1 януари се забранява влизането на пътни превозни средства в двете посоки, с изключение на колите със специален режим по бул. \"Цар Освободител\" между площад \"Независимост\" и ул. \"Г. С. Раковски\"; по ул. \"Аксаков\" между ул. \"Бенковски\" и ул. \"Дякон Игнатий\"; по ул. \"Георги Бенковски\" между ул. \"Аксаков\" и бул. \"Цар Освободител\"; по ул. \"Княз Александър\" между ул. \"Съборна\" и пл. \"Княз Александър\"; по ул. \"Леге\" между ул. \"Съборна\" и пл. \"Атанас Буров\". ", "date": "2018.12.31", "title": "Специални мерки за сигурност и промяна в движението в София"}
{"url": "http://www.cross.bg/metrostantziya-interval-mladost-1592791.html", "text": "/КРОСС/ Метрото и част от наземния транспорт в столицата ще работят в новогодишната нощ. Нощните автобусни линии също ще бъдат на разположение на гражданите, но част от маршрутите им ще бъдат променени.В Новогодишната нощ общественият градски транспорт в София ще работи на интервал между 30 и 50 минути. Ще се движат трамваи по линии 5, 7, 8, 12, 18, 20 и 22, тролейбуси с номера 1, 2, 4 и 9, автобусите 83, 102, 85, 285, 310, 213. На 31 декември срещу първи януари се организира нощно движение на метро влаковете, както следва, маршрут метростанция -1 - метростанция \"Витоша\" с интервал 20 минути, метростанция \"Младост\"- 1 - Бизнес парк \"София\" на интервал 40 минути, \"Младост\" 1 - летище \"София\" на интервал 40 минути.Заради Новогодишния концерт на площад \"Александър първи\" нощните линии са с маршрути \"Люлин\", \"Младост\", \"Обеля\", Студентски град, \"Овча купел\", автостанция \"Изток\" и \"Дружба\" 2, квартал \"Гоце Делчев\" ще се движат по булевард \"Дондуков\" вместо по \"Цар Освободител\". \"В новогодишната нощ ще се движи и метрото\", каза Антон Деспотов от Центъра за градска мобилност:\"Като от метростанция \"Младост\" 1 до метростанция \"Витоша\" ще бъдат на интервал от 20 минути, а от метростанция \"Младост\" 1 до летището и до Бизнес парка на 40 минути\".Подробна информация за работещите линии на градския транспорт ще намерите на сайта на ", "date": "2018.12.31", "title": "Метрото и част от наземния транспорт ще работят в новогодишната нощ "}
{"url": "http://www.cross.bg/kak-shte-raboti-administratziyata-v-posledniya-den-ot-godinata-1592790.html", "text": "/КРОСС/ Ако сте оставили плащането на местните данъци и такси за последния момент, трябва да знаете, че всички данъчни териториални поделение в столицата ще работят до 11 часа. В страната ситуацията е подобна, така че се информирайте своевременно за работното време на интересуващата ви администрация. Заради годишна инвентаризация и „Пътна полиция\" в София ще обслужва граждани само до 14 часа.", "date": "2018.12.31", "title": "Как ще работи администрацията в последния ден от годината? "}
{"url": "http://www.cross.bg/zatvora-kotzev-potresavashti-1592793.html", "text": "/КРОСС/ Потресаващи снимки от затвора в Пазарджик бяха разпространени в интернет в последните дни на годината. Фотографиите бяха публикувани от . Началник на затвора от 20 години е Веселин Коцев, а огромната част от служителите там са от родното му село Ивайло.Не само тази институция е в подобно положение. Затворът е строен преди повече от 80 години. От миналата година се провежда основен ремонт. Половината от сградата вече е ремонтирана. Не мога да твърдя, че тези кадри са скорошни и че изобщо са от затвора. Там има над 100 помещения, така че не мога да бъда сигурен, заяви във включване по телефона в Нова телевизия „Здравей, България\" директорът Веселин Коцев. Той допълни, че на 7 януари ще започне преместването на лишените от свобода хора от неремонтираното към ремонтираното крило. В килиите, които ремонтираме ще има топла вода. Не знам дали в друг затвор има постоянно топла вода. Максималният брой затворници в килия ще бъдат между 4 и 6 човека, а не по 20, както е сега на повечето места, допълни шефът на пазарджишкия затвор. ", "date": "2018.12.31", "title": " Потресаващи снимки от затвора в Пазарджик бяха разпространени в интернет"}
{"url": "http://www.cross.bg/posreshtnat-godina-doma-1592795.html", "text": "/КРОСС/ 67% от българите ще посрещнат Новата година у дома, други 17% ще отидат на гости, 11 на 100 ще празнуват в заведение, а 3% ще посрещнат 2019 г. на площада.Това показват данни от национално представително проучване на \"Екзакта\". В сравнение с миналата година, намалява делът на тези наши сънародници, които ще празнуват у дома.Всеки четвърти заявява, че ще пътува за новогодишните празници. Повечето от тях ще останат в страната, но нараства и броят на тези, които ще посрещнат празника зад граница.И тази година водещи дестинации остават Сърбия, Македония и Гърция. А по данни на платформата за самолетни пътувания eSky най-много нашенци ще летят за празника към Лондон, Рим, Франкфурт и Берлин. ", "date": "2018.12.31", "title": "Почти 70% от българите ще посрещнат Новата година у дома "}
{"url": "http://www.cross.bg/chasa-nikolaii-provede-1592831.html", "text": "/КРОСС/***София.От 09.00 часа в УМБАЛСМ „Н. И. Пирогов\" ще се проведе традиционният новогодишен брифинг.***София.В катедралата „Св. Александър Невски\" ще бъдат отслужени св. Василиева Литургия и молебен за новата 2019 г., предстояван от Българския патриарх Неофит.***Банско.От 11.00 часа на градския площад „Никола Вапцаров\" ще се проведе традиционния кукерски празник.***Петрич.В 11.00 часа в пространството пред паметника на Антон Попов ще започнат традиционните Станчинарски игри.***Пловдив.От 10.00 часа в храм „Св. вмца Марина\" пловдивският митрополит Николай ще оглави Архиерейска света Литургия и Новогодишен молебен.***Симитли.От 12.00 часа в двора на СУ „Св. св. Кирил и Методи\" ще се проведе кукерско дефиле.***Смолян.От 09.30 часа в храм „Св. Николай Мирликийски Чудотворец\" ще започне празнична света Литургия, възглавена от архимандрит Висарион.***Стара Загора.От 09.30 часа в Катедрален храм „Св. Николай\" ще бъде отслужена св. Василиева литургия. ", "date": "2018.12.31", "title": "Предстоящи събития в страната на 1 януари "}
{"url": "http://www.cross.bg/godina-sveta-nova-1592792.html", "text": "/КРОСС/ Тихоокеанската островна държава Самоа е първата в света, която ще отбележи настъпването на новата 2019-та, след като преди няколко години промени часовата си зона. Преди това страната посрещаше Новата година последна. Вижте още за любопитните обичаи по посрещането на празника в различните страни по света.Звуково и светлинно шоу ще има в навечерието и на тази нова година на „Шан-з-Елизе\". Кметството на френската столица реши да запази традиционното новогодишно тържество на емблематичния парижки булевард въпреки очакваните нови прояви на „жълтите жилетки\" и извършените на това място през последните седмици вандалски прояви. Много от франзуците обаче ще останат у дома, за да се насладят на традиционна гурме вечеря.В Ню Йорк, също по традиция, хиляди американци и гости на града ще се съберат на \"Таймс Скуеър\", за да присъстват на спускането на кристалната топка. Традицията датира от 1907 г., а специално за тази нова година към нея бяха монтирани 192 нови кристала.Любопитни са и суеверията на някои европейски народи. Словенците например се стараят да нямат нищо метално в себе си, когато настъпи новата година, защото това според тях носи нещастие. Италианците носят червено бельо за късмет. Шотландците гадаят каква ще е годината според това кой пръв влезе в дома им. А у нас е традиционна баницата с късмети.По света, бразилците си правят срещи на плажа. В Перу празнуват с боксови мачове, а в Мексико обикалят с празен куфар, ако искат да пътуват много през следващата година. В Австралия, както всяка година, ще има зрелищни фойерверки, които само в Сидни привличат повече от милион зрители. ", "date": "2018.12.31", "title": "Самоа ще посрещне първа в света 2019 г."}
{"url": "http://www.cross.bg/godina-nova-nazdravitzi-1592798.html", "text": "/КРОСС/ С три последователни наздравици с шампанско ще посрещнат Новата 2019 година участниците в 27-та Българска полярна експедиция. Тази година в състава на експедицията участват и учени от Колумбия, Кипър и Монголия. С новогодишните наздравици на Ледения континент ще бъдат спазени традициите на всяка една страна. В полунощ полярниците ни ще поздравят и своите испански съседи на Антарктида.Първата тапа от шампанското ще гръмне в 13:00 ч. на брега на Южния океан и с нея полярниците ще отбележат посрещането на Нова година в Монголия. Наздравицата ще е на брега, защото точно по това време в базата ни очакват лодка с товар от Испанската база. Монголците също празнуват посрещането на Нова година с шампанско, но го правят по примера на европейците. Същинската за тях Нова година (годината на прасето) идва на 5 февруари.За втора наздравица чашите ще звъннат в 19:00 ч., когато посрещаме Нова година по едно и също време в България и в Кипър. По силата на  четвъртвековна ливингстънска традиция това ще стане на Крумов камък - връх над базата, без значение дали времето ще предложи виелици и сковаващ студ, съобщават от полярната ни база. Третата наздравица с шампанско ще е в 22:00 ч., когато вдигат наздравици в Колумбия. Докато там в тропическа жега си подаряват жълто бельо за любов и благополучие, хапват 12 гроздови зърна за здраве и късмет, колумбийските участнички в българската полярна експедиция ще тичат по снега около базата с раници на гръб. Това е ритуал на южноамериканците за пътешествия през идващата година. В полунощ идва ред и на антарктическата Нова година. Разгорещени от наздравици и български хора полярниците на нашата база ще поздравят испанските си съседи по радиостанцията с химна на о-в Ливингстън.В баницата, приготвена за посрещането на празника ще има късмети. Полярниците си пожелават скорошно приключване на планирания строеж на научна лаборатория, което ще позволи да се гордеем освен с научните си постижения и с модерна научна инфраструктура на Ледения континент.От българското селище в Антарктида на всички българи в родината и по света изпращат пожелания за здраве, късмет и много поводи за национална гордост през Новата 2019 година. ", "date": "2018.12.31", "title": "Полярниците ни се готвят за посрещане на новата 2019-та на Антарктида"}
{"url": "http://www.cross.bg/mitropolit-klas-lovchanskata-1592778.html", "text": "/КРОСС/ Ловчанската епархия ще открие първото по рода си общообразователно училище в България, съобщава сайта botevgrad.com Това е поредното начинание на Ловчанския митрополит Гавриил, след като по негова инициатива в Ловеч бе построен катедрален храм, какъвто не бе изграждан в страната ни през последните 90 години.Училището ще носи името „Свети Седмочисленици\" и първоначално ще се намира в сградата на бившата митрополия в Ловеч, разказа в интервю за БТА Ловчанският митрополит Гавриил.Ще започнат с подготвителен и първи клас, а след това паралелките постепенно ще се увеличат до 7-ми клас. Учениците ще се обучават по програма на Министерството на образованието и ще получават дипломи, каквито се дават и в останалите училища. Различното е, че ще имат предмети, свързани с християнството, поясни духовникът.", "date": "2018.12.31", "title": "Ловчанската митрополия открива първото по рода си общообразователно училище"}
{"url": "http://www.cross.bg/novite-nyama-pensii-1592783.html", "text": "/КРОСС/ От догодина изчислямат новите пенсии по нов начин. За повечето хора той ще е по-изгоден за размера на пенсията им или няма да я промени. Това показват предварителните оценки на НОИ.Догодина се очаква около 70 хиляди души да се пенсионират с пенсия за трудова дейност. Те ще бъдат засегнати от новия начин, по който  вече ще се изчисляват пенсиите.Най-общо - хората няма да избират трите си най-добри години на осигуряване преди 1997 г., няма да се взема предвид и периодът между 1997 г. и 1999 г., а само осигуряването от 2000 г. година насам.Изключение ще се прави, ако след 2000-та човекът е с твърде скромен стаж.И още - при изчисляването на размера на новите пенсии всяка година стаж ще е с малко по-голяма тежест спрямо сега.При изчисляването на размера на новите пенсии, всяка година стаж ще е с малко по-голяма тежест спрямо сега. При изчисляването на новите пенсии ще се взема предвид само осигуряването от 2000 г. насам. Изключение ще се прави, ако за този период човек има по-малко от три години стаж. Тогава ще се включват и по-стари години.Въпросът старият или новият метод за изчисление е по - изгоден за пенсионерите, няма еднозначен отговор.Това е строго специфично и зависи от осигурителния доход на лицата. За голяма част от тях новата методика ще даде по-благоприятен резултат, посочва експерт от НОИ.Предварителната оценка на НОИ показва, че за около 63% от новите пенсионери променената методика или ще доведе до положителен ефект върху пенсията им, или тя ще е такава каквато би била, ако се изчислява по стария начин.За останалите 37% промяната ще е ощетяваща. ", "date": "2018.12.31", "title": "Нов начин за изчисление на пенсиите влиза в сила от Нова година"}
{"url": "http://www.cross.bg/putya-varna-byrgas-1592820.html", "text": "/КРОСС/ Тежка катастрофа между три автомобила затвори временно пътя Бургас - Варна.Инцидентът е станал в отсечката между Поморие и Несебър. Към мястото пътуват линейки и противопожарен автомобил.Парчета от автомобили са осеяли пътя", "date": "2018.12.31", "title": "Катастрофа затвори пътя Бургас - Варна "}
{"url": "http://www.cross.bg/maiikata-zadurzhani-prestuplenieto-1592821.html", "text": "/КРОСС/ Пловдивският окръжен съд взе най-тежката мярка за неотклонение „задържане под стража\" спрямо 38-годишната Екатерина и 20-годишният й син Стефан, обвинени в убийството на 63-годишния Поли Стефанов.Тежкият инцидент стана на 27 декември. Възрастният мъж е открит мъртъв в къща в Пловдив след подаден на тел. 112 сигнал. При проведените бързи оперативно-издирвателни мероприятия от полицията и прокуратурата е установено, че пострадалият е бил в къщата заедно с майката и сина.След употреба на алкохол между тях възникнал скандал. Обвиняемите нанесли множество удари с нож и стъклена чаша на 63-годишния мъж, който починал в резултат на наранявания в областта на шията. Нападателите са били задържани от полицията при опит да напуснат Пловдив.Магистратите приеха, че са налице достатъчно данни за да се направи обосновано предположение, че майката и синът в съучастие са извършили престъплението, в което са обвинени. Жената е направила самопризнания пред разследващите за стореното от нея.Съдът счете още, че има реална опасност и двамата задържани да се укрият, тъй като са направили опит да заличат следите си след извършване на престъплението и се опитали да избягат.Освен това, синът е осъждан два пъти, а майката веднъж. Жената няма и постоянен адрес. Самият начин, по който е извършено престъплението, за което са задържани, характеризира и двамата с висока степен на обществена опасност, стана ясно още по време на днешното съдебно заседание.Определението на магистратите подлежи на обжалване.Снимка dcnews.bg", "date": "2018.12.31", "title": "Оставиха зад решетките майката и сина, обвинени в убийството на 63-годишен мъж "}
{"url": "http://www.cross.bg/tank-razraboten-izpitaniya-1592816.html", "text": "/КРОСС/ Най-новият руски танк Т-14 Армата ще започне изпитания през следващата 2019 г., съобщи РИА Новости.От руското министерство на отбраната обявиха, че танкът е разработен в интерес на сухопътните войски. В момента се извършват заводски тестове.През следващата година танкът ще премине през изпитания на научно -изследователските институти към министерството.За първи път екипажът на танк е разположен в специална бронирана капсула, отделена от експлозивите. Т-14 е първият танк от трето поколение, изцяло разработен от Русия. ", "date": "2018.12.31", "title": "Русия тества новия си мега танк"}
{"url": "http://www.cross.bg/godina-foiierverki-samoa-1592823.html", "text": "/КРОСС/ Тихоокеанската островна държава Самоа е първата в света, която посрещна новата година, след като преди време промени часовата си зона. Преди това тази страна беше последната, която посрещаше Нова година, припомня БНР. През 2011-а Самоа измести времето напред с 24 часа, изтривайки от своя календар датата 30 декември и премина директно в 31 декември. Любителите на празненства имат невероятния шанс да преживеят две новогодишни празненства: да отбележат първи Новата година в полунощ в Западна Самоа, а на сутринта да се преместят на 164 км, в източната част на островите, които принадлежат на САЩ. И там отново да гръмнат шампанското, като посрещнат 2019-а последни на земното кълбо.В Оукланд, най-големия град в Нова Зеландия, посрещнаха новата година със заря край прочутата кула Скай Тауър. Хиляди се събраха на пристанището в Сидни, за да наблюдават традиционните фойерверки, с които градът е известен в цял свят. Той обаче беше обхванат от силна буря с проливни валежи и гръмотевици, която отложи шоу програми с фойерверки на някои места.Организаторите на тържеството в Сидни съобщиха, че то ще бъде най-зрелищното досега. Така и се получи: 8,5 тона фойерверки осветиха небето в продължение на 12 минути. Те бяха с 500 кг повече от миналата година. Добавени бяха и нови цветове - лайм и праскова. Зрителите наблюдаваха триизмерни изображения на фойерверки във формата на чадър, цветя, сърца и усмихнати човечета.В Европа повече от 100 000 души са закупили билети за тържествата и фойерверките на брега на Темза в Лондон до Лондонското око. Часовникът Биг Бен ще отброи часовете в полунощ.Най-голямото новогодишно тържество в Германия е пред Бранденбургската врата.В Ню Йорк се очакват 2 милиона души за посрещането на новата 2019 година.В Париж \"жълтите жилетки\" призовават към нови демонстрации на Шанз Елизе, където е планирано светлинно и звуково шоу. Тази вечер във френската столица ще бъдат разположени близо 12 000 полицаи, съобщиха местните власти. Освен полицаите на разположение ще бъдат още 6000 души, сред които пожарникари и служители на спешната медицинска помощ.Повече от 147 000 души са разположени по цялата страна, посочи френското вътрешно министерство.Новогодишното послание на руския президент Владимир Путин ще бъде предавано за първи път и в московското метро. То ще бъде излъчено на почти 9000 екрана в близо 2000 мотриси.В босненския град Баня Лука обаче новогодишните празненства бяха отменени от съображения за сигурност след протести заради смъртта на студент, които прераснаха в по-широко недоволство от корупцията по високите етажи на властта и несигурните икономически перспективи на Босна и Херцеговина. Демонстрантите настояваха за оставката на вътрешния министър Драган Лукач. Те обвиняват него и служители на полицията, че потулват истината за смъртта на младежа. ", "date": "2018.12.31", "title": "Австралия, Нова Зеландия и Самоа вече посрещнаха Новата година  "}
{"url": "http://www.cross.bg/dvizhenieto-srok-poradi-1592784.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от - 9° до + 7°.Времето над страната е предимно облачно.Слаб до умерен вятър духа областите: Варна, Добрич, Шумен, Силистра и Бургас. Сняг вали в района на Смолян.Пътните настилки са предимно сухи, на места мокри, по усойните и планински райони частично заледени, обработени и проходими при зимни условия.Ограничена видимост поради мъгла:- До 100 м има в района на: проход „Троянски\".ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно:На 01.01.2019 г. от 14 до 20 часа.Ограниченията важат само за участъците от републиканската пътна мрежа, както следва:•\tВсички автомагистрали; •\tпът I-1 с. Ребърково-Ботевград, като движението се пренасочва по път II-16 Ребърково-Своге-София;•\tпът I-1 Благоевград-ГКПП „Кулата\";•\tпът I-4 п. в. „Коритна\"-Велико Търново-Шумен;•\tпът I-5 Русе-Велико Търново;•\tпът I-8 ГКПП „Калотина\"-София;•\tпът I-9 Варна-Бургас;•\tпът II-18 Околовръстен път София;•\tпът II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": Област София:Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.Движението по АМ „Тракия\" при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.Движението по АМ „Тракия\" в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва:- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента.- След полагане на хоризонтална маркировка - в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г.Област Стара Загора:Временно движението по АМ „Тракия\" от км 168+000 до км 208+100 в участъка  Чирпан -  Стара Загора се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г. Движение в една лента по АМ „Тракия\" от км 156 до км 157 в посока София поради ремонт на СПО в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 03.01.2019 г.Област Сливен:Временно движението в района на с. Биково от км 254+500 до км 254+750 посока Бургас се осъществява с повишено внимание поради съборена ОС /мантинела/. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г.АМ „Хемус\": Област София:Движението от км 30+260 до км 47+060 /от п.в. „Витинска река\" до п.в. Ботевград/ е ограничено за МПС над 12 тона само в посока София поради ремонтно - възстановителни дейности по виадукт „Коренишки дол\" при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" - Ботевград/, път I-1 /Ботевград - София /, п.в. \"Витинска река\". Срок 31.03.2019 г.;  Движението по АМ „Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.;Движението по АМ „Хемус\" от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня\" /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г.Движението от км 34+590 до км 40+510 в посока София е ограничено за всички МПС поради аварийно - възстановителни дейности по виадукт „Коренишки дол\" при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.;Движението по АМ „Хемус\" от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.;АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Предел\" - отворен за всички МПС;- „Превала\" - отворен за всички МПС;- „Троянски\" - забранен за МПС над 12 т.;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно;- „Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област София:Движението в участъка Жерково - Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София - Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.;Движението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.;Област Перник: Движението по път I-1 София - Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин\". Срок до 31.01.2019 г.;Въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва:- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.;Движението по път I-1 /Е79/ (с магистрален габарит) от км 23+000 - нов (км 291+500 - стар) до км 24+000 - нов (км 292+500 - стар) в посока Перник - Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г.- път І-2 Граница Румъния-Русе-Цар Калоян-Разград-Шумен-Девня-Варна: Област Русе:Движението в участъка Русе - Разград при км 7+845 в участъка на ремонта се осъществява в посока Дунав мост - Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка - надлез между кв. „Родина 3\" и кв. „Чародейка\". Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г.- път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец - с. Разлив - Трудовец - Ботевград в участъка от км 193+345 /отклонение за пътен възел „Правец\"/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус\" п.в. „Правец\", по път ІІ-17 Мездра - Ботевград, пътен възел І-3, пътен възел „Ботевград\" на АМ „Хемус\" и обратно. Срок до 30.06.2019 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението по път I-4 Търговище - о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус\". Срок до 31.10.2019 г.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:Област Габрово:Движението по път I-5 Габрово - вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г.Област Хасково:Движението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей\" в гр. Хасково по обходен маршрут:От начало гр. Хасково - пътен възел „Орфей\" - бул. „Васил Левски\" - бул. „Илинден\" - бул. „Освобождение\" - път I-5 / Хасково - Кърджали /. Срок до 30.01.2019 г.;Движението в участъка Хасково - п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г.Област Кърджали:Движението по път Кърджали - Маказа в участъка Надлез Кирково - ГКПП „Маказа\" е ограничено за МПС над 3,5 т. Срок до 31.01.2019 г.;Движението по път Черноочене - Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г.Обходни маршрути:- направление Хасково - Кърджали: път І-5, път ІІІ-505 (с. Манастир), път ІІІ-507 Г.Войводино - Мост - Чифлик - Кърджали.- направление Асеновград - Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино - Мост - Чифлик - Кърджали.- направление Минерални бани - Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино - Мост - Чифлик - Кърджали;- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:Област София: Движението в участъка Вакарел - Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.;Област Хасково: Движението в участъка гр. Свиленград - Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г.Обходен маршрут: гр. Свиленград - ПВ „Свиленград\" - АМ „Марица\" - ПВ „Капитан Андреево\" - с. Капитан Андреево. Срок до 30.06.2019 г.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево - Варна при км 83+100 е ограничено за движение на МПС над 10 т.Обходен маршрут: Кичево - Оброчище. Срок до 28.02.2019 г. ;Област Бургас: Движението по път I-9 в участъка Обзор - Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г.Движението в участъка Варна - Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.;Движението по път Слънчев Бряг - Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно \"изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120\". СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.;Движението в участъка Слънчев бряг - Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.;ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма.Ремонтни дейности: няма.ОПУ-Бургас:Временно са въведени следните ограничения за движение на МПС:Път II-99: Движението по път ІІ-99 Бургас - Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец - Созопол. Срок до 31.05.2019 г.Път III-908: Движението по път III-908 Варовник - Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради стесняване на пътното платно. Срок 21.12.2019 г.Ремонтни дейности:Път III-208: Движението по път ІІІ-208 Провадия - Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г.Път III-795: Движението по път III-795 Малина - АМ ,,Тракия\" от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г.Път ІІІ -7909: Движението по път III-7909 в участъка Равнец - Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.ОПУ-Варна:Временно са въведени следните ограничения за движение на МПС: няма.Ремонтни дейности: няма.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен - Драганово - Янтра - Поликраище - Полски Тръмбеш. Срок до 11.01.2019 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 11.01.2018 г.;Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок до 11.01.2019 г.;Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Обходен маршрут: Чешма - Сливовица - Горско Ново село - Джулюница - Кесарево. Срок до 11.01.2019 г.;Ремонтни дейности:Път III-405: Движението по път III-405 Павликени - Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.;Път ІІІ-662: Движението по път ІІІ-662 Твърдица - Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г.ОПУ-Видин:Временно са въведени следните ограничения за движение на МПС: няма.Ремонтни дейности: няма.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/, път ІІ-11 граница с област Плевен. Срок 31.01.2019 г.;Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.;Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.;Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч;Път III-1302: Движението по път III-1302 Пудрия - Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.;Ремонтни дейности:Път III-1002: Движението по път III-1002 Враца - Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.;Път ІІІ-1306: Движението по път ІІІ-1306 Горно Пещене - кръстовище с път ІІ-15 /Враца - Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско - Петко Славейково - Малък Вършец и по общински път до с. Малък Вършец. Срок до 31.01.2019 г.;Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.;Път III-5004: Движението по път III-5004 Чехлевци - Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация.Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.;Ремонтни дейности:Път II-44: Движението по път II-44 Севлиево - Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.;Път III-5006: Движението по път III-5006 Габрово - Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.;Път III-6072: Движението по път III-6072 Селище - Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г.ОПУ-Добрич:Временно са въведени следните ограничения за движение на МПС: няма ограничения.Ремонтни дейности:  Път II-29: Движението по път II-29 разклон Варна - Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г.Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.12.2018 г.Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.12.2018г.ОПУ-Кюстендил:Временно са въведени следните ограничения за движение на МПС:Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци.Обходен маршрут: Згурово - Неделкова Гращица - Невестино - Друмохар - Ваксево и обратно. Срок до 31.03.2019 г.Ремонтни дейности: Път III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци- Кърджали е ограничено за МПС над 12 т. Обходен маршрут: по път I-5 Хасково - Кърджали за МПС до 15 тона или по път III-507 Кърджали - Мост през с. Мост за всички МПС. Срок до 31.01.2019 г.Ремонтни дейности: Път II-59: Движението по път II-59 Карамфил - Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ;Път II-59: Движението по път II-59 Крумовград - граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.ОПУ-Ловеч: Временно са въведени следните ограничения за движение на МПС:Път II-35: Движението по път ІІ-35 Плевен - Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч\".Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.:За движещите се за и от гр. Троян: от гр. Ловеч, пътен възел „Софийска\" по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица\" и по път ІІ-35 за гр. Троян и обратно. Движещите се от Троян към Плевен ползват същия маршрут.За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско - Малък Вършец и път ІІІ-401 П. Славейково - Ловеч до гр. Ловеч, пътен възел „Баховица\".За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица\" се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 31.12.2018 г.Ремонтни дейности: Път ІІ-35: Движението по път ІІ-35 Плевен - Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.;Път ІІ-35: Движението по път ІІ-35 Ловеч - Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.;Път III-358: Движението по път III-358 гр. Ябланица - гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.;Път III-3701: Движението по път III-3701 Черни Вит - Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г.ОПУ-Монтана:Временно са въведени следните ограничения за движение на МПС: Път II-11: Движението по път II-11 Добри дол - Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч.Обходен маршрут:За движещите се по пътя Козлодуй-Лом-Видин: Козлодуй - Вълчедръм - Дългоделци - Д. Церовене - Вирове - Монтана - Ружинци - Димово - Дунавци - Видин и обратно. Срок до 30.04.2019 г.; Път II-81: Движението по път ІІ-81 Монтана - София през проход „Петрохан\" е ограничено за автомобили над 12 т.Обходен маршрут: през гр. Своге. Срок до 10.03.2019 г.;Път II-81: Движението по път II-81 Расово - Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч.Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно.- В посока Лом - Видин: по път II-11 Ковачица - Д. Цибър, по път III-818 Вълчедръм - Дългоделци до кръстовището с път II-81 с. Д. Церовене, по път II-81 Вирове - Монтана и по път 1-1 Ружинци - Димово - Дунавци - Видин и обратно. Срок до 30.04.2019 г.;Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци - Монтана, път І-1 /Е-79/ Монтана - Сумер, път ІІІ-1621 Сумер - Пърличево и обратно. Срок до 30.03.2019 г.Ремонтни дейности: няма ограничения.ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.Ремонтни дейности: Път III-8003: Движението по път III-8003 с. Дюлево - разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.ОПУ-Перник:Временно са въведени следните ограничения за движение на МПС:Път II-63: Движението по път II-63 Брезник - Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г.Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г.Ремонтни дейности: няма.ОПУ-Плевен:Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено за транзитното движение на МПС над 15 т.;Обходен маршрут: по път ІІ-34 Плевен - Никопол. Срок - целогодишно.Път ІІІ-306: Движението по път III-306 Луковит - Оряхово в участъка Червен бряг - Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци.Обходен маршрут: (Кнежа - Искър - Долни Дъбник - Телиш - Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.;Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Ремонтни дейности: няма.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път III-606: Движението по общински път ІІІ-606 Неделево -Церетелево - Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез.Обходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.;Път ІІІ-667: Движението по път III-667 Плодовитово - Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград. Срок до 28.12.2019 г.;Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.;Обходен маршрут:  път Поповица - Садово - Кочево - Болярци.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 07.01.2019 г.;Ремонтни дейности: няма.ОПУ-Разград:Временно са въведени следните ограничения за движение на МПС: няма.Ремонтни дейности: Път III-702: Движението по път III-702 Пристое - Подайва - Къпиновци - Лъвино - II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г.Ремонтни дейности: Път II-21: Движението по път II-21 Русе - Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.;Път III-501: Движението по път ІІІ-501 Русе - Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г.ОПУ-Силистра: Временно са въведени следните ограничения за движение на МПС: Път III-701: Движението по път ІІІ-701 в участъка Секулово - Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 19.02.2019 г.Ремонтни дейности: няма.ОПУ-Сливен:Временно са въведени следните ограничения за движение на МПС:Път ІІІ-7006: Движението по път ІІІ-7006 Бероново - Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.;Път ІІІ-7306: Движението по път ІІІ-7306 Сунгурларе - Пъдарево в участъка с. Чубра - с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г.Ремонтни дейности:Път ІІ-48: Движението по път ІІ-48 гр. Котел - с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки - пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.;Път ІІІ-8631: Движението по път ІІІ-8631 Момчиловци - Славейно - местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.;Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г.Ремонтни дейности:Път II-86: Движението по път ІІ-86 гр. Смолян - с. Средногорци от км 109+370 до км 109+570 (в участъка срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.Път IІI-864: Движението по път IІI-864 Проглед - Пампорово от км 2+375 до км 2+485 се осъществява в дясната лента, поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г.ОПУ-София:Временно са въведени следните ограничения за движение на МПС: Път II-81: Движението по път ІІ-81 Монтана - София през проход „Петрохан\" е ограничено за автомобили над 12 т., както и тегленето на ремаркета и полуремаркета.Обходен маршрут: през гр. Своге. Срок до 31.03.2019 г.;Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.;Път III-801: Движението по път III-801 Вакарел - Белица - Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 31.05.2019 г.;Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.;Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 31.05.2019 г.Ремонтни дейности:Път II-81: Движението по път II-81 Костинброд - Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 гр. Чирпан - с. Върбица в участъка с. Скобелево - с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица - Плодовитово - Първомай - Скобелево; - път ІІ-66 Чирпан - Плодовитово - Първомай - Скобелево; - Скобелево - Първомай - Плодовитово - път ІІ-66. Срок до 07.01.2019 г.Път III-5005: Движението по път III-5005 връх ,,Шипка\" - връх „Бузлуджа\" от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Ремонтни дейности: няма.ОПУ-Търговище:Временно са въведени следните ограничения за движение на МПС:Път III-4009: Движението по път III-4009 Лиляк - Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.;Път III-4082: Движението на МПС над 3,5 т. по път III-4082 Капище - Банковец от км 0+000 до 11+300 е ограничено поради ремонт на мост. Срок до 31.03.2019 г.Ремонтни дейности:Път III-4009: Движението по път III-4009 Лиляк - Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.;ОПУ-Хасково:Временно са въведени следните ограничения за движение на МПС:Път III-597: Движението по път III-597 Ивайловград - Дъбовец - Малко градище - Лозен - Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец - с. Сива река - с. Малко градище - гр. Ивайловград. Срок до 31.12.2019 г.;Път III-5009: Движението на МПС над 12 т. по път III-5009 Козлец - Кърджали от км 0+000 до км 26+080 e ограничено. Срок до 31.12.2019 г.Ремонтни дейности:Път III-663: Движението по път III-663 Димитровград - Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.ОПУ-Шумен:Временно са въведени следните ограничения за движение на МПС: Път III-701: Движението по път ІІІ-701 в участъка Секулово - Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 02.04.2019 г.;Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Обходен маршрут: Шумен - Овчарово - Друмево. Срок до 02.04.2019 г.Ремонтни дейности: няма ограничения.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г.Ремонтни дейности: няма.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.Ситуационен и координационен център на Агенция „Пътна инфраструктура\"  ", "date": "2018.12.31", "title": "Информация за състоянието на републиканските пътища към 06.30 ч. "}
{"url": "http://www.cross.bg/kontzert-tabakov-myzika-1592779.html", "text": "/КРОСС/ В първия ден от 2019 година НДК отново ще зарадва почитателите на класическата музика. Този път новогодишният концерт е посветен на \"Магията на танца\". Диригентът Емил Табаков ще поведе Фестивалния симфоничен оркестър и публиката в музикалното вълшебство. Музикално пътешествие до Латинска Америка и срещи с малко познати у нас композитори. Нотите на Артуро Маркес и Алберто Хинастера ще владеят \"Магията на танца\" - с най-обичания по света мексикански \"Danzon No2\" и аржентински танц, вдъхновен от трудолюбието. Емил Табаков, диригент: Аз се надявам, че това ще бъде интересно за публиката, защото лично за мен повторение на една и съща музика става безинтересно, колкото и да е хубава тя. Именно затова исках да разнообразим стиловете, авторите. Обикновено сме свикнали новогодишният концерт да е с виенска музика. С произведение на Панчо Владигеров оркестърът ще почете 120-годишнината на големия ни композитор. Вагнер и Чайковски са сред добре познатите имена в концертната програма, а солист ще бъде френският флейтист Патрик Галоа. Емил Табаков, диригент: Важното е музиката да е хубава, да е разбираема за публиката, която идва със специално отношение на този концерт. Радвам се, че това стана една традиция в България. Началото е в 18:30 часа, а БНТ ще излъчи концерта на живо.", "date": "2018.12.31", "title": "НДК кани на традиционния новогодишен концерт на 1 януари "}
{"url": "http://www.cross.bg/dyshi-magnitogorsk-chelyabinska-1592785.html", "text": "/КРОСС/ Трима души загинаха при експлозия на газ във висок жилищен блок  в град Магнитогорск, Челябинска област, съобщиха от руското министерство на извънредните ситуации. Взривът избухна тази нощ около 3 часа българско време. Десет души са извадени живи изпод развалините на сградата.Десет души са спасени под развалините. Около 300 души са останали без подслон след експлозията, съобщи губернаторът на Челябинска област.От Кремъл заявиха, че за Магнитогорск по поръчение на президента Путин заминава министърът на здравеопазването Вероника Скворцова.Продължава издирването на хора. Засегнати са общо 48 апартамента от третия до десетия етаж, в които живеят 110 души. ", "date": "2018.12.31", "title": "Трима души загинаха при експлозия на газ в жилищен блок в руския град Магнитогорск "}
{"url": "http://www.cross.bg/alkohol-godina-podarutzi-1592780.html", "text": "/КРОСС/ Мандарините са обработени с гланц, но били безвредни, според \"24 часа\". Целта била да се запазят свежи и да не гният. Все пак преди ядене е добре да се измият с четка и сапун.Книги и тигани са най-нежеланите подаръци, информира \"Телеграф\". В интернет има борса за нежелани подаръци, паричка от коледна питка се предлага за 20 лева. Предлагат се и порцеланови сервизи. \"Телеграф\" припомня да внимаваме какъв алкохол ще пием в новогодишната нощ. Най-често се фалшифицират водката и ракията. Двата вида алкохол се правят най-лесно в нелегалните работилници, разположени в гаражи и масово са включени в предлаганите от заведенията куверти за посрещане на Нова година.Почивката в Слънчев бряг ще ви излезе по-евтино, ако я купите в чужбина, пише \"Монитор\". По-евтино е и да резервираш в Германия обиколка на Съединените щати. Според специалисти от туристическия бранш тези оферти са по-изгодни, защото Великобритания и Германия са по-големи пазари от нашия.\"24 часа\" предлага различни прогнози за идващата 2019 година. Финансистът Емил Хърсев заявява: \"Световна криза няма да има, но не чакайте и голям разцвет\". Социологът Живко Георгиев очаква на евроизборите ГЕРБ и БСП да са с почти равни шансове. Според астрологичната прогноза държавата укрепва, но 2019 година ще започне с напрежение.\"Монитор\" цитира финансисти от Европейската централна банка и банка JPMorgan, които казват, че през 2019-а световната икономика ще се забави. Според тях котировките на петрола ще са в рамките на 73 долара за барел. ЕЦБ е категорична, че основните цени в еврозоната ще продължат да нарастват.", "date": "2018.12.31", "title": "Преглед на вестниците"}
{"url": "http://www.cross.bg/vinetki-hartieni-elektronni-1592822.html", "text": "/КРОСС/ Вече са продадени 13 000 електронни винетки, конвертирани са 47 000 хартиени стикера, съобщава агенцията \"Пътна инфраструктура\" (АПИ). От 1 януари 2019 г. в България се въвежда електронна винетка за ползване на платената пътна мрежа, се припомня в съобщението.За тежкотоварните автомобили над 3,5 тона е-винетките ще са валидни до 15 август 2019 г. включително. От 16 август 2019 г. за тях се въвежда тол като съвременен начин за събиране на такси.От началото на продажбата на е-винетки на 17 декември 2018 г., вече са купени 13 000 за 1,3 млн. лв. Цените на всички видове винетки остават непроменени и през 2019 г., се посочва в съобщението.Отбелязва се, че с влизане в сила на е-винетката отпада необходимостта да се залепва хартиен стикер на предното стъкло на пътното превозно средство. При проверка от контролните органи на пътя, шофьорите не са задължени да представят документ, удостоверяващ купена e-винетка.Хартиените винетни стикери, купени през 2018 г., които изтичат след 1 януари 2019 г., запазват своята валидност. Шофьорите трябва да ги запазят, залепени на предното стъкло на автомобила, до датата, на която изтичат, посочват от АПИ.Сайтът bgtoll.bg дава възможност за конвертиране на валидните хартиени винетки към електронни, като операцията не е задължителна. Тя обаче се препоръчва за улеснение при пътуването. При спиране от тол контрола, шофьорите няма да се смятат за нарушители, след като имат валидна винетка, залепена на стъклото. Досега през bgtoll.bg са конвертирани 47 000 хартиени винетки, информират от АПИ. ", "date": "2018.12.31", "title": "АПИ: Продадени са 13 000 електронни винетки "}
{"url": "http://www.cross.bg/razhdaniyata-ministerstvoto-zdraveopazvaneto-1592781.html", "text": "/КРОСС/ Информационната система за ражданията, която се поддържа от Министерството на здравеопазването, е в етап на реконструкция и техническо обновяване, съобшава на сайта си Министерството на здравеопазването. Това е причината да няма коректна информация за броя на ражданията през изминалата 2018 година. ", "date": "2018.12.31", "title": "Системата за ражданията не работи"}
{"url": "http://www.cross.bg/godina-sushtata-drygi-1592786.html", "text": "/КРОСС/ Общо 30% са песимистично настроените българи. Други 31% смятат, че 2019 г. ще бъде същата като настоящата година. Това твърди проучване на \"Галъп интернешънъл\".България е по-песимистична на фона на източната част на Европейския съюз. Румъния например показва много по-сериозен оптимизъм.По отношение на световния мир у нас отново преобладават скептиците. Едва 15% от сънародниците ни очакват идващата година да е по-мирна за света от отиващата си, а 28% са на обратното мнение. Други 38% очакват тя да е същата.В края на 2018 г. оптимизмът за бъдещето продължава да преобладава в света, въпреки че песимизмът се увеличава, обобщават социолозите. Европейският съюз е все по-песимистичен. Същото е с Русия, докато оптимизмът за следващата година в Съединените щати е най-високият за последното десетилетие. ", "date": "2018.12.31", "title": "30% от българите са песимистично настроени към Новата 2019-а"}
{"url": "http://www.cross.bg/tarifa-godina-taksi-1592782.html", "text": "/КРОСС/ 2 хиляди таксита по-малко ще се движат в София в новогодишната нощ. Прогнозата на най-голямата компания се допълва със съвет, ако тарифит са двойни, да се търси ДАИ или общината. Не само в столицата, но Пловдив, Бургас, Варна и останалите големи градове неофициалните тарифи ще са тройни, а наемането на такси - много трудно.Водачи на жълти автомобили се отказват да работят в празничната нощ. \"Нямаме стимул. До 2016-а специално за Нова година возихме на двойна тарифа и клиентите го разбираха. Но тази практика беше премахната отфирмите, за които работим. Каква ми е ползата да въртя волана на обикновени цени, вместо да празнувам със семейството\", пита таксиметровият шофьор Иван Николов.Колегата му Николай Маринов от Пловдив обаче ще работи, тъй като на този празник изкарва 500-600 лева, прилагайки принципа \"ден година храни\". В Пловдив такситата са между 2500 и 3000. На миналия 31 декември вечерта излезли не повече от 600. Сега Деян Станев, председател на асоциацията на таксиметровите водачи, очаква да са 1000, които ще возят на нощна тарифа от 92 ст. за километър.Горе-долу по едно и също време заведенията гонят клиентите. Хората излизат в малките часове на студа и чакат такси, а колите са малко и настава истинско наддаване, призна Маринов. По думите му изнервените клиенти сами предлагали тройна цена само и само да се приберат. Така за разстояние от 3-4 км от центъра до \"Кючук Париж\" броят по 50 лева.Затова и Спас Атанасов, председател на Браншовата камара на таксиметровите водачи и превозвачи, посъветва такси да се поръчва по мобилно приложение и клиентът да обяви и бакшиш. По Нова година на таблета на един шофьор излизат между 50-60 адреса и той се затруднява как да ги обслужи.  Най-добрият начин да се прибереш с такси е да го вземеш от улицата, съветва обаче председателят на съюз \"Такси\" Кирил Ризов. Той смята, че от 0 часа на 1 януари докъм 7-8 часа сутринта много от колите ще возят на двойна тарифа и това е справедливо, тъй като шофьорът е избрал да работи, а не да е с близките си.Шефът на \"Окей супертранс\" Людмил Лазаров съветва клиентите, ако таксиджиите поискат двойна тарифа, да се оплачат във фирмата, в ДАИ, в общината.В Бургас водещите таксиметрови компании официално заявяват, че цените няма да скачат в новогодишната нощ, но опитът всяка година показва друго. Една от най-популярните компании в града, която предлага 20% отстъпка при повикване, ще работи на 31 декември без тази екстра. \"Така ще стимулираме повече шофьори да излязат на работа\", казват от таксиметровото дружество, което вози на 87 ст./км дневна и 97 ст./кмнощна тарифа.Източник 24 часа ", "date": "2018.12.31", "title": "Такситата на Нова година - тройно по-скъпи"}
{"url": "http://www.cross.bg/iiork-izvestnata-testvaha-1592787.html", "text": "/КРОСС/ В подготовка за посрещането на Нова година в Ню Йорк тестваха известната кристална топка. Тя е една от традиционните атракции, наред с тоновете конфети, които се хвърлят над „Таймс Скуеър\". Топката е направена от 2 000 кристални парчета, изработени в Ирландия. Вече 2 десетилетия една и съща фирма прави елементите. Освен това има повече от 30 000 LED-светлини. Близо 1 милион души ще гледат на живо как се спуска топката в полунощ. Според американски медии, над 1 милиард по целия свят ще гледат поне част от церемонията в центъра на Ню Йорк.", "date": "2018.12.31", "title": "В Ню Йорк тестваха известната кристална топка"}
{"url": "http://www.cross.bg/gospod-vsichki-obicha-1592772.html", "text": "/КРОСС/ Господ обича всички ни, но от никой от нас не е във възторг.Айзък Азимов", "date": "2018.12.31", "title": "Господ обича всички ни"}
{"url": "http://www.cross.bg/melaniya-bednite-svetite-1592773.html", "text": "/КРОСС/ В IV в. няколко свети мъже, гонени на Изток от арианите, потърсили убежище в Рим . От тях римските християни узнали за подвизите на светите отшелници и за трудовете на монашеския живот, по онова време още малко известен на Запад. Тия разкази възбудили силна ревност и голямо усърдие за служение на Бога, особено между жените. Жените от висшето римско общество се отказвали от светските удоволствия, от разкошен живот и употребявали всичко за подпомагане бедните, за откупуване на пленените, за построяване и украсяване на църквите. Между тия свети жени особено е известна Мелания, вдовица на окръжния римски управител, която от 20-годишна възраст се посветила на служене Богу, изучавала Св. Писание под ръководството на блажени Йероним, помагала на бедните и страдащите. Желанието й да се поклони на светите места и да изучи иноческия живот я довело на Изток. Там тя посещавала светите отшелници, строила манастири, болници, странноприемници; сама служела на бедните с най-голямо смирение. Грамадните си съкровища тя употребила за тия богоугодни дела. Живеейки в Йерусалим, тя постоянно с писмата си убеждавала своите роднини и приятели в Рим към същия живот, като описвала радостното състояние на душата, която напълно се предала Господу. Но и в Рим християнските жени продължавали да сияят с добродетели, които съставяли рязка противоположност на пороците и суетността на езическото общество. Те построили първите болници в Рим, сами се грижели за страдащите, пращали щедри помощи дори в далечни краища, откупували нещастниците, които се мъчели в плен при варварите. Италия, Испания, Африка благославяли имената на Павлина, Фабиола, Мелания и други християнки, които употребявали богатствата си за помощ на ближните.Престарялата Мелания поискала преди смъртта си да посети Рим и да се види със семейството си и приятелките си. Тя пристигнала в Рим тогава, когато варвари от всички страни застрашавали вечния град; те постоянно нахлували в Италия и откарвали цели семейства в плен; грамадни богатства минавали в ръцете им; дворците и малките хижи се предавали на пламъци. Престарялата Мелания повтаряла на приятелките си: \"Побързайте да предадете Богу вашите богатства! Не жалете тленните съкровища на света!\" В семейството си тя особено се радвала на усърдието и благочестието на своята внучка, която носела нейното име. Тая млада жена била омъжена за един от най-богатите и знатни граждани в Рим - Апиниан. Сама тя притежавала огромни имения в Италия, Сицилия, Испания и Африка. Но сърцето й не било привързано към земните блага, а горяло от чиста любов към Бога и ближните. Родили й се две деца, които умрели малолетни. Тя и мъжът й в това видели указание, че трябва да употребят и времето, и средствата си за богоугодни дела. И действително така започнали да постъпват. Всичкото си имущество те смятали като притежание на Бога и бедните. При грамадното богатство не си позволявали никакъв разкош, а всичко раздавали на нуждаещите се. Пожелали и те да посетят Изтока и тръгнали за там с майка си Албина. Известно време поживели в Африка, където имали приятели и роднини. По целия път раздавали богати милостини, строили църкви, манастири и откупували пленници. На Изток те посетили светите отшелници и най-после се заселили в Йерусалим.Скоро след пристигането им там престарялата Мелания починала (410 г.), а нейната внучка продължавала делата й. В тясна килия някъде на Маслинетата (Елеонската) планина тя прекарвала времето си в молитва и изучаване на Св. Писание. Блажени Йероним, който живеел тогава също в Йерусалим, където превеждал на латински Библията, й помагал със своите съвети. Заедно с това благочестивата Мелания дейно се занимавала с благотворителни дела, помагайки на бедни и болни. Апиниан помагал в трудовете й. Тя построила болници и странноприемници и умряла в бедност (434 г.). На 31 декември св. Църква почита паметта на двете Мелании - бабата и внучката, и нейния благочестив съпруг Апиниан.", "date": "2018.12.31", "title": "Преподобна Мелания Римлянка"}
{"url": "http://www.cross.bg/bulgariya-broii-svetovna-1592775.html", "text": "/КРОСС/ 406 г. - Германските племена вандали, свеби и алани преминават река Рейн и заемат Галия.1600 г. - Английската кралица Елизабет I създава Източноиндийската компания и ѝ дава широки привилегии за търговия с Изтока.1687 г. - Първите хугеноти отплават от Франция за нос Добра надежда.1857 г. - Кралица Виктория избира Отава за столица на Канада.1877 г. - Русия побеждава Турция в Битката при Ташкесен - част от изтласкването на Орханийската османска армия от Арабаконашката позиция по време на зимното преминаване от Руската армия на Стара планина през Руско-турската Освободителна война.1879 г. - Томас Едисън показва за пръв път разработеното от него електрическо осветление (Менлоу Парк, Ню Джърси).1880 г. - Приключва първото официално преброяване на населението в Княжество България - установен е общ брой 2 007 919 жители.1881 г. - За председател на Държавния съвет на Княжество България е избран Тодор Икономов.1887 г. - Приключва първото преброяване на населението в България след Съединението - установен е общ брой 3 154 375 жители на княжеството.1919 г. - В България е създаден Трети държавен съд със задача углавно преследване на министри от правителството на Васил Радославов във връзка с участието на България в Първата световна война.1932 г. - Съставено е XLIX на България, начело с Никола Мушанов.1942 г. - Излиза първият брой на вестник „Отечествен фронт\".1944 г. - Втора световна война: Унгария обявява война на Германия.1946 г. - Президентът Хари Труман обявява край на военните операции на САЩ във връзка с Втората световна война.1955 г. - General Motors става първата американска фирма с приход от над 1 милиард щатски долара.1968 г. - Мариен Нгуаби встъпва в длъжност президент на Република Конго.1968 г. - Съветският свръхзвуков пътнически самолет Ту-144 извършва първия си полет, два месеца преди аналогичния европейски самолет Конкорд.1978 г. - В Полша започва т. нар. Зима на столетието - северната част на страната е парализирана от снеговалежи, в най-големите градове са прокопани по няколко тунела за движение само на градския транспорт.1982 г. - В Полша е прекратено военното положение.1984 г. - САЩ се оттегля от ЮНЕСКО.1985 г. - Великобритания се оттегля от ЮНЕСКО.1990 г. - Руснакът Гари Каспаров запазва титлата си на световен шампион по шахмат, побеждавайки сънародника си Анатолий Карпов.1991 г. - Официално е обявено разпадането на Съветския съюз.1993 г. - Перу става република.1999 г. - Борис Елцин, първият демократично избран президент на Русия, доброволно подава оставка и предава поста на Владимир Путин.1999 г. - Панамският канал официално минава под юрисдикцията на Панама.2002 г. - Изключен е Първи ядрен реактор на АЕЦ „Козлодуй\".2005 г. - Лавина в Словашките Татри причинява за смъртта на седем скиори.2006 г. - Изключени са Трети и Четвърти реактор на АЕЦ „Козлодуй\"", "date": "2018.12.31", "title": "31 декември в историята"}
{"url": "http://www.cross.bg/tema-godina-nikolaii-1592774.html", "text": "/КРОСС/ Новините влизат в сутрешния блок. Каква беше годината за Ани Салич и Николай Дойнов?\"България в 360°\":  Финалът на най-емблематичните събития от страната. Истории от кореспондентите на NOVA.Най-странните и невероятни случки на годината обобщава Румен Бахов. Живеем ли в \"Пълен абсурд\"?12 месеца в снимки. Уникалните фотографии на Олег Попов ни припомнят забележителните събития, които преживяхме през тази година.Човечеството и неговите постижения. Не открихме извънземен живот, но се приближихме до Марс. Николай Василковски обобщава.Природните катаклизми и феномени, които ни плашеха и впечатляваха през погледа на Нора Шопова.В навечерието на новата година кметове си мерят елхите. Спорът за най-високото празнично дърво в Европа продължава.Кои са най-атрактивните пироизделия на пазара и как да си гарантираме едно атрактивно, но и безопасно посрещане на 2019-а? Отговорите в \"На твоя страна\" с Георги Георгиев.Тема: Какви са трудовите ни права в празничните дни? Отговорът от Инспекцията по труда.Тема: История от Русе. Шофьор на ТИР очаква 2019-а в кабината си.Тема: Какво да очакваме от Новата година? Камелия Тодорова и Влади Въргала.Тема: С колко ще паднат градусите в началото на януари?Тема: На живо от София, Пловдив, Варна, Благоевград и Русе: Изпращаме 2018-а.БТВ, \"Тази сутрин\"Тема:  ", "date": "2018.12.31", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzi-na-dekemvri-1592776.html", "text": "/КРОСС/Димитър Данчев, депутат от БСП в 44-ото НС Миленита, поп и джаз певица, актриса Пламен Бобоков, бизнесмен, собственик на \"Приста ойл\" Светлана Янчева, актриса Стефан Китанов, филмов продуцент, сценарист, директор на \"София филм фест\"", "date": "2018.12.31", "title": "Рожденици на 31 декември"}
{"url": "http://www.cross.bg/chasa-zapochne-godina-1592777.html", "text": "/КРОСС/ /София. /*От 09.30 часа в сградата на Главна дирекция „Национална полиция\" (ГДНП)(на бул. „Ал. Малинов №1\") ще се състои брифинг, на който ще бъдат представени превантивните мерки за охрана на обществения ред и сигурност по време на предстоящите новогодишни празници.****/София. /*От 11.00 часа пред сцената на новогодишния концерт на пл. „Александър Батенберг\" СДВР и Столична община ще оповестят подробности за мерките за сигурност по време на концерта.****/София./*От 22.00 часа на площад „Княз Александър I\" ще започне юбилейният 20-ти празничен концерт „Сцена под звездите\".****/Асеновград./*От 23.00 часа на пл. „Академик Николай Хайтов\" ще започне програмата за посрещане на Новата година.****/Бургас /*В 22.30 часа в градинката до СУ \"Петко Росен\" в ж.к. „Меден Рудник\" ще се проведе празничен новогодишен концерт с участието на Петя Методиева, Лидия Стаматова, Vesoou, група Four, Лазар Налбантов и оркестър \"Жарава\" с ръководител Петко Янгьозов.****/Бургас /*В 22.30 часа на площад „Тройката\" ще се проведе празничен новогодишен концерт с участието на Дара, Павел и Венци Венц, DJ Мартен, Жечка Сланинкова и ансамбъл „Странджа\".****/Благоевград./*От 23.00 часа на площад „Георги Измирлиев\" ще започне празничната програма за посрещане на Новата 2019 година.****/Варна./*От 22.00 часа на площад „Независимост\" ще започне празничният концерт „Заедно в новогодишната нощ\".****/Велико Търново./*От 22.30 часа пред сградата на Община Велико Търново ще започне концертната програма „Честита Нова година\".****/Видин./*От 23.00 часа на площад „Бдинци\" ще започне празникът за Новата 2019 година.****/Горна Оряховица./*От 22.30 часа на откритата сцена в кв. „Пролет\" ще започне „Новогодишна магия\" - празничната концертна програма за посрещане на Новата 2019 година.****/Добрич./*От 23.30 часа на площад „Свобода\" ще започне празничната вечер за посрещане на Новата 2019 година с оркестър „Добруджански авлиги\".****/Дупница./*От 23.30 часа на площад „Свобода\" ще започне празнична програма по повод настъпване на Новата година.****/Казанлък./*От 23.30 часа на площад „Севтополис\" ще започне празничният спектакъл за посрещане на Новата 2019 година.****/Кюстендил./*От 00.00 часа на площад „Велбъжд\" ще се състои празнична програма за посрещане на 2019 година.****/Монтана./*От 23.30 часа на площад „Жеравица\" ще започне концертната програма за тържественото посрещане на Новата година.****/Пазарджик./*От 23.00 часа пред театър „Константин Величков\" ще започне празничният новогодишен концерт, организиран от Община Пазарджик.****/Петрич. /*От 23.30 часа на градския площад ще започне празничната програма за посрещане на 2019 година.****/Пловдив./*В 22.00 часа на откритата сцена пред общината ще започне програмата за посрещането на Новата 2019 година.****/Поморие. /*В 22.00 часа на външната сцена до НЧ „Просвета 1888\" ще се проведе празнична новогодишна дискотека.****/Свищов./*От 23.30 часа на площад „Алеко\" ще започне празничното веселие „Честита и благословена Новата 2019 година!\".****/Смолян./*От 23.00 часа на площад „България\" ще започне празничната програма за посрещането на Нова година.****/Сливен./*От 23.30 часа на площад „Цар Освободител\" ще започне общоградското веселие „Заедно в Новогодишната нощ\".****/Сопот./*В 22.30 часа на площад „Иван Вазов\" ще започне празнична новогодишна програма с участието на оркестъра на Горан Брегович.****/Стара Загора./*От 18.00 часа в Държавна опера-Стара Загора ще се състои концертът „Новогодишна наздравица в Операта\".****/Търговище./*В 23.00 часа на откритата сцена пред общината ще започне с музикално-развлекателна програма за посрещане на Новата година.****/Тутракан./*От 23.30 часа в парк „Хр. Ботев\" ще се проведе празнична програма „Новогодишна наздравица\" за посрещане на 2019 година.****/Шумен./*В 22.30 часа пред сградата на общината ще се състои общоградско тържество за посрещане на Новата година. ", "date": "2018.12.31", "title": "Предстоящи събития в страната на 31 декември"}
