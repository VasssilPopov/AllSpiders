{"url": "http://www.cross.bg/dzhambazki-alkohol-ypotreba-1620180.html", "text": "/КРОСС/ Евродепутатът Ангел Джамбазки е бил хванат да шофира след употреба на алкохол в Самоков през нощта в събота срещу неделя. Това призна самият той пред DarikNews.bg.Джамбазки е бил спрян около 1 часа след полунощ на 7 срещу 8 декември за рутинна проверка. Проверките на пътя около студентския празник бяха още по-интензивни. Евродепутатът е бил сам в автомобила си в този момент. Униформените в началото дори малко се притеснили, след като очевидно го разпознали, явно са очаквали да опонира, но той не направил никакви подобни опити.Джамбазки съдействал изцяло - духнал на дрегера, след което отишъл в болницата и дал кръвна проба за наличие на алкохол. Отчетен бил 1 промил алкохол. Той сам признава, че е пил вино и се е качил в колата си с намерението да измине само някакви си 50 метра в самия град, за което сега се разкайва.\"Няма значение дали един човек е жител на Радуил, или е евродепутат в Брюксел - нередно е и неразумно да се шофира след употреба на алкохол. Срамувам се от това\", изповяда Джамбазки пред DarikNews.bg.Той ще настоява да бъде наказан, както предвижда законът, и освен глобата, да му бъде отнета шофьорската книжка.Евродепутатът съжалява много за постъпката си.\"Решението ми да шофирам след каквато и да е употреба на алкохол е неразумно и безотговорно\", каза той.  Джамбазки очаква съответните публични реакции, но се надява да бъде пример за това как не се прави.\"Не е престъпление, но е нарушение. Няма да обжалвам, няма да оспорвам решението. Ще държа да си понеса максималното наказание по закон и лишаване от свидетелство за правоспособност\", декларира той.Той не е разправял с полицаите и не е правил опит да се възползва от положението си, на което сме били свидетели неведнъж при властимащи и хора с положение, постове и пари.Даже хвали пътните полицаи. \"Поздравявам ги, че си свършиха работата по закон и по устав блестящо. И се надявам, че всички полицаи са като тях\", разказа още евродепутатът.Джамбазки, който е и зам.-председател на ВМРО, още на следващия ден уведомил партийния си лидер Красимир Каракачанов, за да разбере лично от него, а не от медиите какви ги е свършил евродепутатът му.Миналата година в края на ноември Ангел Джамбазки отново влезе във фокуса на медиите, след като на летището на път за Брюксел в сака му засякоха законно притежаван \"Макаров\". Оръжието остана на съхранение при Гранична полиция, а на връщане от ЕП евродепутатът си го прибра.  ", "date": "2019.12.12", "title": "Хванаха евродепутата Ангел Джамбазки да кара след употреба на алкохол"}
{"url": "http://www.cross.bg/avtomobil-tyrtziya-purviya-1620166.html", "text": "/КРОСС/  След продължителен процес Турция брои дните до пускането на прототип на първия си автомобил изцяло местно производство, информира „Сабах\". Това ще бъде напълно електрически спортен автомобил (SUV).Дизайнът на първия турски модел е направен от световноизвестната италианска фирма за проектиране на състезателни автомобили „Пининфарина\", съобщават турските медии.Очаква се президентът Реджеп Тайип Ердоган да направи първия тест-драйв на местния автомобил, чийто прототип ще бъде показан за първи път пред турската общественост в церемония, която ще се проведе в следващите дни.Ердоган ще направи пробното шофиране над моста Осман Гази - забележителен пътен мост над Мраморно море в Турция, като трябва да разкрие и името на автомобила.Пининфарина\" вероятно е най-известна с историческата си връзка с Ферари, Алфа Ромео и Мазерати. С име, което все още е синоним на някои от най-бляскавите автомобили в света, известната дизайнерска къща е отговорна за почти всеки страхотен автомобил на Ферари, създаван някога. Основана през 1930 г., влиятелната къща за дизайн на автомобили придоби слава като проектира превозни средства на гиганти като Ферари, Алафа Ромео, Пежо, Мазерати и Ролс Ройс, както и други неиталиански марки.Множество доклади през последните дни твърдят, че в местния автомобил на Турция ще се използва технологията за изображения с добавена реалност, вместо навигационно устройство.Главният изпълнителен директор на турската автомобилна група TOGG, сформирана от петте най-големи турски индустриалци - разработчици на първия автомобил, произведен в страната заяви, че те са разработили проект, който напълно ще премахне нуждата от навигационни устройства в колата, като използват технология за изображения с добавена реалност в резултат на съвместната им работа с местна стартъп компания.Времето за зареждане на първия местен модел отнема около 10 часа в нормални домашни електроусловия, докато в обществена зарядна станция това време ще бъде намалено до само половин час.TOGG има за цел да започне масово производство през 2021 г. и да пусне домашния автомобил през първата половина на 2022 г. Първият автомобил, който ще бъде пуснат на пазара, ще бъде изцяло електрическият C-SUV. В плановете се посочва, че до 2030 г. ще бъдат в производство до пет модела. Междувременно три съществуващи модела, произведени от групата, ще бъдат подновени.Когато TOGG стартира своя местен автомобилен проект, тя проведе проучване сред над 2000 души в цяла Турция. Проучването посочи голямо търсене на SUV автомобил в C сегмента.Проектът, чиито права върху интелектуална и индустриална собственост ще бъдат изцяло притежавани от Турция, се очаква да допринесе до 50 милиарда евро за турската икономика и да създаде пряка и непряка заетост за около 20 000 души.През ноември 2017 г. Турция предприе новаторска инициатива за производство на собствен автомобил. Проектът обедини най-големите производители и компании в консорциум, включващ „Anadolu Group\", BMC, „Kök Group\", „Turkcell\" и „Zorlu Holding\", всички с опит в техните собствени области на дейност. ", "date": "2019.12.12", "title": "Пускат първия турски автомобил"}
{"url": "http://www.cross.bg/frantzisk-nashata-samo-1620178.html", "text": "/КРОСС/  Папа Франциск продължи кампанията си против ядрените оръжия, като заяви в годишното си послание за мир, че страхът от ядрено унищожение, въплътен в доктрината за възпирането, дава фалшиво чувство за сигурност, което трябва да бъде заменено от политика, основаваща се на братството и взаимното доверие, предаде Асошиейтед прес.Посланието на Светия отец за Световния ден на мира, който Католическата църква отбелязва на 1 януари, беше публикувано днес. То продължава основната тема на неговото посещение в Япония, където папата порица като неморално не само използването на ядрени оръжия, но и самото им притежание. Франциск предупреждава и за опасностите за околната среда, свързани с използването на ядрената енергия.Също както по време на посещението си в Япония в края на миналия месец, папата свързва екологичните проблеми с въпроси на международния мир и сигурност, заявявайки, че мирът изисква нов начин на взаимодействие между хората и планетата.\"Изправени пред последиците от нашата враждебност едни спрямо други, нашата липса на уважение за общия ни дом и нашата разсипническа експлоатация на природни ресурси, смятани само за източник на незабавни печалби, независимо от местните общности, общото благо и самата природа, ние се нуждаем от екологична трансформация\", призовава Франциск.\"Всичко това ни дава по-силна мотивация и нов начин да живеем в нашия общ дом, да приемаме нашите различия, да уважаваме и почитаме живота, който сме получили\", добавя той. ", "date": "2019.12.12", "title": "Папата с послание в защита на околната среда "}
{"url": "http://www.cross.bg/-godishno-dete-bilo-1620187.html", "text": "/КРОСС/  Автомобилът е ударил 14-годишно дете, което пресичало бул.\"Драган Цанков\".Детето е откарано в Окръжна болница в тежко състояние. Сигналът за инцидента е подаден около 20 часа.Блъснатото момиче е с черепно-мозъчна травма, информираха от \"24 часа\" . То е настанено в реанимацията на болница \"Света Анна\". и е тежко състояние, с опасност за живота.Има множество травми, включително на крайниците. Правят му се всички необходими прегледи, изследвания и рентгенови снимки, съобщиха от лечебното заведение.Повече информация от болницата ще дадат утре сутринта.Момичето е пресичало, близо до столичния КАТ, когато е било блъснато от автомобила. От НСО потвърдиха за инцидента и казаха, че ще излязат с информация за случилото се.Тази вечер в \"Света Анна\" е било закарано и още едно 14-годишно дете, също блъснато от кола. То е с по-леки наранявания. ", "date": "2019.12.12", "title": "Кола на НСО удари 14-годишно дете"}
{"url": "http://www.cross.bg/arestyvan-informatziya-dariknewsbg-1620179.html", "text": "/КРОСС/   Служител на звеното за Борба с организираната престъпност от Пловдив е арестуван при операция на служители на Дирекция \"Вътрешна сигурност\", научи DarikNews.bg от свои източници, близки до полицията.Антимафиотът е задържан днес. От пловдивската полицейска дирекция обаче отказват всякаква информация за ареста с мотива, че става дума за друга структура на МВР, която не е под тяхно ръководство.\"Ние не сме участвали в такава операция, така че не мога да коментирам\", подчерта пред репортер на DarikNews.bg директорът на ОД на МВР ст. комисар Йордан Рогачев.На този етап няма яснота за какво е арестуван служителят на БОП. Очаква се от пресцентъра на МВР да излязат с официална информация по случая. ", "date": "2019.12.12", "title": "Арестуваха антимафиот от Пловдив"}
{"url": "http://www.cross.bg/wizz-dhabi-aviokompaniya-1620163.html", "text": "/КРОСС/  Wizz Air обяви днес, че е постигнала принципно споразумение за основаването на Wizz Air Abu Dhabi (Обединени арабски емирства) в партньорство с Abu Dhabi Development Holding PJSC (ADDH). Това ще бъде първата авиокомпания на Wizz Air, създадена извън Европа.Предвижда се Wizz Air Abu Dhabi да бъде създадена чрез съвместно предприятие, а операциите се очаква да стартират през втората половина на 2020 г. Новата авиокомпания ще се съсредоточи върху откриването на маршрути до пазари, на които Wizz Air има съществуваща дейност с висок ръст, а именно Централна, Източна и Западна Европа, както и Индийския субконтинент, Близкия Изток и Африка в дългосрочен план. Wizz Air вярва, че създаването на наистина нискотарифна авиокомпания в Абу Даби може да допринесе допълнително за установяването на Абу Даби като културна и туристическа дестинация от световна класа. Дълбоките познания на ADDH за местния пазар, тяхната подкрепа и съвети са особено ценни за WIZZ и ще помогнат много за успешното развитие на новата компания.  ", "date": "2019.12.12", "title": "Wizz Air основа нискотарифна компания в Абу Даби"}
{"url": "http://www.cross.bg/burger-king-amrest-1620172.html", "text": "/КРОСС/  В изпълнeниe нa cтpaтeгиятa зa pacтeж нa Вurgеr Кіng в peгиoнa, пoлcĸaтa гpyпa АмРест oтваpя нoв pecтopaнт на ниво 2 в Парадайз Център. В началото на годината АмРест подписа споразумение с Burger King Europe, че щe oтвopи нoви pecтopaнти нa Вurgеr Кіng в Πoлшa, Чexия, Cлoвaĸия, Бългapия и Pyмъния. На международно ниво \"АмРест\" се очертава като една от водещите компании за заведения в страните от Централна и Източна Европа. Дружеството управлява над 2000 ресторанта и заведения в 26 държави с марките Burger King, Pizza Hut, KFC, Starbucks и др. Новият ресторант е 24-ият обект на компанията на българския пазар (14 кафенета Starbucks, 8 ресторанта KFC и 2 Burger King).Основана през 1954 г., Burger King е втората по големина верига ресторанти в света с над 17 000 ресторанта в над 100 държави. Близо 100% от ресторантите са собственост и функционират в независима франчайз система.„Виждаме огромен потенциал в разрастването на Burger King в региона, особено когато притежаваме точната комбинация от опит и познания за пазара.\", заяви Даниел Рижка - регионален директор на АмРест за Централна и Югоизточна Европа за бранда Burger King. Нови обекти ще се откриват в Πoлшa, Чexия, Cлoвaĸия, Бългapия и Pyмъния, допълни той„В АмРест всеки ден е предизвикателство и това е много мотивиращо. Вярвам в девиза на нашия основател: „Всичко е възможно\". Всичко, което правим, е базирано на философията ни, че ресторантът е като собствен бизнес за всеки от нас. Корпоративната ни култура, основана на този принцип, позволява на мениджърите да са уверени в своите задължения, взимането на решения и прилагането на идеите на практика.\", коментира Христо Джурколов - кънтри мениджър за KFC и Burger King за България. Ресторантите на Burger King са известни с предлагането на висококачествена храна със страхотен вкус на достъпна цена. Burger King предлага на своите гости най-вкусните бургери и безкомпромисно качество. Приготвеното на жив огън 100% истинско месо е ненадминато по вкус и лесно печели фенове сред всички, които са го опитали. Всички посетители на Парадайз Център са добре дошли да се насладят на уникалния вкус на специалните коледни предложения и на легендарния WHOPPER®! По случай откриването всеки поръчал от менютата на новия ресторант ще получи един WHOPPER® подарък. ", "date": "2019.12.12", "title": "BURGER KING® вече е в Мол Парадайз Център"}
{"url": "http://www.cross.bg/myasto-klasatziyata-pelosi-1620165.html", "text": "/КРОСС/  Българката Кристалина Георгиева е на 15-то място в класацията на \"Forbes\" за стоте най-влиятелни жени през 2019 г. Българският икономист и бивш изпълнителен директор на Световната банка е управляващ директор на Международния валутен фонд от октомври 2019 г. Тя е класирана на 15-то място заради връзката й с финансовата стабилност.Начело на класацията за девета поредна година е канцлерът на Германия Ангела Меркел, следвана от председателя на Европейската централна банка Кристин Лагард, председателя на Камарата на представителите в САЩ Нанси Пелоси и новия председател на Европейската комисия Урсула фон дер Лайен. Меркел е отличена заради борбата ѝ срещу антиимигрантските настроения в Европа, а Пелоси е възприемана като основен вдъхновител на процедурата по импийчмънт срещу американския президент Доналд Тръмп.На 20 място в класацията е американската телевизионна водеща Опра Уинфри, а на 40-то британската кралица Елизабет II.Министър-председателят на Сърбия Ана Бърнабич е поставена на 88-мо място в списъка и е обявена като „първият явен гей министър-председател в традиционно консервативна Сърбия\".Последно място заема младата екоактивистка Грета Тунберг. ", "date": "2019.12.12", "title": "Кристалина Георгиева e в класация за стоте най-влиятелни жени"}
{"url": "http://www.cross.bg/prokyror-glaven-ivan-1620168.html", "text": "/КРОСС/  Иван Гешев най-вероятно ще встъпи в длъжност като главен прокурор на 18 декември. Това предположи представляващият ВСС Боян Магдалинчев в отговор на въпрос на \"По света и у нас\".Според Магдалинчев, след като президентът издаде Указ за освобождаването на Сотир Цацаров, документът трябва да бъде обнародван в Държавен вестник и след това да се пристъпи към процедура по предаване на щафетата от сегашния главен прокурор на приемника му. ", "date": "2019.12.12", "title": "Иван Гешев встъпва в длъжност на 18 декември? "}
{"url": "http://www.cross.bg/sgradata-evropeiiskiya-suvet-1620169.html", "text": "/КРОСС/  Белгийската полиция евакуира днес сградата на Европейския съвет в Брюксел, окупирана от трийсетина активисти на природозащитната организация \"Грийнпийс\", дошли с пожарна кола преди европейската среща на върха, посветена до голяма степен на т. нар. \"Зелен договор\" за климата, предаде БТА.Срещата ще се състои, но в зависимост от ситуацията може да бъде преместена в сградата \"Юстус Липсиус\", съседна на окупираното от екоактивистите здание, каза малко преди края на акцията представител на Съвета.Полицията предприе операция за извеждане на 28-те активисти на \"Грийнпийс\", пристигнали със стар пожарникарски автомобил, за да заблудят силите за сигурност. Те се бяха изкачили по металната конструкция на сграда \"Европа\" - новата централа на Европейския съвет, и разпънаха транспарант, предупреждаващ за \"извънредното положение\" с климата. Транспарантът създава впечатлението, че сградата е обхваната от пламъци.Акцията на природозащитниците започна рано сутринта и приключи към 11.30 ч. (12.30 ч. българско време) - доста преди началото на срещата на върха на ЕС, която е предвидено да започне в 15 ч. (16 ч. българско време).Няколко активисти бяха задържани. Агенцията не даде подробности.Преди откриването на срещата на върха на ЕС председателят на Европейския съвет Шарл Мишел ще има няколко двустранни срещи с европейски ръководители и те ще се състоят в сградата \"Юстус Липсиус\", свързана с пешеходен проход с новата централа. ", "date": "2019.12.12", "title": "Евакуираха сградата на ЕС в Брюксел заради акция на \"Грийнпийс\""}
{"url": "http://www.cross.bg/fibank-svoya-kalendar-1620175.html", "text": "/КРОСС/  По традиция в началото на декември Fibank (Първа инвестиционна банка) представи своя благотворителен календар за идващата 2020-та година.Събитието се състоя в литературен клуб „Перото\", където Fibank,  и ентусиастите от приюта за бездомни животни Animal Rescue Sofia представиха каузата, която подкрепя новият календар на банката.Изящни портрети на младите грации от ансамбъла по художествена гимнастика - девойки и жени, прегърнали изоставени животни, подслонени в приюта , греят на всеки един от дванайсетте месеца.Майсторските потрети на фотографа Петър Пешев напомнят картините на старите майстори. В очите на изоставените животни грее топлина и обич - онази, която заслужават да получат в своя нов дом и при своя нов приятел, който ще се грижи с цялата си любов за своя избраник.„Горди сме, че красотата и добротата са част от нашето послание в този благотворителен календар, защото тези момичета са героите на нашето време, които блестят като истински диаманти със своята прекрасна човешка същност!\", сподели Илиана Раева, Президент на БФХГ, и добави: „Обръщам се с благодарност към нашите партньори от Fibank, които за поредна година помагат на българската художествена гимнастика да върви към своята олимпийска мечта!\"Надя Станчева, управител в Animal Rescue Sofia, благодари за подкрепата с думите: „Аз вярвам в чудесата и виждам добротата, защото те са навсякъде около мен. Всяка усмивка, всяка размахана опашка, всеки спасен живот - това са чудесата в моя свят. А те са възможни единствено заради добротата на хората. Вярвам, че всеки път е по-лек, когато вървиш по него с приятел. От името на четириногите обитатели на приют „Фермата\" благодаря на Fibank, задето станаха нашият приятел по пътя!\"Всеки, който желае да се включи и да подкрепи благородната инициатива, може да придобие календара срещу сумата от 10 лв. във всеки клон или офис на Fibank, до изчерпване на количествата. В края на кампанията банката ще удвои събраните средства.Fibank по традиция подкрепя различни благородни каузи през годините, посветени на българския спорт, изкуството и редица социално-значими проекти.", "date": "2019.12.12", "title": "Благотворителният календар на Fibank вдъхновява да правиш добро (снимки)"}
{"url": "http://www.cross.bg/otpadutzi-avtomobili-slyzhebnite-1620173.html", "text": "/КРОСС/  От Възраждане предлагат висшите административни длъжности, като депутати, министри, директори на агенции, дружества и техните администрации да се откажат от служебните си автомобили като знак на съпричастност към проблема със замърсяването на въздуха. Всеизвестен факт е, че служебните автомобили изминават повече километри от частните и ползват безлимитно служебно гориво. Четиристотин и четиредесет  хилядната администрация има близо 12 хиляди служебни автомобили. Спирането им от движение ще покаже съпричастност на управляващите към проблема с въздуха. Логично е те да демонстрират отговорното си отношение към ситуацията и да се откажат от автомобилите си, след като българските граждани  бяха официално призовани от Бойко Борисов да спрат да използват старите си коли.А и така ще се намалят разходите на българския данъкоплатец за винетки, горива, данъци, обслужване, ще се получи и намаляване на тежеста върху населението с изплащането на нови данъци и обслужването на тези автомобили. По груби сметки един служебен автомобил коства на българския данъкоплатец около 10 хиляди  на година.Със сигурност голяма част от българите биха заменили стария си автомобил с нов, ако имат средства за това. Тема на друг разговор е, че народът мизерства, тъй като властимащите мародерстват над него и не правят нищо за икономическия растеж в страната. Намират възможности и варианти, обаче, да се погрижат за личните си бюджети. Един такъв е незаконното горене на отпадъци в България. Доказателството е поредната пратка, която италиански карабинери спират на път за Родината ни. Става въпрос за  почти 1000 тона отпадъци, натоварени в 17 вагона. Търговската им стойност на пазара е 130 000 евро. Влаковият конвой е засечен на гарата на Леко, до Милано, където потеглял за България. Във вагоните били натъпкани преди всичко отпадъци от вече третирани пластмасови изделия. И така докато спорим кой задими територията, Борисов и компания си внасят боклуци от където могат. Самият факт, че Китай спря да гори отпадъци на своя територия даде златен шанс на бандата да натрупа рязко няколко милиона по сметки.Боклук се гори  в някой индустрилани производства, вместо скъпите енергоносители. По данни от медиите това започва още през 2015 година, а от тогава този бизнес се разрастна лавинообразно.Печели се от вноса, спестява се от гориво, след това се взема от общините през бюджета като вид такса за уж \"разширяване на депата\", отделно сега ще се вдигнат и данъците. Наблюдава се една добре смазана машина.Ето го и последния управленски парадокс. Обявява се, че ще се глобяват граждани, които горят отпадъци, а в България до момента, управляващите са внесли над 1 млн. тона боклук, голяма част от него вече изгорен. Дори коментират изграждането на депа за радиоактивни отпадъци в страната ни.  ", "date": "2019.12.12", "title": "Възраждане иска депутати, министри и администрация да се откажат от служебните си автомобили"}
{"url": "http://www.cross.bg/kyosev-zashtoto-lazarov-1620170.html", "text": "/КРОСС/  Новият председател на Българската федерация по волейбол ще бъде избран на извънредно Общо събрани на организацията на 16 януари, като дългогодишният президент на Федерацията Данчо Лазаров няма да бъде сред кандидатите, предаде репортер на БГНЕС.Лазаров е разкрил това свое решение на днешното заседание на Управителния съвет на БФВ, като думите му бяха предадени от члена на УС Борислав Кьосев, който днес официално оповести своята кандидатура за председателския пост. Кандидатурата му е издигната от отбора на Сливнишки герой (Сливница), чийто президент е Мартин Стоев, а освен именития ни треньор, зад Кьосев застават още президентът на Националната волейболна лига Мина Николова, президентът на Миньор Перник Първан Първанов, треньорът на юношеския национален отбор до 19 години Пламен Христов, както и отборите на ВК Етрополе и Град Белоградчик. Борислав Кьосев разкри, че вече е разговарял с над 30 клуба за тяхната подкрепа в избора за нов председател на Федерацията.\"Кандидатирам се, защото смятам, че като човек, който е излязъл от малък клуб, мога да допринеса и дам повече за развитието на тези малки клубове. Не казвам, че досега не се е работила, както някои казаха, че са мъртви души. Тези малки клубове са големият волейбол, който беше и ще бъде в България, защото имайки предвид, че големите състезатели са произлезли от малки клубове, това ми дава надеждата, че бъдещето също е в малките клубове\", заяви Кьосев на пресконференция в Пресклуб България днес.\"Тук избор няма. Когато Борето ме попита дали бих го подкрепил в това начинание, малко помислих и прецених, че волейболните хора не трябва да се делят. Ние не сме различни партии, ние сме една партия и тя се казва волейбол, и по принцип мисля, че волейболните хора трябва да са обединени, а не да се разделени на клубове, малки, големи и средни. Помислих малко и реших, че ще го подкрепя, защото стигнах до една стара максима - когато има конкуренция, продуктът винаги е по-добър. Ако в случая имаме двама или трима кандидати, ще има конкуренция между тях и те ще дадат още повече от себе си и ще вземат най-правилното и най-подходящото решение, за да бъде волейболната игра още по-успешна. Запознах се с идеите и платформата на Ганев, те са добри безспорно, на Кьосев също не са по-лоши\", коментира Мартин Стоев.Кьосев призна, че ако бъде избран за президент, ще предложи поста почетен президент на Федерацията на Данчо Лазаров. \"Моето мнение е, че трябва да отдадем заслуженото на г-н Данчо Лазаров, за това, което е направил. Ние имаме нужда от един ръководител, който докара тук целия европейски елит. Това не е защото Боре Кьосев, а защото Данчо Лазаров. Той е член на Борда, човек, който е уважаван в Международната федерация. Нормално той в момента да е сърдит на всички ни, че по този начин искаме с метеж, с преврат да бъде свален. И той има своите грешки, който не работи, не греши, но аз смятам, че едно почетно място, един почетен президент, който да отговаря само за международните връзки и контактите, защото ние ще имаме нужда от този човек да ни представи оттатък\", обясни Кьосев.Той обясни и защо с другия кандидат за председател на Федерацията Любо Ганев не са се разбрали за обща кандидатура. \"Той е едно амбициозно момче, може да кажа направо пробивен. Защо не се събрахме заедно? Защото той не ми се обади. Ние говорихме три часа вкъщи за волейбол, за управление, за какво ли не и на другия ден разбирам, че има инициативен комитет, който се е събрал в къщата му на тайна среща да взимат решение да свалят правителството. Предишната вече сме заедно и той не ми каза нищо. Защо не ми го каза? Той мисли, че аз съм човек на Данчо Лазаров. Аз говоря с факти. Ако мен ме изберат, аз ще го поканя в управлението, защото той има място, както смятам, че и аз имам място\", каза Кьосев.Борислав Кьосев допълни, че подкрепя идеята на Инициативния комитета председателят на Българската федерация по волейбол да бъде ограничен до два мандата.БГНЕС припомня, че голяма част от водещите клубове в България, сред които Левски, ЦСКА, Марица, Хебър, Добруджа, Виктория Волей и женския Марица Пловдив издигнаха кандидатурата на Любо Ганев за нов президент на Федерацията. ", "date": "2019.12.12", "title": "Федерацията по волейбол избира нов председател на 16 януари"}
{"url": "http://www.cross.bg/gurtziya-miliona-problem-1620171.html", "text": "/КРОСС/  Демографският проблем на Гърция е национален проблем, заяви президентът на страната Прокопис Павлопулос.Той подчерта, че за съжаление, Гърция се намира на върха на демографския си проблем преди всичко заради ниската раждаемост, както и заради миграцията на младите хора в западните държави. Според прогнозите, до 2050 г. населението на страната може да намалее до 10 милиона души, а по-песимистичните данни предвиждат до 8,3 милиона граждани, съобщи МИА.„Показателно е, че индексът на фертилитет след 1981 г. постоянно намалява. Към и без това ниската раждаемост, в годините след дълбоката икономическа криза се добави и миграцията на стотици хиляди млади гърци в търсене на по-благоприятни условия за живот и личностно развитие. Данните сочат, че между 2011 г. и 2015 г. населението на Гърция е намаляло от 11,2 на 10,8 милиона. Освен това, очевидно лошите прогнози за демографското ни развитие водят до приблизителна оценка, че до 2050 г. общото население на Гърция ще намалее допълнително до 10 или дори 8,3 милиона\", каза Павлопулос.Според президента на страната, проблемът трябва да се реши съвместно с останалите държави-членки на ЕС, които се сблъскват със същата реалност. Освен това Гърция трябва да създаде своя национална демографска политика, подчерта Павлопулос. ", "date": "2019.12.12", "title": "Демографската криза в Гърция е национален проблем"}
{"url": "http://www.cross.bg/tzeli-emisii-gyterish-1620153.html", "text": "/КРОСС/  Следващите 12 месеца ще са ключови в битката за климата, заяви днес генералният секретар на ООН Антониу Гутериш, цитиран от ДПА.Гутериш подчерта от трибуната на международната климатична конференция в Мадрид, че светът става все по-горещ и това се случва много по-бързо, отколкото хората са допускали. Необратимите повратни точки са съвсем видими и се приближават с мълниеносна скорост, предупреди той.Гутериш отбеляза, че ограничаването на глобалното затопляне в рамките на 1,5 градуса по Целзий - една от набелязаните цели в Парижкото климатично споразумение - все още е постижимо, но допълни, че човечеството много изостава.За да спрем глобалното затопляне над тази стойност, ще трябва да предприемем мерки, включително да не строим нови електроцентрали на въглища след 2020 г. и да накараме държавите и цели промишлени отрасли като корабоплаването да се ангажират да бъдат въглеродно неутрални през следващите десетилетия, каза генералният секретар на ООН.Гутериш призова за \"повече амбиция, повече солидарност и по-спешни действия\".В публикувано вчера изследване Световният икономически форум (СИФ) се присъедини към призивите към правителствата и компаниите да намалят вредните си емисии.Проучването показва, че до момента едва 67 от общо 193-те страни членки на ООН, отговорни за по-малко от 15% от глобалните емисии, са се ангажирали да сведат своите въглеродни емисии до нула.Правителствата и компаниите трябва да повишат амбициите си и да започнат да набелязват конкретни цели и да ги изпълняват, заяви управляващият директор на СИФ Доминик Уогрей. Той допълни, че това, от което се нуждае светът, за да постигне поврат, е съчетание от обществена амбиция, политическа увереност и лидерство на бизнеса. ", "date": "2019.12.12", "title": "Генералният секретар на ООН: Следващите 12 месеца ще са ключови в битката за климата "}
{"url": "http://www.cross.bg/prirodata-suyuza-spisuk-1620154.html", "text": "/КРОСС/  Изправени пред многобройни заплахи, животните и растенията в природата трябва да водят борба и с климатичните промени, предупреди Международният съюз за защите на природата, цитиран от Франс прес. Той призова да се вземат спешни мерки.В Червения списък на Международния съюз за защита на природата бяха добавени 1840 вида, които са застрашени от изчезване. По този начин общият брой на застрашените видове вече е 30 178, се казва в комюнике на съюза, оповестено в рамките на конференцията на ООН за климата в Мадрид.\"Климатичните промени се добавят към многобройните заплахи за видовете - каза генералната директорка на съюза Гретел Агилар. - Трябва да вземем спешни мерки, за да се справим с кризата.\"В свой доклад, публикуван през месец май, Междуправителствената платформа за биологично разнообразие и екосистемни услуги представи списък с главните фактори за рязкото намаляване на биоразнообразието - обезлесяване, интензивно земеделие, свръхриболов, урбанизация, демографски растеж, климатични промени, замърсяване, инвазивни видове.\"Червеният списък разкрива нарастващото влияние на човешката дейност върху живота в природата\", отбеляза експертката по биоразнообразието от съюза Джейн Смарт.  ", "date": "2019.12.12", "title": "Фауната и флората в света са застрашени "}
{"url": "http://www.cross.bg/atletika-godinata-leka-1620155.html", "text": "/КРОСС/  Станаха ясни челните 10 в тазгодишното издание на \"Спортист на годината\".Това ще бъде 62-ото издание на церемонията по връчването на най-престижните спортни награди у нас. Тя ще се проведе на 19 декември от 20:30 ч в столичната \"Асикс Арена\".Статуетките на отличените спортисти пък ще бъдат връчвани от родни олимпийски легенди.В анкетата \"Спортист на годината\" своя вот дадоха 137 действащи спортни журналисти, а ето и избора им за топ 10, като атлетите са подредени по азбучен ред:Алберт Попов (Ски - алпийски дисциплини)Божидар Андреев (Вдигане на тежести)Боряна Калейн (Художествена гимнастика)Владимир Илиев (Биатлон)Григор Димитров (Тенис)Ивет Лалова (Лека атлетика)Кубрат Пулев (Бокс)Мария Оряшкова (Самбо)Радослав Панталеев (Бокс)Тайбе Юсеин (Борба) - миналогодишната победителка (на основната снимка).На церемонията ще бъде отличен и отборът на годината, като в челанта петица попаднаха следните тимове:ПФК \"Лудогорец\" (Футбол)ВК \"Марица\" Пловдив (Волейбол)Национален ансамбъл (Художествена гимнастика)Национален отбор, юноши (до 17 г.) (Волейбол)Национален отбор, жени (до 20 г.) (Баскетбол)В категория \"Спортист с увреждания\" челната петица е следната:Денислав Коджабашев (Тенис на маса)Мартин Христов (Лека атлетика)Николай Ваклинов (Баскетбол на колички)Ружди Ружди (Лека атлетика)Християн Стоянов (Лека атлетика)За първата по рода си \"Награда на публиката\" ще се съревноват:Ая Митева (Конен спорт - прескачане на препятствия)Божидар Андреев (Вдигане на тежести)Владимир Илиев (Биатлон)Ивет Лалова (Лека атлетика)Кубрат Пулев (Бокс)На церемонията ще бъде връчена и традиционната награда на в. \"Труд\" за \"Треньор на годината\". Според 36-ата анкета на изданието, петимата от финалисти в класацията са:Весела Димитрова (Художествена гимнастика)Иван Иванов (Вдигане на тежести)Мартин Стоев (Волейбол)Николай Захаров (Биатлон)Петър Касабов (Борба) ", "date": "2019.12.12", "title": "Ето ги 10-те най-добри спортисти за годината"}
{"url": "http://www.cross.bg/detza-zadurzhani-sudurzhashti-1620156.html", "text": "/КРОСС/  Специализираната операция по противодействието на онлайн сексуалната експлоатация на деца е проведена през изминалата седмица. Действията по разследването са осъществени от служители на отдел „Киберпрестъпност\" при ГДБОП. В хода на акцията са установени и задържани четирима мъже, които споделяли в мрежата материали, съдържащи брутални сцени на сексуално насилие на деца. При претърсванията на обитаваните от тях жилища, антимафиотите открили на компютърните им системи колекции от огромно количество видео файлове и изображения, съдържащи сексуални извращения с деца - от новородени до 12 години.Задържаните са на възраст от 28 до 56 години. Работата по документирането на престъпната им дейност продължава в рамките на образуваните досъдебни производства.", "date": "2019.12.12", "title": "Четирима мъже са задържани при спецоперация на отдел „Киберпрестъпност“ в ГДБОП "}
{"url": "http://www.cross.bg/bezos-amazon-finansovi-1620158.html", "text": "/КРОСС/  Основателят и главен изпълнителен директор на Амазон (Amazon) Джеф Безос е бизнесменът на изминалото десетилетие, според финансови директори от целия свят, информира Си Ен Би Си.Близо една трета от главните финансови директори от целия свят, обхванати от проучването на медията, са оценили Безос като най-впечатляващия бизнес лидер.Джак Ма, основателят на китайската конкурентна платформа Алибаба (Alibaba), и Илон Мъск, шефът на Тесла (Tesla), са на второто и третото място. Сред другите имена вдъхновение за бизнес общността, са Сатя Надела (Майрософт - Microsoft), Тим Кук (Епъл - Apple), Уорън Бъфет (Бъркшир Хатауей - Berkshire Hathaway) и Джейми Даймън (ДжейПиМорган Чейс - JPMorgan Chase).Безос основава Амазон в средата на 90-те като онлайн книжарница. Сега компанията е най-голямата онлайн търговска площадка в света, като вече работи и в областта на облачните услуги и изкуствения интелект.През 2015 г. Амазон изпревари Уолмарт (Wallmart) и стана най-големия американски търговец на дребно. През 2018 г. компанията отчете продажби за близо 233 млрд. долара. Според класациите на световните милиардери на \"Форбс\" и Блумбърг личното състояние на Безос вече е 109 млрд. долара.Проучването е направено в рамките на Световния съвет на главните финансови директори на Си Ен Би Си, който представлява някои от най-големите държавни и частни компании в света, управляващи общо пазарна стойност от над 5 трлн. долара. ", "date": "2019.12.12", "title": "Джеф Безос е бизнесменът на изминалото десетилетие"}
{"url": "http://www.cross.bg/dluzhnosti-kandidatite-vakantni-1620159.html", "text": "/КРОСС/ Със заповед на министъра на отбраната е обявен конкурс за вакантни войнишки длъжности в Националната гвардейска част (НГЧ) в София. Обявени са 50 вакантни длъжности за „гвардеец\", както и още 10 длъжности за „младши шофьор\" и др.Кандидатите за приемане на военна служба в НГЧ трябва да подадат заявление до нейния командир и необходимите документи до 7 февруари 2020 г. чрез структурите на Централното военно окръжие по постоянния си адрес на местоживеене.Конкурсът ще се проведе на 26 и 27 февруари 2020 г. в НГЧ (в гр. София, бул. „Асен Йорданов\" № 2). Той включва измерване на антропометричните данни на кандидатите за гвардейци (към които има допълнително изискване да са с ръст 175 см. - 185 см.), изпит по физическа подготовка, тест за обща култура и събеседване.Изпитът по физическа подготовка на кандидатите ще се проведе чрез определяне на качествата им за сила (лицеви опори и коремни преси), бързина (бягане совалка 10х10 м.) и издръжливост (крос 1000 м.). Тестът за обща култура включва 100 въпроса.Условията, на които трябва да отговарят кандидатите, и необходимите документи, са посочени в обявата за конкурса, публикувана в интернет страницата на Министерството на отбраната тук: https://www.mod.bg/bg/doc/obiavi/2019/20191211_NGCh_Obyava_Konkurs_voynici.pdf ", "date": "2019.12.12", "title": "Обявен е конкурс за 50 вакантни войнишки длъжности за гвардейци"}
{"url": "http://www.cross.bg/leva-podarutzi-predi-1620167.html", "text": "/КРОСС/  Проучване на нагласите на купувачите от онлайн платформите за обяви сочи, че за тази Коледа сме склонни да дадем до 200 лева за подаръци и то само за най-близките си 5 човека.25 процента от анкетираните са готови да дадат до 50 лева за всички подаръци, а едва 10 на сто - над 300 лева.Никога не плащайте, преди да сте получили стоката, съветва пиар мениджърът на една от най-големите платформи за обяви Нора Кальонска.„Ако някой ни поиска нещо да се предплати, преди да сме го получили и видели, това е почти сигурен признак за измама. Също така е много удобно да се възползваме от куриерските услуги, защото в България те са на изключително високо ниво и можем да прегледаме стоката преди да я платим, за да се уверим, че тя е точно тази, която искаме, или ако не ни хареса, да я върнем\". ", "date": "2019.12.12", "title": "Склонни сме да отделим до 200 лв. за коледни подаръци "}
{"url": "http://www.cross.bg/dolara-miliona-bonysi-1620152.html", "text": "/КРОСС/  Американска фирма раздаде 10 милиона долара бонуси на своите 198 служители. На коледното парти всеки един от работниците получи червен плик с чек на стойност между 50 хиляди и 270 хиляди долара.Най-малката сума от 100 долара е била за служител, който току-що е бил нает и дори още не е започнал работа във фирмата. Най-големият бонус е 270 000 долара.„Аз управлявам лодката, но те са онези, които я карат да се движи напред. Без екипа, ние сме нищо. Абсолютно нищо\", каза управителят Едуард Джон.Президентът на фирмата обясни, че дава невероятните бонуси защото компанията е постигнала основната цел да развие 20 милиона квадратни метра в недвижими имоти, удвоявайки печалбите си за 14 години. ", "date": "2019.12.12", "title": "Американска фирма раздаде коледни бонуси за 10 милиона долара"}
{"url": "http://www.cross.bg/denyov-katrin-insylt-1620160.html", "text": "/КРОСС/  Актрисата Катрин Деньов се е прибрала в дома си в Париж след прекарания инсулт и си почива, преди да продължи снимките за новия си филм.След болницата Катрин Деньов е постъпила в рехабилитационен център. Оттам са я изписали миналата седмица. Няколко души са я видели в квартала Сен-Жермен-де-Пре в Париж, където живее, съобщи в. \"Паризиен\", цитиран от БТА.Един от актьорите във филма \"Приживе\" на Еманюел Берко, в който Деньов се снимаше, когато получи инсулт в началото на ноември, е казал, че работата по него по план трябва да приключи до края на годината.Когато стана известно, че Катрин Деньов е получила исхемичен инсулт, беше съобщено, че последиците от него са \"доста ограничени\" и не засягат двигателните функции.Катрин Деньов, която е родена през 1943 г., е един от символите на френското кино. Наричат я \"Ледената кралица\" заради деликатната красота и хладните маниери. Тя става световна звезда през 60-те години на миналия век. ", "date": "2019.12.12", "title": "Катрин Деньов се прибра след прекарания инсулт"}
{"url": "http://www.cross.bg/meso-pazari-svinsko-1620161.html", "text": "/КРОСС/  Да отпадне забраната за продажба на свинско месо и колбаси на фермерските пазари в страната, поискаха в писмо до Българската агенция по безопасност на храните (БАБХ) техните организатори. Рестрикциите бяха наложени през лятото, за да се ограничи разпространението на болестта Африканска чума по свинете. Със заповед № РД 11-1419/19.07.2019 изпълнителният директор на БАБХ забрани предлагането на прясно свинско месо, месни заготовки и месни продукти, съдържащи свинско месо на регистрираните фермерски пазари в цялата страна.„Не сме съгласни с продължаващите до момента ограничения и настояваме заповедта да бъде отменена по отношение на организираните и контролираните от наша страна фермерски пазари\", казват от фондация „Локалфууд.БГ\", организатор на Фермерски пазари „Пендара\" в София и Пловдив, ДЗЗД „Фермерски пазар Варна\", Фондация за биологично разнообразие „Биоселена\",  организатор на Фермерски пазар \"Произведено във фермата\" пред МЗХГ, както и Обединение за местен пазар и занаятчии ДЗДД, което организираФермерски пазар „Натурално\" в Пловдив. „Предприемането на мерки за превенция от разпространение на болестта Африканска чума по свинете е необходимо, за да се спре незаконната и неконтролирана продажба на свинско месо от нерегистрираните животински обекти. Провежданите от нашите организации фермерски пазари в цялата страна са надлежно регистрирани в компетентните областни дирекции на БАБХ, провежда се непрекъснат контрол по отношение подбора на производители и всеки един участник е регистриран оператор в системата на БАБХ.Всички производители и преработватели на свинско месо, членуващи в нашите фермерски пазари, разполагат с пълната документация, системи и мерки за самоконтрол\", изтъкват в писмото си до БАБХ организаторите на фермерските пазари.  От Фермерски пазар „Натурално\" настояват забраната за продажба на свинско месо и колбаси да се промени така, че да се разграничат легалните от нелегалните свиневъди, производители и разпространители на свинско месо. Целта е да се даде възможност на регистрираните фермери „да осъществяват своята основна дейност, която за семействата им осигурява поминък, а за българските граждани - достъп до чисто, екологично и нетретирано с химикали месо\", изтъкват от Обединение „Натурално\". ", "date": "2019.12.12", "title": "Фермерските пазари настояват да падне забраната за продажби на свинско месо и колбаси"}
{"url": "http://www.cross.bg/mnenie-plashtat-posochvat-1620176.html", "text": "/КРОСС/  77% от българите са на мнение, че е справедливо тежкотоварните камиони и автобусите да плащат по-високи такси от автомобилите. Изводите са от проучване, проведено от „Тренд\" в периода 30.11-06.12.2019 г., чрез пряко полустандартизирано интервю „лице в лице\" сред 1000 души на възраст над 18 години. Проучването е възложено от Агенция „Пътна инфраструктура\" във връзка с въвеждането на тол системата.Висок дял - 72%, от анкетираните са чули за планираното въвеждане на ТОЛ системата. На въпроса „ТОЛ таксите са на база реално изминато разстояние от камиони и автобуси и зависят от теглото и екологичната категория на превозното средство, каквато е европейската практика. Няма бариери, а камери, които отчитат изминатия път. Вие лично одобрявате или не одобрявате най-общо тази система?\" се отчита висок дял на одобрение - 64%, а едва 12% са на противоположно мнение.Според 77% от анкетираните е справедливо тежкотоварните автомобили и автобуси да плащат по-високи такси от обикновените автомобили, а едва 9% посочват, че не е справедливо. 56% от българите са съгласни камионите с по-висока екологична категория, т. е. тези, които замърсяват по-малко, да плащат по-ниски тол такси. Според тях тази мярка ще доведе до подобряване на чистотата на въздуха, 26% посочват, че не са съгласни. Малко над половината българи (52%) са на мнение, че тази мярка ще насърчи превозвачите да обновят автопарка си, а 28% посочват, че не са съгласни. Висок е и делът на съгласните - 41%, че трябва да се забрани движението на камиони с по-ниска екокатегория, а 29% не са съгласни.Много висок дял от 76% посочват, че „Ако искаме и добра инфраструктура, и ниски данъци, справедливо е тежките камиони да плащат повече\". Едва 12% не споделят това мнение. Две трети от българите считат, че новата електронна система ще подобри събираемостта на глобите, а 18% са на противоположното мнение.Според 53% от анкетираните средствата събрани от тол системата трябва да отиват за изграждането на нови пътища и магистрали, и за поддържането на вече съществуващите. 26% от смятат, че те трябва да се влагат по-скоро за поддържането на вече съществуващите пътища и магистрали, а 10% са на мнение, че трябва да са за изграждането на нови пътища и магистрали.31% посочват, че цените на стоките не би следвало да се увеличават, защото тол таксите са много малък разход в себестойността им, 22% са на мнение, че цените на стоките не би следвало да се увеличат, защото 34 000 км републикански и общински пътища остават напълно безплатни за камионите и автобусите. 21% са на мнение, че ако цените се повишат драстично, това ще е спекула, а не заради тол системата.На въпрос „Първоначалният обхват на платени пътища с ТОЛ такси за камионите беше 10 800 км, а сега Министерството на регионалното развитие и благоустройството предлага да е 6 050 км. Кое от следните твърдения е по-близо до вашето мнение?\", то 22% са на мнение, че правителството е направило големи отстъпки на превозвачите, за 22% от анкетираните превозвачите трябва да плащат за цялата републиканска пътна мрежа от 20 000 км, както леките коли. 25% са на мнение, че този първоначален обхват трябва да се увеличава постепенно до пълно покритие на цялата републиканска мрежа. ", "date": "2019.12.12", "title": "77% от българите смятат, че камиони и автобуси трябва плащат по-високи пътни такси"}
{"url": "http://www.cross.bg/sistemata-miltenova-bransha-1620157.html", "text": "/КРОСС/  Автобусните превозвачи от утре - 13 декември, ще протестират символично срещу липсата на законодателна инициатива на държавните институции за решаването на проблемите в бранша, а на 13 януари се очаква протестът да стане ефективен с преустановяване на превозите по населените места.Всички автобусни фирми, без общинските, в около 35 населени места, са заявили готовност да поставят на колите утре протестни плакати, обясни пред журналисти председателят на Управителния съвет Конфедерация на автобусните превозвачи Магдалена Милтенова. Конфедерацията е организатор на форум по транспортната политика във връзка с въвеждането на тол системата.Автобусните превозвачи очакват до 13 януари да бъдат приети от НС промените в Закона за автомобилните превози, да бъде инкриминирано деянието нерегламентиран превоз на пътници и да бъде разписана пътна карта за решаването на въпросите, свързани с тол системата и \"бонус-малус\" системата. По думите на Милтенова до 13 януари би трябвало и пътната агенция да е наясно с тарифите, които ще се събират, защото от март тол системата трябва да стартира.Подложени сме на дискриминация от страна на държавата, защото сме лишени от възможността да бъдем бенефициенти по програми на ЕС, което е възможно само за общинските предприятия, каза Милтенова по време на форума и посочи, че много от тези предприятия са създадени като \"кухи\" структури с единствена цел - да се получи еврофинансиране. В големите градове, където вече са изградени интегрираните градски схеми, оперират само общинските предприятия, допълни тя. Милтенова напомни, че в началото на годината на среща с премиера, министрите на транспорта и на финансите са били поети ангажименти към бранша за справяне с нерегламентирания превоз на пътници, за нова нормативна база - промени в Закона за автомобилните превози и ресорни наредби, но, по думите на Милтенова, към днешна дата все още нищо от това не е постигнато и финализирано. Тя изтъкна, че на среща вчера с транспортния министър браншът е получил уверения, че следващата седмица законопроектът ще бъде внесен в МС, а браншът настоява до 13 януари той да бъде приет от НС. В този срок се иска да бъде изпълнено искането на бранша за криминализиране на нерегламентираните превози на пътници.Допълнително възникнали проблеми пред бранша са свързани с въвеждането на тол системата, и системата \"бонус малус\", като за последната Милтенова каза, че ресорният министър вчера е уверил бранша, че ще започнат нови консултации. Тя изтъкна, че за бранша единственото приемливо е \"бонус малус\" да бъде обвързан само с причинени щети.Милтенова каза, че по тол системата продължават разговорите, за да се постигнат приемливи условия, при които бизнесът да не фалира, а населените места да не остават без транспорт. Тя напомни, че е бил поет ангажимент от ресорните институции да се работи по въпроса, автобусните превозвачи, които извършват превози по редовни линии, да бъдат на нулева ставка, а за останалите, които извършват случайни и специализирани превози, да има възможност за плавен преход от винетната към тол системата, за да не се увеличат разходите в пъти. ", "date": "2019.12.12", "title": "Автобусните превозвачи ще протестират символично от утре"}
{"url": "http://www.cross.bg/dvama-rysiya-germaniya-1620142.html", "text": "/КРОСС/  Русия обяви, че експулсира двама германски дипломати като ответна мярка на решението на Германия да обяви двама служители на руското посолство в Берлин за персона нон грата след убийството на грузинец в германската столица, което според германските власти е поръчково, предадоха \"Франс прес\" и ТАСС.Германският посланик в Москва Геза Андреас фон Гайр е бил извикан тази сутрин в руското министерство на външните работи, където е бил уведомен, че двама служители на посолството на Германия са обявени за персона нон грата и имат срок от 7 дни да напуснат Русия. Руската страна освен това е изразила официален протест срещу неоснователното според нея решение на Германия от 4 декември да експулсира двама руски дипломати.Германия аргументира това свое решение с отказа на Русия да сътрудничи в разследването на убийството, в което според прокуратурата има руска или чеченска връзка, отбелязва \"Ройтерс\". ", "date": "2019.12.12", "title": "Русия изгони двама германски дипломати"}
{"url": "http://www.cross.bg/tazi-sytrin-avariyata-1620141.html", "text": "/КРОСС/  Голяма авария е станала около 4 ч. тази сутрин на строителен обект в кв.\"Манастирски ливади\", между улиците „Боянски водопад\" и „Шарл Шампо\", научи КРОСС. Срутила се е част от оградната стена и уличното платно. Заради ранния час и за щастие няма пострадали хора. Няма поражения и по паркираните до строежа автомобили.По информация на пазачите на обекта вероятно аварията е причинена от спукана водопроводна тръба, която е увеличила налягането и отводняването на изкопа не е издържало и това е предизвикало свличането на земните маси.Рано тази сутрин на мястото на аварията са пристигнали кметът на район „Триадица\" Димитър Божилов, зам.-кметът по строителството Христо Вълчанов и експерти от общината.", "date": "2019.12.12", "title": "Свличане на земни маси в изкоп на строеж в жк Манастирски ливади (снимки)"}
{"url": "http://www.cross.bg/sudurzhanie-pravila-videoklipovete-1620151.html", "text": "/КРОСС/  YouTube обяви по-строги правила за допустимо съдържание на поместваните видеоклипове, като вече ще се трие съдържание с прикрити заплахи, обиди, и тормоз на расов и полов признак и сексуална ориентация, предаде БТА.\"Повече няма да допускаме злонамерено съдържание, което оскърбява някого за негови лични отличителни черти като раса, джендър самоопределяне или сексуална ориентация, както и такова, в което се разкрива лична информация. Това се отнася за всички, както за обикновени потребители, така и за създателите на съдържание и политическите представители. Правилата ни вече забраняват не само явните заплахи, но и завоалираните и подразбиращите се\", каза вицепрезидентът на този филиал на Google Мат Халприн.Повече няма да се допуска, например, съдържание, в която се борави с оръжие, докато се говори за някой човек или се поставя лицето му върху запис от видеоигра с насилие.Освен триене на съдържание, при многократни нарушения може да се приложи и демонетизиране на създателите на съдържание, което ще ограничи или премахне приходите им от ЮТюб чрез забрана на платени реклами във видеоклиповете им.По-строгите правила се отнасят и за коментарите под видеоклиповете. Платформата съобщи, че само през третото тримесечие на тази година е изтрила над 16 милиона коментари, съдържащи някаква форма на тормоз, и с въвеждането на новите правила очаква тази бройка да нарасне през следващите тримесечия. ", "date": "2019.12.12", "title": "YouTube въведе по-строги правила за съдържанието на видеоклиповете"}
{"url": "http://www.cross.bg/brak-bulgariya-sklyuchvane-1620144.html", "text": "/КРОСС/  Върховният административен съд потвърди решение на Административен съд София град и окончателно отказа регистрация в ГРАО на брак на двойка от женски род, сключен във Великобритания. Дело № 4245 от 2018 г. беше образувано по жалба на физическо лице срещу решение № 180/ 08.01.2018 г. по адм. дело № 7538/ 2017 г. на Административен съд - София- град. С обжалвания съдебен акт е била отхърлена жалбата на физическото лице против отказ на кмета на Столична община, район \"Люлин\", за актуализиране на семейното й положение в личен картон.Съгласно българския закон еднаквият пол на лицата, желаещи да сключат брак е пречка за сключване на брак.Както Конституцията на Република България така и Семейният кодекс установяват като задължително условие за сключване на  граждански брак разнополовост на съпрузите. С исканата регистрация ще се признае, че няма пречки за сключване на брак, и същата  ще представлява основание за неговото признаване, което е в противоречие с българското законодателство. Навсякъде правната уредба - разглежда семейните отношения, като правоотношение между двата биологични пола- мъж и жена. Липсва нормативна уредба която да предвижда правоотношение с други участници, както и не се предвижда неговото съдържание, промени и прекратяване, упражняване на съпружески и родителските права  и т.н. Следователно, ако условията за сключване на брак, съгласно българското законодателство не са били налице по отношение на тези български граждани към момента на сключване на брака, то този брак/ макар и допустим, съгласно законите на държавата, в която е бил сключен/ няма да породи правни последици в България - чл.4, ал.1 от Семейни кодекс. Брак, който не е породил правни последици в България няма как да бъде признат и съответно регистриран.Върховните магистрати от тричленния състав са на мнение, че няма нарушение и на разпоредбите от Хартата на основните права на ЕС, тъй като правото на встъпване в брак е гарантирано в съответствие с националните закони, които регулират упражняването на това право. СЕО се е произнесъл, че поради невъзможността да бъде постигнато съгласие между държавите членки относно еднополовите бракове, партньорите в тези съюзи не могат да имат правата на семейни членове за целите на свободното движение на работници по смисъла на европейското право /д. 59/ 85 „Reed\"/.Това е третото дело с подобен предмет, което се разглежда във ВАС и съдът има непротиворечива практика по този въпрос. В този смисъл са Решение № 7582  от 15. 06. 2017 г. по административно дело № 7370 / 2016 г. и Решение № 6269 от 18.05.2017 г. по административно дело № 6474/ 2016 г. на ВАС.По своя предмет и същност трите дела се различават от дело № 11558 от 2018 г., по което с решение от юли тази година ВАС потвърди правото на еднополова двойка да пребивава на територията на Република България. Решението на върховните магистрати не касае еднополовите бракове, а се отнася само и единствено до правото на граждани на ЕС да пребивават законно продължително на територията на друга страна-член на Общността, в случая Република България. ", "date": "2019.12.12", "title": " ВАС отказа окончателно да регистрира еднополов брак в България"}
{"url": "http://www.cross.bg/mandarinite-rutzete-silno-1620145.html", "text": "/КРОСС/  ЕС забрани вреден пестицид, с който се пръскат портокалите и мандарините. Тестовете на химикала показали негативно влияние върху здравето на потребителите и особено при децата. Има ли тази година по пазарите у нас цитруси, пръскани с опасния препарат, и с какво се обработват плодовете, преди да достигнат до трапезата ни? Проверката е на Георги Георгиев в рубриката „На твоя страна\" по Нова телевизия.На сергиите на един от столичните пазари вече можем да намерим портокали, мандарини и банани с перфектен външен вид. За да изглеждат по този начин и за да издържат максимално дълго, от градината до пазара, плодовете многократно се обработват с най-различни пестициди, консерванти и оцветители.При последния пазар на цитрусите за трапезата Снежана Чанкова с тревога забелязва, че мандарините са необичайно ярко оцветени. А кората им - силно гланцирана. Затова е притеснена да ги даде на децата си. „Когато ги мия с топла вода - започват да лепнат по ръцете и ако човек опита - в никакъв случай не е този вкус, който беше на цитруса. Има един специфичен тръпчив вкус. Това всичко е химия и то вреди на здравето и го усещаме след време\", каза тя.За да подобрят качеството и трайността на мандарините и портокалите, търговци си позволяват да използват и забранени оцветители, твърди Владимир Иванов от комисията по стоковите борси и тържищата. Макар и доста по-рядко от предишни години. „Специално при цитруса винаги може да се познае - наситен, несвойствен силно червен или силно оранжев цвят. Съветвам хората да го избягват, да не го купуват. Започват да ти блестят ръцете, различните парафини се размазват винаги по ръцете. Това се случва във фабриките, в които се заготвя за по-нататъшен експорт - там се манипулира и обработва мандарината и се кара към крайна дестинация\", коментира той.Търговците са длъжни да изписват всяко вещество, с което е третиран плодът, както и че кората не е годна за консумация, уточняват от агенцията по храните. Такива надписи обаче можем да срещнем само при пратките на едро, признават и контролните органи. „Ако трябва да сме точни, на пазарите не е точно така - и затова там в момента правим засилени проверки\", каза инж. Атанас Дробенов от БАБХ. ", "date": "2019.12.12", "title": "Внимание! Обработват с вреден пестицид корите на мандарини и портокали"}
{"url": "http://www.cross.bg/rysiya-poslanik-makarov-1620148.html", "text": "/КРОСС/  От България не идва заплаха за Русия, споделяме една азбука - кирилицата, която ние сте ни донесли в Русия. Това заяви руският посланик у нас Анатолий Макаров, предаде БГНЕС.„Не виждаме заплаха за националните интереси на Русия, която да идва от Балканите\", подчерта посланик Макаров и добави, че в Москва наблюдават процесите в региона на Югоизточна Европа. Той изрази тревогата от разширяването на Северноатлантическиия алианс и предстоящото включване на Македония в него.„Виждаме как активно подготвят Македония за членството в НАТО. Разширяването на Северноатлантическия алианс, който си поставя за цел противопоставянето с Русия, не може да не ни тревожи. Но като цяло бих казал, че не виждам никаква заплаха за Русия от страна на България\", каза посланик Макаров.Той заяви, че в Русия все още гледат на България като „държава на духа\", както я беше определил големият руски учен акад. Дмитрий Лихачов. „Като държава на духа - да. Като държава, държаща на думата си - надявам се, че всички споразумения, които има между нашите две страни ще бъдат реализирани\", подчерта посланик Макаров. Той припомни, че сред нещата, които ни свързват е общата азбука. „С България споделяме кирилицата, която вие сте ни донесли в Русия\", каза посланик Макаров и добави, че неговият син е кръстен на Свети Кирил - име, което олицетворява дружбата и сътрудничеството между нашите народи.Той заяви, че Москва отделя сериозно внимание на своите балкански партньори. „Посланик съм вече от три години и правя всичко, за да могат нашите взаимоотношение да получат ново развитие. Знам, че и останалите руски посланици, които са акредитирани в другите балкански страни, правят същото\", каза посланик Макаров.Високопоставеният руски дипломат участва в конференцията „Примаковски четения\" в чест на акад. Евгений Примаков, на която се обсъждаха актуални геополитически въпроси.„Акад. Евгений Примаков има огромна значение за историята на Русия. Той е направил много за нашата страна в един труден период за нея през 90-те години на ХХ век. Акад. Примаков беше и директор на външното разузнаване, и външен министър, и министър-председател. Неговата работа беше свързана с възраждането на руската държавност, с възраждането на съвременна Русия. Той застъпваше идеите на многовекторността и многополюсността във външната политика. Това са неща, които са необходими за стабилното развитие на нашия народ\", подчерта посланик Макаров. ", "date": "2019.12.12", "title": "Руският посланик: България не е заплаха за нас, споделяме една азбука"}
{"url": "http://www.cross.bg/bulgariya-kompanii-icap-1620146.html", "text": "/КРОСС/  Компаниите от Групата ЧЕЗ в България - ЧЕЗ Електро България и ЧЕЗ Разпределение България, получиха за четвърти път наградите True Leaders за лидери в енергийния сектор и за прилагане на добри бизнес практики. Отличията се присъждат от ICAP България на компании, които отговарят едновременно на няколко измерими и обективни критерии: да са сред 300-те най-печеливши компании по EBITDA за 2018 г., да са увеличили броя на своя персонал спрямо предходната година, да имат висока кредитна оценка и да са лидери в своя сектор. Призовете бяха връчени на официална церемония на 11 декември 2019 г. в София.„Отличието е чест за нас и изказваме благодарност на всички наши партньори и служители, без които този успех нямаше да бъде възможен. Този приз ни мотивира още повече да продължим да работим, за да запазим  лидерските си позиции на енергийния пазар, в който конкуренцията е сериозна, особено в сферата на продажбите на електроенергия\", каза Зорница Йорданова, директор „Продукти и покупка на електроенергия\" в „ЧЕЗ Електро България\" АД, при получаване на наградата.„Възприемаме факта, че сме една от най-големите компании в България по-скоро като ангажимент да отговорим на високите очаквания, каквито съществуват към всеки секторен лидер. Да сме носители за четвърти път на отличието показва, че то не е плод на еднократни усилия, а на устойчива дългосрочна политика. Не спираме да работим и да инвестираме\", отбеляза при получаването на приза Виктор Станчев, главен оперативен директор на „ЧЕЗ Разпределение България\" АД.ICAP Bulgaria е част от ICAP Group - най-голямата Група за бизнес информационни услуги в Югоизточна Европа и една от малкото компании, одобрени от Европейската служба по ценни книжа и борси - ESMA, като „Агенция за кредитен рейтинг\" и за седма поредна година отличава водещите компании в България с наградите True Leaders. ", "date": "2019.12.12", "title": "ЧЕЗ Електро и ЧЕЗ Разпределение с поредно високо отличие за лидери в сектора"}
{"url": "http://www.cross.bg/staiikov-svoboda-staiiko-1620149.html", "text": "/КРОСС/  Стайко Стайков остава на свобода.Миналата седмица синът на алкохолния бос Миню Стайков беше задържан по време на проверка на два луксозни автомобила. Единият - брониран и с въоръжени мъже в него. Именно там е бил и Стайков. Отказал да покаже документите  и  обяснил, че е попаднал случайно в колата, след като тръгнал на автостоп към Айтос. Според информацията, Стайков дори е звъннал на телефон 112  и е казал, че се съмнява, че полицаите са истински, тъй като вече е бил отвличан.Синът на Миню Стайков получи две обвинения - за неподчинение  и за подаване на фалшив сигнал на спешния телефон. На първа инстанция съдът реши, че той, трябва да излезе на свобода без мярка за неотклонение, а само с  глоба. ", "date": "2019.12.12", "title": "Стайко Стайков остава на свобода"}
{"url": "http://www.cross.bg/iliyana-iiotova-bulgariya-1620147.html", "text": "/КРОСС/  За доброто сътрудничество и през отиващата си година благодари на представителите на дипломатическия корпус в България вицепрезидентът Илияна Йотова, която беше гост на традиционния прием, организиран от Министерството на външните работи. Вицепрезидентът изказа специални благодарности на дамите посланици, с които имат редица съвместни инициативи.В приветствието си Илияна Йотова подчерта огромната роля на дипломацията в днешния все по-разделен свят. „Радикализмът, ксенофобията, отричането на другия не са били толкова силни от години насам, затова са ни нужни професионализъм, добри думи, позитивни послания. През XXI век е много по-лесно да прокараш разделителни линии, да сееш език на омразата, отколкото да проявяваш солидарност, да подаваш ръка\", изтъкна вицепрезидентът и подчерта необходимостта от засилване на ролята на международните организации.В европейски план Илияна Йотова приветства идеята на Франция и Германия за двугодишна конференция, посветена на бъдещето на Европейския съюз. „Именно този диалог трябва да покаже, че в ЕС няма място за двойни стандарти, разделение на център и периферия\", заяви вицепрезидентът.„Разчитам във Ваше лице България да срещне съюзници за отпадане на Механизма за сътрудничество и проверка\", обърна се Илияна Йотова към присъстващите посланици на страните членки на ЕС. Вицепрезидентът посочи, че следващата пролет предстои преглед на Шенгенското споразумение и изрази надежда този процес да завърши с приемането на България и Румъния, които са изпълнили всички критерии.Илияна Йотова каза, че европейската интеграция на Западните Балкани продължава да стои в дневния ред на българската външна политика, и Албания и Република Северна Македония трябва да получат покана за членство, а процесът по присъединяване на Сърбия и Черна гора да напредне. ", "date": "2019.12.12", "title": "Илияна Йотова беше гост на приема на дипломатическия корпус"}
{"url": "http://www.cross.bg/most-dynav-otkriti-1620164.html", "text": "/КРОСС/  35 кг хероин са открити и иззети от митнически служители на Дунав мост., съобщава NOVA.Наркотичното вещество е намерено в лек автомобил с търговишка регистрация, който е пътувал за Австрия. В тайници под седалките със скенер са открити 71 опаковани и заключени пакета с наркотика.За 72 часа е задържан водачът на колата - 35-годишен мъж от Търговище. Той ще бъде обвинен за контрабанда. Според експерти, паричната стойност на хероина е минимум 1 милион и половина лева. ", "date": "2019.12.12", "title": "Хероин за над 1,5 млн. лв. е намерен в български автомобил на Дунав мост "}
{"url": "http://www.cross.bg/nato-cherno-more-1620150.html", "text": "/КРОСС/  България предложи разполагане във Варна на координационен център на военоморски сили на НАТО в Черно море. Това заяви генералният секретар на НАТО Йенс Столтенберг на пресконференция с българския президент Бойко Борисов в Брюксел, цитиран от ТАСС и БГНЕС. „България предложи разполагане във Варна на координационен център на военоморските сили НАТО в Черно море. Обсъдихме това предложение\", каза той.Столтенберг обясни, че в момента тези функции са възложени на щаба на военноморските сили на НАТО във Великобритания.Българският премиер Бойко Борисов отбеляза, че има предварително споразумение за координационния център, той ще има \"сдържащ\" характер. „Целта му ще бъде да има изключително възпиращо действие\", каза Борисов.\"Ние не настояваме, а предлагаме създаването на този координационен център. Ние винаги сме против военни флоти в Черно море. Центърът трябва да играе само възпираща роля\", каза още той.Борисов също така добави, че София, подкрепяща укрепването на НАТО в Черно море, „застава зад мир и дипломация в региона, за стабилни отношения с всички страни, включително Русия и Турция\".Генералният секретар на Северноатлантическия алианс добави, че тази година страните от НАТО са провели пет учения в Черно море, по време на които те са тренирали „рамо до рамо с украинския и грузинския флот\". ", "date": "2019.12.12", "title": "Столтенберг: България предложи създаване на координационен център на НАТО във Варна"}
{"url": "http://www.cross.bg/borisov-bryuksel-nato-1620135.html", "text": "/КРОСС/  Министър-председателят Бойко Борисов пристигна в Брюксел.Премиерът Борисов ще проведе среща с генералния секретар на НАТО Йенс Столтенберг в Главната квартира на Алианса в Брюксел. Борисов и Столтенберг ще обсъдят партньорството в областта на отбраната и сигурността в рамките на НАТО, предизвикателствата пред партньорите в Пакта и изпълнението на финансовите им ангажименти за повишаването на инвестициите в колективната отбрана. В рамките на разговора българският премиер и генералният секретар на Алианса ще се спрат и на задълбочаването на индустриалното сътрудничество в областта на отбраната.Чрез политиката и действията на българското правителство страната ни остава силно ангажиран и лоялен съюзник на Северноатлантическия Алианс. В този контекст България отдели над 3 % от БВП за отбрана през настоящата година, което ни поставя на второ място след САЩ в НАТО. Бюджетът за сектора отново ще бъде висок и през 2020 г.По-късно министър-председателят Борисов ще участва в заседание на Европейския съвет в Брюксел. На него държавните и правителствени ръководители ще обсъдят изменението на климата и дългосрочния бюджет на ЕС, както и Брекзит и подготовката за преговорите по бъдещите отношения между ЕС и Обединеното кралство след оттеглянето му.  ", "date": "2019.12.12", "title": "Министър-председателят Бойко Борисов пристигна в Брюксел"}
{"url": "http://www.cross.bg/shtastie-doza-istoriyata-1620133.html", "text": "/КРОСС/ Голямата изненада в родния бокс офис „Доза Щастие\" продължава да преследва рекорди. След като стана най-гледаната драма в историята на родното кино, филмът, разказващ историята на Весела Тотева и нейната дъщеря Валя, е на път да се превърне и в най-гледания български филм за изминалата 2019 година. Въпреки тези резултати, най-голямата изненада и признание дойде от чужбина - гигантът Google обяви, че за първи път българска продукция оглавява търсенията за региона в категория „Филми\".В топ 10, оглавен от „Доза Щастие\", попадат още „Аквамен\", „Жокера\", „Отмъстителите: Краят\", „След\", „Имало едно време в Холивуд\", „Гробище за домашни любимци\", „Капитан Марвел\", „Роди се звезда\" и „Зелената книга\".„Трудно ми е да опиша какво изпитвам в този момент. Гледайки този списък с огромни кинопродукции, а ние на първо място, осъзнавам, че сме сбъднали най-голямото желание на мама - филмът да се гледа и посланието му да достигне до възможно най-много хора. Успяхме, мамо!\" - сподели Валентина Каролева, която играе главната роля във филма за живота на майка си, по телефона от Лондон.Все още може да гледате „Доза Щастие\" в кината в цялата страна!\n\t\t\t\t\t ", "date": "2019.12.12", "title": "За първи път в историята български филм оглави годишната класация на Google"}
{"url": "http://www.cross.bg/otpadutzi-vuzdyha-sofiya-1620134.html", "text": "/КРОСС/  В следствие на повишените в пъти нива на фини прахови частици във въздуха през последните пет дни София буквално не диша. „Вместо обаче да се вземат сериозни, ефективни и устойчиви мерки за подобряването на чистотата на въздуха в София, Столична община и кметът Фандъкова, изключителното лицемерно и безотговорно, само призоваха хората да не горят отпадъци и да не ползват твърди горива за отопление. Призивът на Фандъкова, както и искането й да се криминализира нерегламентираното изгаряне на отпадъци е абсолютна подигравка със столичани, защото именно кмета Фандъкова лично внесе доклад в общинския съвет, с който предлага отпадъците на София да се изгарят в центъра на града, което допълнително ще повиши нивото на фини прахови частици на и без това достатъчно мръсния въздуха на София\"Това заяви председателят на ПП МИР инж. Симеон Славчев по повод направеното от Фандъкова предложение да се криминализира нерегламентираното изгаряне на отпадъци и поиска да разбере, дали и в кой случай Фандъкова е била искрена, припомняйки, че тя лично е заявила желание да носи отговорност за изграждането на инсталацията за изгаряне на боклук в центъра на столицата ?! Световната здравна организация препоръчва хората да не се излагат на мръсен въздух за повече от 24 часа, тъй като фините прахови частици могат да проникнат дълбоко в белите дробове и дори в кръвта. Смогът е най-опасен за децата и хората с белодробни проблеми.„При изгарянето на отпадъци се отделят много вредни вещества като диоксини, фурани и тежки метали. Диоксините са устойчиви органични замърсители и един от най-токсичните химикали, оценени някога от науката. Изгарянето на отпадъците е най-големият източник на диоксин във въздуха. Тъй като няма безопасни нива за излагане на човека на диоксини, не може да има наистина безопасно нива на емисиите на диоксин, изхвърлени от инсинераторите в атмосферата- дори и те да отговарят на нормативните изисквания. Изгарянето на боклук е един от най-големите източници на емисии и фини прахови частици във въздуха и по никакъв начин не кореспондира с нито една от политиките на Столична община за справянето с проблема за чистотата на въздуха. Именно за това предлагам Народното събрание да криминализира не само нерегламентираното и и регламентираното изгаряне на отпадъци\" категоричен е Славчев. Припомняме, че в предишния мандат на Столичния общински съвет, именно Славчев и групата \"Политическа група 5\" се противопоставиха на изграждането на завод за изгаряне на отпадъци в центъра на София, като дори внесоха искане за провеждане на местен референдум за завода за изгаряне, което стигна и Административния съд и делото е в ход. „Напълно съм съгласен с кмета на София Йорданка Фандъкова, че трябва да има солидна глоба и затвор за изгарянето на отпадъци.\", което причинява вредни емисии. Предложените от кмета промени в законодателството са да има до 2 години затвор и глоба от 2000 до 5000 лв. за замърсяване на въздуха чрез горене на отпадъци, отработени масла, гуми или дрехи. Моето предложение е да се забрани напълно изгарянето на отпадъци в България, без значение дали е регламентирано или не, а същите санкции, тоест затвор до 2 години да се прилагат и за всички, които горят отпадъци\", допълни още инж. Симеон Славчев.Председателят на ПП МИР заяви, че ако Фандъкова иска да подобри чистотата на въздуха в София, то първата мярка е спиране на изграждането на завода за изгаряне.„В противен случай кметът на София ще понесе своята наказателна отговорност за замърсяването на въздуха на столицата и застрашаването на здравето на столичани.\" ", "date": "2019.12.12", "title": "Симеон Славчев, ПП МИР: Да се забрани и криминализира въобще изгарянето на отпадъци в България"}
{"url": "http://www.cross.bg/godini-obshto-shans-1620137.html", "text": "/КРОСС/  Жена на 57 години от Провадия, изпаднала в мозъчна смърт вследствие на исхемичен мозъчен инсулт, даде шанс за живот на мъж с хронична бъбречна недостатъчност в УМБАЛ \"Александровска\".Трансплантираният е на 31 години от гр. Монтана и все още не провежда хемодиализно лечение. Той е показал най-голям процент органна съвместимост с донора от общо 6 поканени от листата на чакащи. Другият бъбрек не е трансплантиран, поради установени съдови промени.В момента реципиентът е в стабилно общо състояние и се възстановява в Клиниката по анестезиология и интензивно лечение на болницата.Екипът на лечебното заведение изказва искрени съболезнования на близките на починалата жена и адмирира тяхното хуманно решение да дарят органите ѝ за спасяването на други човешки животи в най-трудния за тях момент.  ", "date": "2019.12.12", "title": "Млад мъж получи шанс за живот след бъбречна трансплантация"}
{"url": "http://www.cross.bg/sila-prisuda-vlyazla-1620136.html", "text": "/КРОСС/  Търсен от правосъдието е установен при предприети действия от сектор „Издирване\", ГДНПЗадържаният е с влязла в сила присъда, за него има европейска заповед за арестСлед операция на служители от сектор „Издирване\", ГДНП и областните дирекции на МВР в Русе и Бургас е установен 48-годишен от с. Сандрово, област Русе с влязла в сила присъда. Действията на криминалистите са проведени на 10 декември. Мъжът е установен и задържан в гр. Несебър. Той е обявен за общодържавно издирване от месец април 2015 година, а за задържането му има и европейска заповед за арест.48-годишният с влязла в сила присъда за измама с неистински документи от 6 години и половина лишаване от свобода, той е и с множество криминални регистрации за обсебване и измама в особено големи размери.По случая е уведомена Районната прокуратура в Русе и задържаният е предаден на Главна дирекция „Изтърпяване на наказанията\". ", "date": "2019.12.12", "title": "Закопчаха мъж с влязла в сила присъда и европейска заповед за арест"}
{"url": "http://www.cross.bg/prestuplenie-gabrovo-suda-1620138.html", "text": "/КРОСС/  С постановление на наблюдаващ прокурор, по бързо производство на Районна прокуратура - Габрово, задържаха извършител на кражба за срок от 72 часа до довеждането му пред съда. Това информира Апелативната прокуратура във Велико Търново. Р. К. е привлечен в качеството на обвиняем за това, че на 09.12.2019 г. в с. Драгановци, общ. Габрово, при условията на повторност, отнел чужда движима вещ: велосипед марка „Drag\", модел „С1\" на стойност около 600 лв., като случаят е немаловажен - престъпление по чл.195, ал.1, вр. чл.194, ал.1, вр. чл.28 от НК. 21-годишният извършител има предходни присъди за извършени престъпления, като последното деяние е осъществено в срока на условно осъждане. Прокуратурата счита, че съществува реална опасност лицето да се укрие или да извърши друго престъпление, поради което ще внесе в съда искане за вземане на мярка за неотклонение задържане под стража.", "date": "2019.12.12", "title": "Искат постоянен арест за 21-годишен, свил колело по време на условна присъда"}
{"url": "http://www.cross.bg/mobilnost-parlament-suveta-1620139.html", "text": "/КРОСС/  Преговарящите от Европейския парламент и Съвета на финландското председателство на ЕС постигнаха временно споразумение за ревизирани правила за командироване на водачи, време за почивка на шофьорите и прилагане на правилата за каботаж.Текстът, договорен от преговарящите, сега трябва да бъде одобрен от Съвета на ЕС и Европейския парламент.Преговорите между институциите на ЕС по трите предложения за пакет \"Мобилност\" започнаха през октомври 2019 г., след като парламентът прие позицията си през април, а през септември Транспортната комисия на новоизбрания парламент потвърди решението за започване на преговори.Трите предложения за командироване на водачи, периоди на почивка и достъп до професията и до пазара на автомобилни превози са част от пакета \"Мобилност\", представен от Комисията на ЕС през май 2017 г. ", "date": "2019.12.12", "title": " ЕС и ЕП постигнаха предварителна сделка по пакет \"Мобилност\""}
{"url": "http://www.cross.bg/pozhar-izbyhna-na-borda-na-edinstveniya-ryski-samoletonosach-1620140.html", "text": "/КРОСС/  Единственият самолетоносач на руския флот - „Адмирал Кузнецов\", се запали в четвъртък в пристанището на Мурманск. Това съобщават руските информационни агенции, цитирани от Франс прес.По първоначална информация шестима са пострадали, а трима са в неизвестност след пожара. ", "date": "2019.12.12", "title": "Пожар избухна на борда на единствения руски самолетоносач"}
{"url": "http://www.cross.bg/borisov-nato-boiiko-1620143.html", "text": "/КРОСС/  Започна срещата на министър-председателя Бойко Борисов с генералния секретар на НАТО Йенс Столтенберг в Брюксел, съобщиха от правителствената информационна служба. В началото на разговора премиерът Борисов подчерта, че единството на НАТО и силата на връзката между Европа и Северна Америка са ключови, за да се справим с предизвикателствата и заплахите за сигурността.Според българския министър-председател 70 години след създаването на Северноатлантическия Алианс, организацията се е доказала като най-успешния съюз в историята. „Различията в НАТО не ни притесняват, защото това е нормално за съюз от демократични държави. Това обогатява допълнително организацията\", посочи още Бойко Борисов пред Столтенберг.Министър-председателят Борисов заяви, че България остава силно ангажиран и отговорен съюзник. „Изпълняваме ангажимента за повишаване на инвестициите в отбраната. Тази година отделяме над 3% от БВП за отбрана. Бюджетът за сектора през 2020 г. отново ще бъде висок\", отбеляза премиерът Бойко Борисов.В хода на срещата беше подчертана важността и на сътрудничеството между Северноатлантическия Алианс и ЕС. „НАТО е основата на колективната отбрана в Европа. Засилването на отбранителния потенциал на Европа не може да става в конкуренция с НАТО\", добави още българският премиер. ", "date": "2019.12.12", "title": "Борисов към Столтенберг: България остава силно ангажиран и отговорен съюзник на НАТО"}
{"url": "http://www.cross.bg/stentove-otcheteni-dans-1620177.html", "text": "/КРОСС/  По сигнал на ДАНС бе разбит друг опит за точене на Здравната каса през заплащане на медицински изделия, след като разследвания на NOVA разкриха скандални злоупотреби с поставяне на стентове на здрави хора.Прокуратурата в Хасково влезе в местната болница в хода на разследване за отчетени, но неизползвани стентове, съобщиха от държавното обвинение. Сигналът е подаден от териториалната дирекция на ДАНС.При обиска в лечебното заведение са открити 23 интракоронарни стента, за които се предполага, че са отчетени като поставени на пациенти. Те били запечатани в алуминиеви опаковки.По този начин на болницата са изплатени незаработени средства от бюджета на НЗОК, твърдят от прокуратурата. Работата по случая продължава.Предстои да бъдат изискани документи, както от ръководството, така и от РЗОК-Хасково.  Ще бъдат разпитани свидетели и при необходимост ще се назначат и експертизи. ", "date": "2019.12.12", "title": "ДАНС спипа и хасковската болница да точи НЗОК със стентове"}
{"url": "http://www.cross.bg/hora-litza-vuzrastni-1620174.html", "text": "/КРОСС/  Със Заповед на Ръководителя на Управляващия орган на Оперативна програма „Региони в растеж\" 2014-2020 г. се удължава срокът за кандидатстване по процедура „Подкрепа за деинституционализация на социалните услуги за възрастни и хора с увреждания\" по приоритетна ос 5 „Регионална социална инфраструктура\" на оперативната програма.Удължаването е с цел да бъдат поканени да кандидатстват резервните общини за изграждане на инфраструктурата на социалните услуги, за които не са подадени или одобрени проектни предложения в рамките на първоначално определения срок за кандидатстване.Целта на процедурата е да подкрепи изпълнението на мерки за осигуряване на инфраструктура за социални услуги в общността за възрастни хора и хора с увреждания, съгласно Картата на резидентните услуги и Картата на услугите за подкрепа в общността по Плана за действие за периода 2018-2021 г. за изпълнение на Националната стратегия за дългосрочна грижа.По процедурата се предвижда да бъде изградена инфраструктура за създаване на 74 нови обекта, от които 30 центъра за грижа за лица с психични разстройства, 22 центъра за лица с умствена изостаналост, 7 центъра за лица с различни форми на деменция, 9 центъра за възрастни хора в невъзможност за самообслужване  и 6 дневни центъра за подкрепа на лица с различни форми на деменция и техните семейства.Картите на услугите са разработени от работна група с участието на представители на Министерството на труда и социалната политика, Агенция за социално подпомагане и Националното сдружение на общините в Република България.По процедурата са сключени общо 26 договора с общини от Картите на услугите. Те включват изграждане, ремонт, обзавеждане и оборудване, необходими за създаване на 61 центъра за грижа (26 за лица с психични разстройства, 20 за лица с умствена изостаналост, 7 за лица с различни форми на деменция и 8 за възрастни хора в невъзможност за самообслужване) и 6 дневни центрове за подкрепа на лица с различни форми на деменция и техните семейства.Изменените Насоки за кандидатстване по процедура BG16RFOP001-5.002„Подкрепа за деинституционализация на социалните услуги за възрастни и хора с увреждания\" по приоритетна ос 5 „Подкрепа за деинституционализация на социалните услуги за възрастни и хора с увреждания\" и заповедта за изменението им са качени на сайта на МРРБ. ", "date": "2019.12.12", "title": "Удължават срока за кандидатстване по ОПРР за финансиране на проекти за възрастни и хора с увреждания   "}
{"url": "http://www.cross.bg/dimitrov-nesebur-garantziya-1620162.html", "text": "/КРОСС/  Специализираният наказателен съд измени мярката за неотклонение на кмета на Несебър Николай Димитров от „задържане под стража\" в „парична гаранция\" от 40 000 лева, но въпреки това, към настоящия момент, той остава в ареста.Причината - прокуратурата мигновено е внесла протест. Димитров ще бъде пуснат, само и ако на 19 декември , за която дата е насрочено новото заседание, втората съдебна инстанция потвърди решението на колегите си от спецсъда. В противен случай, свободата му ще бъде отложена за необозримо бъдеще.Припомняме, Николай Димитров беше задържан в навечерието на изборите на 23 октомври, заедно с още трима кандидати за общински съветници, обвинен за участие в организирана престъпна група за търговия с гласове, а три дни по-късно от раз спечели от килията местния вот с близо 60 процента.На 11 ноември пък под конвой от столичния арест бе доведен в Несебър, за да положи клетва като кмет, а веднага след това отново бе върнат зад решетките. С решение на Специализирания наказателен съд, също от вчера, е изменена и мярката за неотклонение в парична гаранция от 20 000 лева и на общинския съветник Петър Тодоров.Той, също няма как да излезе в момента на свобода, заради прокурорския протест. На 5 декември, четвъртият задържан Георги Георгиев бе пуснат срещу подписка. ", "date": "2019.12.12", "title": "Кметът на Несебър с парична гаранция, но в ареста "}
{"url": "http://www.cross.bg/bulgariya-rabotni-godina-1620132.html", "text": "/КРОСС/  Идва краят на 2019 и с това неминуемо започваме да гледаме календара за следващата година за дните, в които ще работим и почиваме.2020 е високосна година и има 366 дни. От тях 250 са работни, 16 са официални празници и 100 се падат уикенд. Официалните празници са всъщност 12 дни, но 4 от тях съвпадат със събота или неделя, което означава, че по закон първият ден от работната седмица след тях е почивен.През 2020 работните дни ще са 250 или 2000 работни часа при стандартните 40 часа на работна седмица. Най-натовареният месец е юли с 23 работни дни, а най-свободният е май само с 18.Пълен списък с почивните дни в България за 2020:Нова година на 1 януари (сряда)Денят на Освобождението на България на 3 март (вторник)Великден между 17 до 20 април (петък до понеделник)Денят на труда на 1 май (петък)Денят на Българската армия (Гергьовден) на 6 май (сряда)Денят на българската просвета и култура и на славянската писменост на 24 май (неделя)Съединението на България на 6 септември (неделя)Денят на независимостта на България на 22 септември (вторник)Коледа между 24 и 28 декември (четвъртък до понеделник, защото 26 декември се пада в събота)Източник: БГ Почивни Дни ", "date": "2019.12.12", "title": "Кои са неработните дни през 2020?"}
{"url": "http://www.cross.bg/madzharov-razlichni-aleks-1620120.html", "text": "/КРОСС/  Над 800 000 души в света умират от това, което причини смъртта на малкия Алекс. Това е по данни на Световната здравна организация. Белият дроб и надбъбреците са два различни органа, които са изключително важни за хомеостазата на организма. Когато в два различни органа едновременно се получат кръвоизливи, които блокират изцяло тяхната дейност, това състояние е неспасяемо. Това заяви председателят на Българския лекарски съюз д-р Иван Маджаров в студиото на Нова телевизия „Здравей, България\". В сряда Българският лекарски съюз застана зад лекарите, замесени в случая със смъртта на 3-годишно дете. Проверката на агенция „Медицински надзор\" вече установи, че в случая няма лекарска грешка. Д-р Елена Георгиева, която е прегледала малкия Алекс в Педиатрията, в четвъртък се връща на работа.Взаимоотношенията между организма на човек и вируса са различни при всеки човек. Понякога самата имунна система реагира бурно към външния причинител. Когато става въпрос за вирус, ние можем само да подпомагаме борбата на организма, без да имаме възможността да влияем както при бактериите с антибиотици, каза още Маджаров. В тези случаи, като този на Алекс, става въпрос за една бурна реакция на взаимодействие между външния причинител - вирусът и организмът на детето, посочи той.Изключително важно е да се знае, че когато постъпим в болница, където има Спешен кабинет и навън има други пациенти, които чакат, ние трябва да изчакаме реда си, защото губим време, ако търсим друг лекар. Нямат право да ви връщат от болница, която има разрешение за дейност и разполага с профила, който търсите, каза още д-р Иван Маджаров. Относно това, дали БЛС са проучили информацията, спомената от премиера, че е видял запис, при среща с родителите, на който има проява на лошо отношение от секретарки в болницата към тях, Маджаров отговори, че няма информация за какъв запис става въпрос и кои са тези секретарки. ", "date": "2019.12.12", "title": "Д-р Иван Маджаров: Над 800 000 души в света умират от вирусни инфекции"}
{"url": "http://www.cross.bg/kovacheva-preporuka-dymite-1620123.html", "text": "/КРОСС/  Удължаване на общественото обсъждане за въвеждане на \"Бонус-малус\" системата. Това поиска омбудсманът- Диана Ковачева. Според нея новият метод ощетява гражданите. Липсва пропорционалност между санкционирането и поощрението на шофьорите, допълни още Ковачева. Според първоначалните разчети наказанието може да стигне до 400 %, а  бонусът е в далеч, по-малки размери.Стимулирането на съвестните шофьори е доста малко. 5 години ще се борят за отстъпка от 23%. Възможно е дори такива да не достигнат този процент, тъй като в полицата се записват и други хора, а с техния „малус\" може да се отрази, коментира Ковачева в \"Здравей, България\". По думите всеки трябва да отговаря за своите нарушения. По думите й перничани не трябва да плащат за некачествена вода. Въпросът е как ще се установи, че тя е такава. Обаче засега такъв механизъм нямало. Ковачева е категорична, че трябва да се промени Наредба 4 за ВиК услугите. Днес изпращам писмо с препоръка към министъра на регионалното развитие и благоустройството с препоръка за конкретни срокове, в които да се предприемат мерки, каза още общественият защитник. ", "date": "2019.12.12", "title": "Омбудсманът иска удължаване на общественото обсъждане за \"Бонус-малус\""}
{"url": "http://www.cross.bg/krymovgrad-novi-momchilgrad-1620130.html", "text": "/КРОСС/  Завърши рехабилитацията на 32 км от второкласния път II-59 Момчилград - Крумовград - Ивайловград. Проектът е съфинансиран от Програмата за трансгранично сътрудничество ИНТЕРРЕГ V-A Гърция - България 2014-2020 г. и националния бюджет. Инвестицията е за над 21 млн. лв. с ДДС.Основно ремонтираната отсечка е част от международното трасе Кърджали - Момчилград - Крумовград - Ивайловград - ГКПП Славеево - Кипринос (Гърция) с голямо значение за регионалния и международeн туризъм. Пътят осигурява удобна връзка за голям брой туристи, пътуващи ежедневно за съседна Гърция. През миналия програмен период със средства от Оперативна програма „Регионално развитие\" 2007-2013 г. /лот 12/ са рехабилитирани 18 км от републиканския път в участъка от Момчилград до с. Карамфил. С успешното изпълнение и на проектите, които завършват сега, са ремонтирани над 50 км от второкласния път.Строителните работи, завършени тази година, са обособени в два участъка. Първият е около 6 км (от 24-ти до 30-ти км), а вторият е близо 26 км (от 30-ти до 56-ти км).Рехабилитацията на близо 6-километровата отсечка - от село Карамфил до разклона за язовир „Студен кладенец\", е финансирана от републиканския бюджет. Участъкът е с нова асфалтова настилка, а на местата с ниска носимоспособност е изградена нова конструкция на пътя. Подобрено е отводняването чрез изграждането на нови водостоци, окопи и банкети. Монтирани са нови ограничителни системи, пътни знаци и маркировка. Ремонтирани са две мостови съоръжения - при 27-ми км над р. Крумовица, с дължина 120 м, и при 29-ти км, което е 8 метра. Двата моста са с нова хидроизолация, настилка и тротоари. Възстановени са мантинелите и парапетите на съоръженията.Изпълнител на участъка от 24-ти до 30-ти км е ДЗЗД „ИЗТОЧНИ РОДОПИ 3\", в което участват: „Пътстройинженеринг\" АД, „ПСК Виастрой\" ЕООД, „Пътища\" АД, „БСК-Горна Оряховица\" АД и „Атлас Балкан\" ООД. Стойността на договора е 3 390 639,742 лв. с ДДС. Строителният надзор е осъществен от „Строл 1000\" АД. Техният договор е за 51 000 лв. с ДДС. Авторският надзор е на „Трансконсулт -22\" ООД. Договорът им е за 17 880 лв. с ДДС.По Програмата за трансгранично сътрудничество ИНТЕРРЕГ V-A Гърция - България 2014-2020 г., съфинансирана от Европейския фонд за регионално развитие и националния бюджет, са основно ремонтирани 26,4 км. Това е отсечката от началото на гр. Крумовград до разклона за с. Попско. Обновеното трасе преминава през четири населени места - гр. Крумовград, с. Полковник Желязово, с. Рогач и с. Пелин. В Крумовград е извършена пълна реконструкция на пътната настилка. В целия рехабилитиран участък е положен нов асфалт, подобрено е отводняването с нови бетонови бордюри, отводнителни улеи и облицовани окопи. Почистени и удължени са всички водостоци и са построени пет нови. Поставени са нови мантинели, пътни знаци и маркировка. В района на 41-ви км е изградена стоманобетонова укрепителна стена с дължина 46 метра. Скатът зад стената е укрепен с геомрежа и хумус. Изпълнител на този участък е Обединение „ПЪТ II-59\", в което участват: „Джи Пи Груп\" АД и „Контратас Инглесиас\" АД. Договорът за строително-монтажните работи е за 17 989 382,71 лв. с ДДС. Строителният надзор е осъществен от „ПЛАН ИНВЕСТ ПЛОВДИВ\" ЕООД. Техният договора е 220 056 лв. с ДДС. Авторският надзор е на „Трансконсулт-22\" ООД. Договорът им е за 4 200 лв. с ДДС.  ", "date": "2019.12.12", "title": "Над 21 млн. лв. са инвестирани в пътя Момчилград – Крумовград"}
{"url": "http://www.cross.bg/spiridon-ostrov-bili-1620131.html", "text": "/КРОСС/  Православната църква почита днес паметта на Свети Спиридон - епископ Тримитунтски, Чудотворец.Роден на остров Кипър и живял през четвърти век, Спиридон хранел бедни и сираци, лекувал болни, приемал радушно странници. По време на царуването на император Константин е бил епископ в град Тримитунт, на остров Кипър.Просветен от Светия Дух, Спиридон узнавал тайните помисли и прегрешения на хората. Тази прозорливост му помагала да поучава чрез чувства на любов и милосърдие към ближните. Прославил се чрез много чудеса, които били знак на проявената към него Божия милост. През 325 г. участвал в Първия вселенски събор, където изобличил ереста на арианите и нагледно доказал единството на Светата Троица. Спиридон взел в ръце една тухла и я стиснал, и от нея мигновено излязъл огън, потекла вода, а глината останала в ръцете на Чудотвореца.Живял до около 350 г. Погребали го в Тримитунт. На гроба му, към който вярващите пристъпвали с благоговение, се извършвали много чудеса. Светите му мощи били пренесени в Цариград към средата на седми век, а към времето на турското завоевание на Цариград те били пренесени в Керкира, на остров Корфу.Според народната митология Свети Спиридон бил кондурджия (обущар) и затова е обявен за покровител на обущарите. На този ден празнуват и всички майстори на народните занаяти. ", "date": "2019.12.12", "title": "На Св. Спиридон празнуват занаятчиите"}
{"url": "http://www.cross.bg/agentziya-antidopingovata-yasno-1620108.html", "text": "/КРОСС/ Президентът на МОК Томас Бах се произнесе по решението на WADA, пуснало гилотина над руския спорт за четири години от най-важните състезания.Дни преди да се обяви присъдата от Антидопинговата агенция, Бах нарече видяните в доклада манипулации и фалшификации от руска страна по темата с допинга \"втрещяващи\". Още тогава стана ясно, че той е напълно съгласен, ако санкцията е безмилостна.\"Решенията бяха задължителни и ние ще се придържаме към тях - коментира първият в Олимпийското движение днес. - МОК има в своите нормативни документи клауза, че приема Кодекса на WADA, а всяко решение на Антидопинговата агенция е задължително за нас. Не бе нещо неочаквано, не искам да спекулирам кои отделни асоциации ще реагират със свое тълкувание на наказанието.\"Очаква се някои от световните спортни босове в отделните федерации да допуснат руснаците на турнирите си. Други да ги спрат изцяло, а трети - да позволят участие, но без знаме и флаг. Последният вариант ще бъде със сигурност приложен на Олимпийската сцена, потвърди Бах.Но и на срещата с шефа на МОК стана ясно, че ще има неясноти и проблеми при прилагането на санкцията. Например - много ще е трудно отнемането на домакинства на Русия, вече спечелени и организирани за периода от 4 г., който започва от 2020-а.Причините са не само в това, че ще е трудно да бъде заменено мястото на домакинството за кратък период. Оказва се, че чисто юридически такова решение е атакуемо.След коментарите на Бах, се изказа и Юри Ганус, председател на Руската антидопингова агенция. Той бе на срещата на върха на МОК в Лозана, Швейцария. ", "date": "2019.12.12", "title": "Президентът на МОК с официална позиция след наказанието на Русия"}
{"url": "http://www.cross.bg/kabineta-zaplata-obsudi-1620112.html", "text": "/КРОСС/  Националният съвет за тристранно сътрудничество се събира днес за да обсъди размера на минималната работна заплата за 2020 година.Предложението на кабинета е тя да бъде увеличена от 560 на 610 лева от 1 януари. Синдикатите настояват за по-сериозно нарастване на минималното трудово възнаграждение.Работодателите от своя страна не подкрепят намерението на кабинета. И твърдят, че увеличението се случва непрозрачно, без оглед на влиянието му върху цели отрасли в икономиката. ", "date": "2019.12.12", "title": " НСТС ще обсъди размера на минималната заплата "}
{"url": "http://www.cross.bg/nyama-tzarevo-lapchev-1620114.html", "text": "/КРОСС/  Трябва да се приключи с обсесията, че всичко което се строи на морето, е незаконно. Ако нещо е извън закона, то няма да се случва, заяви в сутрешния блок на БТВ „Тази сутрин\" кметът на Царево Георги Лапчев по повод възобновения строеж на вилно селище в боровата горичка край къмпинг „Арапя\". Проектът беше спрян в началото на годината след проверка на строителния контрол, но усилена работа тече през последните дни. Положени и готови са основите на някои от къщите. Общо трябва да се построят 23 двуетажни и едноетажни къщи. След възобновяването на строежа не е издадено ново разрешително, а е подновено старото, което обаче е за голям хотелски комплекс, а не за отделни къщи. Освен това община Царево няма общ устройствен план.Георги Лапчев обясни, че проектът е бил спрян, защото не е бил спазен плана за обезопасяване на обекта. След изпълнени проверки на строителния контрол и изпълняване на задълженията на строителя, кметът на Царево смята, че няма законово основание строителството да не продължи. По думите му фактът, че общината няма общ устройствен план, не пречи да бъдат издавани разрешителни за строеж. Според него именно липсата на устройствения план е голямата болка на общините.Георги Лапчев обясни, че не вижда незаконни действия относно строежа край „Арапя\" и подчерта, че цялата информация е записана и представена в документи. Прекрасно е, че има гражданско общество и организации, които внимават и пазят природата, но е объркан начина, по който се предава информацията, допълни още той. Според него на официалните места за подаване на сигнали, като община Царево, не е постъпил нито един. Освен това изтъкна, че е нужно въвеждането на екологична оценка и законодателни промени.Кметът на Царево обясни, че няма и незаконни действия на подобен строеж край Синеморец. Според него организациите, които спират общия устройствен план, са тези, които искат всъщност да го има. Винаги неправителствените организации са получавали протегната ръка и от правителство, и от общините. Не знам защо се получава тази конфронтация, която я няма. Аз искам да се разберем, но никой никога не идва, обясни Лапчев.БТВ, „Тази сутрин\" ", "date": "2019.12.12", "title": "Кметът на Царево: Не всичко, което се строи по морето, е незаконно"}
{"url": "http://www.cross.bg/katastrofata-verizhna-zrelishtna-1620115.html", "text": "/КРОСС/  Зрелищна верижна катастрофа в Русия. 48 автомобила се буквално се нанизаха на натоварена магистрала в района на Владивосток. Инцидентът е станал в следобедните часове в сряда. Като причина за инцидента се посочва лошото време. По време на катастрофата видимостта е била ниска, а пътят - заледен.При катастрофата няма жертви, ранени са 12 души, уточнява изданието gazeta.ru. ", "date": "2019.12.12", "title": "Зрелищна верижна катастрофа с 48 коли в Русия"}
{"url": "http://www.cross.bg/rezhim-vuvezhdaneto-grada-1620116.html", "text": "/КРОСС/  Отлага се въвеждането на нов, по-строг режим на водата в Перник, който трябваше да влезе в сила от днес, съобщи за БНТ кметът на града Станислав Владимиров.Причината - в местното ВиК дружество влиза прокурист, който трябва да предложи нов тип организация на работа в него. Едва след това от ВиК ще изготвят нов вариант за режим, който трябва да бъде одобрен и от кмета на града. Все още не е ясно - кога точно ще се случи това. Най-вероятно е - новите ограничения да влязат в сила в края на тази седмица или в началото на следващата.Междувременно продължават оплакванията на гражданите от нарушения на настоящия режим. В кварталите Църква и Могиличе хората твърдят, че чешмите им остават сухи с дни. А в селата Драгичево, Рударци и Кладница заплашват с протест заради включването им в режима. ", "date": "2019.12.12", "title": "Отлагат въвеждането на по-строг режим на водата в Перник"}
{"url": "http://www.cross.bg/lenta-aktivnata-dvizhenieto-1620129.html", "text": "/КРОСС/  До 17 ч. днес движението от км 17 до км 19 на АМ „Тракия\" в двете посоки се осъществява в активната лента поради подмяна на мантинели. Шофьорите е необходимо да карат с повишено внимание и съобразена скорост, като спазват указанията на \"Пътна полиция\".Всички граждани и транспортни фирми могат да получават информация за актуалната пътна обстановка в страната от интернет страницата на АПИ - api.bg, както и по всяко време на денонощието  на тел. 0700 130 20 в АПИ. ", "date": "2019.12.12", "title": "До 17 ч. движението по АМ „Тракия“ е в активната лента"}
{"url": "http://www.cross.bg/stulb-purviya-fond-1620117.html", "text": "/КРОСС/  Действащата пенсионна система е създадена в периода 2000-2002 г. Основната заслуга за това бе на специалистите от Световната банка, които в този период ни помагат по много въпроси на институционализирането на социалната сфера.Както е известно, нашата пенсионна система включва част, която се основава на познатия във всички европейски страни принцип за солидарност и част, която е свързана с не толкова широко използван принцип, наричан капиталов.През изминалите около двадесет години се появяваха и решаваха много въпроси. Те идваха главно от т.н. първи стълб и, по-конкретно, това бяха проблеми за размера на вноските за осигуряване, за осигурителния стаж и необходимата възраст за пенсиониране. Едва от последните три, четири години се появиха и проблеми по втория, капиталовия стълб. Първите тревоги за втория стълб бяха споделени от министъра на финансите Владислав Горанов. .В края на месец декември 2014 г. в един неделен ден, беше съобщено, че при министър-председателя Бойко Борисов е проведена среща с участието на синдикати и двама министри - на финансите и на труда - от наскоро сформираното второ правителство на ГЕРБ. Обсъдена била възможността в проекта за Закон за държавен бюджет за 2015 г. да се запишат промени в КСО, чрез които да се даде възможност задължителната допълнителна пенсионна осигуровка за родените след 31.12.1959 г. да може да се прехвърля по желание на осигурените от втория към първия стълб. Това предизвика веднага реакция на универсалните пенсионни фондове /УПФ/, на работодателите, та дори и на коалиционния партньор на управляващите - т.н. Реформаторски блок. Последваха обвинения как управляващите искат да национализират парите на хората. В резултат беше приет и публикуван текст, който добива практически смисъл едва след като се направи някаква наредба. По този начин, въпреки поправката на КСО, публикувана в бр. 107 на ДВ от 2014 г., реално промените станаха факт по-късно.Последваха коментари и по студия и сайтове. Основната критика беше насочена към министъра на финансите. Обвиняваха го, че иска да запушва дупки в бюджета на НОИ като отнеме парите на хората, събрани по личните им сметките в УПФ. По наша оценка, тези обвинения бяха необосновани.До края на второто правителство на г-н Борисов, прекратило предсрочно мандата си, проблемът се позабрави. Той беше възобновен с идването на третото негово правителство и новия социален министър. Той направи опит да възобнови дискусията, тъй като с наближаването на 2021 г. когато ще се появят първите пенсионери с права за пенсии по втория стълб, трябва да има отговор на многото проблеми, избягвани през целия период след 2000 г.През 2017 и 2018 г., въпреки разпоредбите разрешаващи прехвърляне на средства от втория в първия стълб, не стана ясно как ще се изплащат през 2021 г. първите пенсии от УПФ. Странното е, че при създаването на системата през 2000 г. този много важен елемент на организацията на т.н. втори стълб, не е намерил законово определение.Едва през 2019 г. КФН и МТСП публикуват данни за доходността на УПФ. През месец януари 2019 г. отчетът на един от фондовете показва отрицателна доходност. Общите резултати се видяха от оповестената статистика за периода 2016-2018 г. За посочения период среднопретеглената доходност на десетте фонда се указа 0.96%.По данни на Комисията за финансов надзор, към края на 2018 г. само два фонда отчитат доходност над 2%. Фондът, който държи най-голям пазарен дял отчита доходност 1.02%.Тези тревожни данни бързо бяха отминати с обещанието, че ще се сформира работна група, която ще предложи ред за изплащане на първите пенсии през 2021 г.Всичко приключи с обещанието, че комисията ще продължи да работи. Така се стигна до месец септември на т.г., когато МТСП отново предостави на обществото данни за възможните решения за изплащане на пенсии на първите пенсионери по втория стълб. Последваха обсъждания в работната група и срокът отново беше отложен.Проблемите, които пораждат разногласие в работната група, идват от това, че по сметките на тези, които ще имат право на пенсия пред 2021 г сумите са много малки. Според обясненията на работната група това е така, защото първите пенсионери по новия ред са жени, чийто възнаграждения са винаги по-ниски и защото не всички са се осигурявали редовно, а и срокът от 20 години е недостатъчен, за да се проявят очакваните резултати. Разговорите в работната група зациклят, когато трябва да се регламентира свободата на избор на хората за начина на плащане на втората пенсия - особено когато се настоява тя да е пожизнена.През месец септември 2019 г. МТСП набра смелост, за да съобщи, че възможната втора пенсия ще бъде не повече от 30-35 лв. месечно, а хората, които биха имали право на пожизнена пенсия, ще бъдат много малко. Това бързо беше отстранено от общественото внимание като фондовете посочиха, че всъщност всичко е много по-добро, но то се замъглява при осредняването на данните поради наличието на около един милион кухи партиди, по който не постъпват пари, защото хората не са в България. Работната група продължи да работи, но пак не се казваше ясно, макар че се споменаваше, че тези първи пенсионери ще получат общо от първия и втория стълб по-малък размер пенсия, отколкото, ако вноските им бяха свързани само с първия стълб.Към края на месец ноември 2019 г., когато отново се постави проблема за обсъждане и се предложи от МТСП по-ясно решение, цялото войнство на участниците в бордовете на пенсионните фондове тръгна да търси решение в друга посока. Заговори се, че е несправедливо да се намалява сумата на пенсията по първия стълб заради това, че там постъпва не 19.80%, колкото е пълният размер на вноската, а 14.80%. Търсят се мотиви, за да се отскубнат повече пари от първия стълб и така да не стане видим неприятният факт, че двете пенсии от първия и втория стълб ще бъдат по-ниски от едната по първия стълб. Това неизбежно ще породи разочарование всред хората, на които им предстои да продължат да очакват обещаното благоденствие чрез допълнителното задължително капиталово осигуряване.Чуват се все по-странни твърдения, като например - защо изобщо ще трябва да се намалява пенсията, изчислена по правилата на първия стълб, след като нашият пенсионен фонд отдавна не се пълни само с вноските на осигурените, а и с приходи от държавния бюджет.Защо и с колко трябва да се намалява изчислената по правилата на първия стълб пенсия за хората, които имат вноски в частните пенсионни фондове е проблем, за които трябва да се говори открито и ясно.Капиталовият принцип при пенсионната система се основава на отделни лични сметки за всеки осигурен, по които постъпват част от вноските /в нашия случай 5%/.Това автоматично поставя в друго положение хората, за които законът предвижда тази възможност. За тях действащият норматив за фонд „Пенсии\" не е 19.80%, а 14.80%, защото сумите, свързани с 5% стават тяхна частна собственост. С този акт тези хора се отделят от останалите, чийто пенсии се определят по първия стълб. Родените след 01.01.1960 г. получават по закон срещу вноска от 5% лични пари по отделна сметка. Законът е предвидил възможност тези пари да нарастват, но това зависи от един твърде рисков фактор - финансовия пазар и управленските умения на фондовете. Не трябва да се забравя и обстоятелствата, че фондовете са акционерни дружества и се нуждаят от печалба и издръжка. В периода от 2000 г. до 2018 г. от такси и удръжки те са получила около 1.4 млрд. лв. Следователно, намалението на пенсията по първия стълб на всеки роден след 01.01.1960 г. - не е в зависимост от това как се попълва общият солидарен фонд „Пенсии\", а от обстоятелството, че тези хора имат привилегията да са собственици на отчисленията по част от нормативната вноска. Това няма връзка с обстоятелството дали парите по фонд „Пенсии\" стигат, за да се плащат пенсиите по първия стълб. За съжаление, никой не е пояснил на хората, когато са избирали УПФ, че те ще имат свои, лични пари, но ще носят и риск за това че тези пари могат да растат, но могат и да намаляват. Никой не е пояснил и това, че полагащата им се пенсия по първия стълб ще бъде в намален резерв в зависимост от съотношението през годините между вноската, определена по закон и частта от нея, която става тяхна собственост в съответния универсален пенсионен фонд. И за това не трябва да бъдат винени пенсионните фондове, а управляващите, чийто дълг е да осведомяват навреме хората за своите законодателни решения.От изчисленията на МТСП става ясно, че при наличие на суми по индивидуалните сметки, които са набирани от осигуровки, правени върху осигурителен доход около максималния му размер, може да се очаква сумата от двете пенсии - от първия и втория стълб - да бъдат малко над възможната една пенсия. Всички, чийто осигуровки са направени върху минималния осигурителен доход и малко над него, но под максималния, вероятно ще имат пенсии и от двата стълба, които не достигат възможната една пенсия. Дали това е временно състояние, което може да се промени при период по-дълъг от двадесет години, може да се отговори само на основа на изчисления и оценка на различни и трудни за предвиждане показатели.При тези обстоятелства и при отсъствието на ясен запис в законодателството как се намаляват сумите полагащи се за пенсия по първия стълб за родените след 01.01.1960 г. е справедливо да се уреди законодателно следната процедура:а/ полагащата се част от пенсията за родените след 01.01.1960 г. за първия стълб се намалява за периода след 01.01.2015 г., когато се регламентира правото на избора за прехвърляне на сумите от втория в първия стълб.б/ за останалите периоди, поради отсъствие на законова норма, която да пояснява на осигуряващите се риска, който поемат, сумите на съответното намаление на пенсията по първия стълб се компенсира, но не за сметка на фонд „Пенсии\", а за сметка на ежегодно предвиждани суми от държавния бюджет. Тази сума трябва да се планира всяка година отделно от възможната субсидия за недостига по общия фонд „Пенсии\".Този подход ще покаже на всички, че когато не сме видели навреме допуснатата грешка в законодателството, трябва да платим чрез общите ни пари - държавния бюджет.Другият проблем на пенсионната ни система, това е проблемът за недостига на средства по фонд „Пенсии\". Той не идва от грешки на управлението, а се причинява от фактори, които са присъщи на всички страни и в някаква степен са неизбежни.Проблемът за недостиг на пари по основния фонд „Пенсии\" стана видим след намалението на осигурителните вноски след 2002 г. от правителството на НДСВ и ДПС. Това намаление беше значимо и в периода 2006 - 2008 г. Тук трябва да отбележим, че правителството на Сергей Станишев, в желанието си да се застрахова за бъдещите избори през 2009 г., намалява данъци, намалява осигурителни вноски в значителни размери. Както е известно, въпреки това загуби изборите.В края на 1999 г. НОИ в частта за пенсии е с излишък от 130 млн. лв. Това число се съобщава от дългогодишния ръководител на осигурителната пенсионна система Николай Николов през 2015 г., когато той е заместник-министър по труда и социалната политика във второто правителство на г-н Борисов.През 2016 г. недостигът по фонд „Пенсии\" е 5 млрд. лв. Известно е, че през 2000 г. вноската за осигуряване е 32% и през годините се намалява стремително, за да достигне 17.80%. След корекцията в нормативите с по един процент през 2017 г. и 2018 г. във връзка с изменението на закона след реформата започната през 2015 г. от второто правителство на Бойко Борисов, нормативът става 19.80 %Проблемът с недостига по фонд „Пенсии\" се усложнява и от други фактори. Както е известно този недостиг не може да се компенсира нито само чрез промени във възрастта за пенсионирани, нито чрез непрекъснато нарастване на вноските, защото това увеличава разходите за труд и намалява конкурентните възможности на страната ни. Поради тези причини, а и по редица други, появили се през последните години, е за предпочитане проблемът за недостига за фонд пенсии да се решава като се отделят бюджетни субсидии. На пръв поглед това е в пълен дисонанс със смисъла на осигурителната система и нейното отделно управление от Държавния бюджет, но е гаранция за запазване на възможния и необходим солидарен принцип за осигуряване на старините на хората. /БГНЕС--- ", "date": "2019.12.12", "title": "Проф. Христина Вучева: Бюджетът да доплати намалението по първия пенсионен стълб"}
{"url": "http://www.cross.bg/seriala-zelenski-beshe-1620118.html", "text": "/КРОСС/  Руската телевизия ТНТ започна да показва украинския сериал \"Слуга на народа\", в който главната роля изигра Владимир Зеленски, съобщи Би Би Си.Сериалът тръгна ден след срещата на президентите на Русия и Украйна в Париж. Шегата за Владимир Путин  обаче изчезна от първата серия.Зеленски играе честен и принципен учител по история Василий Голобородко, който неочаквано става президент на Украйна и започва да се бори с корупцията и олигарсите.Телевизионният канал ТНТ в анонса на сериала сравнява успехите на Зеленски и Голобородко като президент: \"В сериала той подобри икономическата ситуация в страната. Но в реалния живот? В сериала той победи корупцията. А в реалния живот? Като цяло вижте версията на Зеленски, която се случи\".Премиерата на сериала в Украйна беше през ноември 2015 г., бяха заснети три сезона. Шоуто бързо се превърна в едно от най-успешните в украинската телевизия, след което форматът на сериала беше купен от американската компания FOX Studios, а самият сериал - от Netflix.Основният въпрос, който вълнуваше феновете на сериала в Русия, беше дали руската телевизия ще го цензурира. Съдейки по първата серия, да.В сюжета новоизбраният президент Голобородко идва да избере скъп часовник и костюм, тъй като сега той има право по статут, а помощник му казва, че Путин носи швейцарски часовник Hublot (произнасяйки името му като \"хубло\"). На което героят на Зеленски се учудва : \"Путин - хубло?\".Именно този момент от версията, показана от TНТ в Москва, беше изрязан. Освен това редакцията беше забележимо. В сряда предстои TNT да покаже първите три епизода на „Служители на народа\". ", "date": "2019.12.12", "title": "Руска телевизия пусна сериал на президента на Украйна Зеленски "}
{"url": "http://www.cross.bg/doncheva-dymite-prokyror-1620122.html", "text": "/КРОСС/  Безумно е да се предложи надзорник на главния прокурор, за да се реши въпроса с неговата безконтролност, която произтича от конституционната уредба. Управленията на Бойко Борисов фабрикуват решения, които смайват с глупостта си и това предложение е едно от тях, заяви председателят на „Движение 21\" Татяна Дончева. За БТВ „Тази сутрин\" тя обясни, че въпросът не е в това дали ще бъде назначен човек, който да надзирава главния прокурор. По думите й се изисква инфраструктура, която да помага в отделните разследвания. За да започне реконструкция на съдебната система, която да промени мястото на прокуратурата, Дончева заяви, че следващите парламентарни избори трябва да бъдат избори за Велико Народно събрание. По думите й след предварително прието решение, че след приключване на мандата на Великото Народно събрание, то ще се редуцира до обикновено, в кратки срокове могат да се приемат изменения в конституцията. Именно ако това се случи, главният прокурор няма да има нужда от надзирател, смята тя.Това е нещо, което не изисква специална мисъл и съгласуване на текстове. Някой трябва да направи законодателното съчинение за промените в конституцията, за които пък трябва политически дебат и консолидиране на гласовете, допълни Дончева. Според председателя на „Движение 21\" преди години никой не е погледнал сериозно на въпроса за конституционните промени, касаещи устройството на съдебната система, но сега полюсите са обърнати.  Като примери даде начина, по който Сотир Цацаров управлява държавното обвинение - поставянето на хора, които да отговарят за организирани престъпни групи, без изследването на причастност към престъпната дейност, както и масовото задържане на хора под стража.Гражданите започнаха да си мислят, че всеки е застрашен, независимо дали се счита за разбойник или не. Хората се притесняват, че могат да попаднат в месомелачката, да стоят месеци наред заключени с неясен резултат и да бъдат наказателно преследвани, обясни тя. По думите й масово хората са започнали да се обръщат към прокуратурата по всякакви въпроси, а безконтролността на Обвинител №1 попада и в международния фокус.Дончева коментира и гласовете на БСП, които във вчерашно заседание подкрепиха Сотир Цацаров да стане председател на КПКОНПИ. По думите й депутатите от левицата са гласували така, защото не искат да имат конфликти с него. Освен това смята, че лидерът на БСП Корнелия Нинова умишлено не е положила усилия да консолидира гласовете в партията. ", "date": "2019.12.12", "title": " Татяна Дончева: Безумно е да се предложи надзорник на главния прокурор"}
{"url": "http://www.cross.bg/tzatzarov-prokyror-glaven-1620125.html", "text": "/КРОСС/  Точно в 9:42 ч. с 20 гласа \"За\" и 0 против и без дебат ВСС прие оставката на Сотир Цацаров като главен прокурор.ВСС незабавно ще изпрати предложение до президента за издаване на указ за освобождаването на Сатир Цацаров от поста главен прокурор. Мандадтът на Цацаров ще бъде прекратен от датата на публикуването на указа в Държавен вестник.След като Указът влезе в сила, Сотир Цацаров ще встъпи в длъжност като председател на КПКОНПИ. В същия ден Иван Гешев ще встъпи в длъжност главен прокурор. ", "date": "2019.12.12", "title": "ВСС прие оставката на Сотир Цацаров "}
{"url": "http://www.cross.bg/duzhd-gradysa-mesta-1620119.html", "text": "/КРОСС/  Над страната ще преобладава облачно, в равнините и мъгливо време. На места ще има слаби превалявания от дъжд, през нощта и в сутрешните часове в Предбалкана и по високите полета - и от сняг. Ще продължи да духа слаб, в източните райони до умерен, вятър от изток-североизток.Преобладаващите минимални температури ще бъдат между 2 и 7, а максималните - между 7 и 12 градуса.Над Черноморието ще е предимно облачно, на отделни места ще превали слаб дъжд. Ще духа до умерен вятър от изток-североизток. Максимални температури на въздуха и морската вода: 12-13 градуса. Вълнението на морето ще бъде 3 бала. Над планините ще е облачно, по билата и мъгливо. На места ще има слаби превалявания, предимно от сняг. Ще духа умерен вятър от юг-югоизток. Максимална температура на височина 1200 метра около 4, на 2000 метра - около минус 1 градус.В петък ще преобладава облачно време, в много райони в равнинната част от страната - отново с намалена видимост. На отделни места ще има и слаби превалявания от дъжд. Вятърът ще бъде слаб, от юг-югоизток. Температурите ще се повишат, повече в планините и планинските райони, където от югозапад ще има разкъсвания и намаления на облачността. В събота от запад на изток ще бъде с валежи от дъжд, над около 1500 м - от сняг. Югозападният вятър ще се смени със северозападен, ще бъде умерен. Минималните температури ще бъдат между 0 и 5 градуса, в източните райони до 8, максимални - предимно между 8 и 13 градуса. ", "date": "2019.12.12", "title": "Облачно и мъгливо време "}
{"url": "http://www.cross.bg/chasa-provede-sofiyaot-1620102.html", "text": "/КРОСС/София.От 10.00 часа на площад „Св. Александър Невски\" ще се състои церемонията по официалното посрещане на Великия магистър в България. Фра Джакомо Дала Торе дел Темпио ди Сангуинето ще положи венец пред паметника на Незнайния войн.***София.От 10.30 часа президентът и Великият магистър ще проведат среща „на четири очи\" на „Дондуков\" 2, след което ще започнат пленарните разговори на официалните делегации.***София.От 11.10 часа, в Гербовата зала, ще бъде валидирана илюстрована пощенска карта по повод 25 години от установяването на дипломатически отношения между България и Суверенния Малтийски орден.***София.От 09.00 часа ще се проведе заседание на Народното събрание.***Брюксел.Министър-председателят Бойко Борисов ще участва в заседание на Европейския съвет.***София.От 09.00 часа в сградата на Български червен кръст, ще се проведе международна конференция: „Перспективи на младите роми в България\".***София.От 09.30 часа в заседателната зала в сградата на Висшия съдебен съвет, ще се проведе заседание.***София.От 11.00 часа в Гранитната зала на Министерски съвет ще се проведе Национален съвет по тристранно сътрудничество.***София.От 09.30 часа - 14 състав на Софийски градски съд, ще гледа дело НОХД № 2623/19 срещу Снежана Стоенчева и Парскева Бърнева, обвинени за длъжностно присвояване в особено големи размери от дом за възрастни хора в Княжево.***София.От 09.30 часа в зала „София\" на хотел „Централ\", ще бъде представена презентация по проект: „Технологични, обучителни и организационни средства за изпълнение на разработени вътрешни правила и политики за ползване на информационните ресурси в органите на изпълнителната власт в сектор „Правосъдие\", в съответствие със ЗЕУ, НОИОСИС и съобразно залегналите правила и стандарти в Стратегията за развитие на електронното управление в Република България 2014-2020 и Пътната карта за нейното изпълнение\".***София.От 10.00 часа в зала „Средец\", хотел „Балкан\" ще се проведе конференция на тема: \"Отворените данни - предизвикателства и възможности за развитие\".***София.От 11:00 часа, в двора на НХА на ул. „Шипка\" №1, студенти, служители и преподаватели с мълчалив протест ще изразят гражданската си позиция.***София.От 11.30 часа председателят на Народното събрание Цвета Караянчева ще разговаря с Великия магистър на Суверенния Малтийски орден Джакомо Далла Торе дел Темпио ди Сангуинето***София.От 13:00 часа министърът на образованието и науката Красимир Вълчев ще посети Националния институт по метеорология и хидрология и заедно с учениците от 159-то ОУ \"Васил Левски\" ще участва в изготвянето на прогнозата за времето.***София.От 13.00 часа в Националния политехнически музей, ще се състои церемония за връчване на сертификати за стипендии на Фондация „ЕВРИКА\" на студенти и ученици с изявени способности в науката и техниката.***София.От 13:30 часа в НСА ще се проведе церемонията „Спортист на годината на НСА`2019\" и откриване на фотоизложба \"Моменти на слава\", съвместно с посолството на Република Корея в България.***София.От 15.30 часа в хотел „Рамада\" вицепрезидентът Илияна Йотова ще бъде гост на събранието по случай 30-годишнината на Съюза на инвалидите в България.***София.От 16:00 часа в Кръгла зала на Националния исторически музей ще бъде открита изложба „Древни находки. Нови открития. Археологически сезон 2019\".***София.От 17:00 часа в зала „София\", Интерпред, ще се проведе тържествено честване „50 години висше образование по компютърни системи и софтуерни технологии в България\".***София.От 18.00 часа в сградата на Съдебната палата, Президентът Румен Радев ще участва в тържественото отбелязване на 60-годишнината на Софийския градски съд.***София.От 18.00 часа в Националния дворец на културата вицепрезидентът ще присъства на представянето на книгата на младия журналист Надежда Динева „Орденът на скорпионите\".***София.От 19:00 часа в камерна зала на Младежкия театър, ще бъде представен сборникът „Шега\".***БургасОт 10 до 17.30 часа в Центъра за социална рехабилитация и интеграция на хора с увреждания към Сдружение \"Социален център Бургас\" ще се проведе ден на отворените врати.***БургасОт 17.30 часа в Културен център \"Морско казино\" ще се проведе коледен концерт на децата и учениците от школите по английски език към Центъра за подкрепа и личностно развитие - Бургас.***БургасОт 19.00 часа във вътрешната сцена на Народно читалище „Просвета 1888\" в Поморие ще бъде отправен коледно-новогодишен поздрав от Театър „Поморие\" с излъчване на запис от постановката „Ало, ало, Анхиало\".***Варна.От 11.00 часа в Щаба на Военноморските сили ще се проведе благотворителен коледен базар.***Варна.От 11.00 часа в зала „Аула\" на Икономически университет - Варна ще се проведе празнично благотворително събитие „Заедно за Коледа - 2019\", организирано от БЧК - Варна.***Варна.От 15:00 ч. в „Юнашки салон\" ще се отбележи тържествено честване на 150-та годишнина от създаването на първата дарителска болница в България - „Параскева Николау\".***Варна.От 16.00 часа в Арт Галерия Le Papillon ще бъде открита годишна Сборна Изложба \"Теории на невъзможното и възможното\"***Велико Търново.От 11.00 часа в Регионална библиотека „П. Р. Славейков\" ще бъде открита изложба на Клуб по битова култура към Читалище „Надежда\".***Велико Търново.От 14.00 часа в ХГ „Св. св. Кирил и Методий\" ще се проведе открит урок „Гръцка Коледа\".***Велико Търново.От 14.30 часа в библиотеката на Читалище „Надежда\" 1869 ще се състои Коледна работилница с участието на Читателския клуб към читалището***Велико Търново.От 17.30 часа в Регионална библиотека „П.Р.Славейков\" ще се състои премиера на книгата „Отключи енергийния си потенциал\" на Ценка Местанска.***Велико Търново.18.00 часа в Клуб 7 Ива Георгиева ще представи романа си „Нарисувай есента в очите ми\".***Враца.От 17.00 часа в конферентната зала на Общински съвет, ще се проведе обществена консултация.***Габрово.От 17:30 часа в Музея на хумора и сатирата ще се състои премиерата на „Зодия Габровец\".***Горна Оряховица.От 10.00 часа в Спортна зала „Никола Петров\" ще се проведе Зонално първенство по хандбал за младежи 19 г. , под домакинството на ХК „Локомотив\" гр. Горна Оряховица.***Горна Оряховица.От 17.30 часа в Пиано бар Горна Оряховица ще се проведе концерт „Коледни звънчета\" на възпитаници от клас Пиано при НЧ „Напредък 1869\" Горна Оряховица с преподавател Снежанка Бакьова.***Горна Оряховица.От 18.30 часа в Салона на НЧ „Напредък 1869\" Драматичен театър „Крум Кюлявков\" гр. Кюстендил представя комедията „Една седмица, не повече (Истински лъжи)\" по Клеман Мишел.***Горна Оряховица.От 18.30 часа в Салона на НЧ „Напредък 1869\" ще се проведе представление на МТ „Алтернатива\" при НЧ „Напредък 1869\" Горна Оряховица - „Скакалци\" по Ст. Л. Костов, режисьор Симеон Христов.***Добрич.От 18.00 часа в Младежкия център, ще се състои коледен концерт на Вокално студио „Златно зрънце\".***Добрич.От 18.30 часа в концертна зала „Добрич\", ще се проведе коледен концерт на Мария Славова - орган и Дона Стоянова - сопран.***Ловеч.От 11:00 часа в заседателната зала на Общината, ще се проведе заседание.***Пловдив.В 08.00 часа на ъгъла на ул. \"Гонда Вoда\" с ул. \"Огражден\" ще бъде официалното откриване на новите магазини Т МАРКЕТ.***Пловдив.В 09.00 часа в зала 10 на Окръжния съд ще се проведе заседание по делото срещу Деляна Т. , обвинена, че след употреба на наркотично вещество при управление на моторно превозно средство е нарушила правилата за движение, и по непредпазливост е причинила смъртта на М. Х., на 49 г.***Пловдив.В 09.00 часа в зала 1 на Апелативния съд ще се проведе заседание по делото, с което подсъдимият А. Ш. от Пловдив обжалва пред Апелативен съд - Пловдив присъда от 10 години лишаване от свобода и глоба от 100 лева за грабеж.***Пловдив.В 10.00 часа в базата на Общинския детски комплекс /ОДК/ ще се проведе коледно мероприятия под надслов „Заедно за едно ново начало\".***Пловдив.В 10.00 часа в Регионален етнографски музей ще се отбележи традиционния еснафски празник. „Св. Спиридон\".***Пловдив.В 10.45 часа в зала 2 на Районния съд ще се проведе заседание по делото срещу Николай П., обвинен в закана с убийство към длъжностно лице.***Пловдив.В 13.30 часа в зала 5 на Окръжния съд ще се проведе заседание по делото срещу Димитър Т., обвинен, че при управление на моторно превозно средство е нарушил правилата за движение и по непредпазливост е причинил смъртта на велосипедиста Т. Р. /72 г./***Пловдив.В 13.50 часа в зала 2 на Районния съд ще се проведе заседание по делото срещу Светослав М., адвокат от Адвокатска колегия - Хасково. Срещу него е повдигнато обвинение за закана за убийство към журналист.***Пловдив.От 10.30 часа в Аграрен университет ще се проведе официална церемония по повод удостояването на г-жа Катрина Клаас-Мюлхойзер с почетно звание Доктор хонорис кауза.***Стара Загора.От 14:00 часа на бул. \"М. М. Кусев\" №9, Областен информационен център организира последната за 2019 година работна среща на тема: \"Представяне практиката на община Стара Загора при изпълнението на проекти за програмен период 2014 - 2020 година\".***Свищов.От 10.00 и от 11.00 часа в салона на ПБНЧ \"Еленка и Кирил Д. Аврамови - 1856\" за децата от детските градини ще се състои постановката „Коледна приказка\"на Държавен куклен театър - Търговище.***Свищов.От 17.00 часа в Художествена галерия „Николай Павлович\" ще бъде открита изложба базар на свищовски художници.***Свищов.От 18.30 часа в салона на Читалището в Свищов Театрално-музикален център - Разград представя „Аламинут на живо***Свищов.От 9 до 20 декември във фоайето на ПБНЧ \"Еленка и Кирил Д. Аврамови - 1856\" , гр. Свищов се провежда Коледен благотворителен базар.***Свищов.От 17.00 часа на пл. „Алеко\" ще бъдат запалени светлините на коледната украса.***Хасково.От 09.00 часа в спортен комплекс „Спартак\" ще започне работа ледена пързалка.   ", "date": "2019.12.12", "title": "Предстоящи събития на 12 декември "}
{"url": "http://www.cross.bg/godina-bulgariya-bulgarite-1620103.html", "text": "/КРОСС/ Илиана Чаушева е родена в град Пещера. Ясновидката е потомствена лечителка вече седмо поколение, психолог, специалист по традиционни системи за лечение с елементи на енергоинформатика.2020 година ще бъде като 2019 година. На политическата сцена ще има разногласия. Ще има смяна на министри пролетта или лятото пак след кризисна ситуация в България, наводнения или катастрофи.Много хора искат да се смени политическата система, но няма как да се случи, защото е силна позицията на ГЕРБ. Те ще издържат до края на годината, може да изкарат и мандата, но ще има смяна на министри. Единственото, което може да бутне правителството, това са патриотите.2020 и 2021 са силни години за гражданско пробуждане. Има нови личности, които разместват пластовете в политиката.Мая Манолова има харизма, с която може да поведе гражданите. Може би 2020 - 2021 година точно това ще се случи, гражданите ще бъдат обединени от личност. 2020 година е годината на единицата, на новото начало.Не. Няма кой да я смени в момента.Не. Ние не оценихме, че този човек работи за българите и прави всичко добро. Той е един от добрите президенти на България. Няма да се забърка в политиката. Той ще бъде личност винаги.България е застрахована от такива катаклизми. През пролетта и през август ще има бедствия, но не са толкова застрашаващи. Трябва да се изчистят коритата на реките за пролетта и трябва да се вземат сериозни мерки, за да не остане някое село пак под води.Там е много сложно. 2020 година е политическа година, но на международната сцена, не на българите. До 2021 година Балканите ще се откроят. Конфликтите в Сирия са много големи.Това не е скандал, това са ежедневни неща. Русия обича България и никога няма да тръгне с лошо към нас. Аз съм на мнение, че българи и руснаци са много по-братски, отколкото нашите комшии. Затова не виждам как руснаците ще ни навредят, по-скоро други нации ще го направят. В момента на Балканите се оформя нещо, което не ми харесва. Създава се вражда между съседите и тя може да премине в прехвърчане на искри, но няма да е нищо страшно.Бежанци ще има до 2036 година. Всичко е заради петрола. Заради черното злато се води войната. Трета световна война съществува, просто се води по друг начин.2020 година е лична година на хората. Те трябва да работят в личен аспект, вътре в семейството си, за да могат да си върнат семейните ценности.Това е годината на семейството, на просперитета на семейството. Който не е семеен, може да се ожени, който няма деца, може да има.Това е много силна година в личен аспект, не политически.Всяко семейство, което иска да промени нещо в живота си и да тръгне към по-добро, сега е моментът да го направи през 2020 година.Трябва да се работи вътре в семейството, за да се върнат семейните ценности, а не да се избягват.Проблемите трябва да се решат до март месец, защото до тогава над България има много тежки вибрации и това не рикошира в политиката, а върху семействата.Трябва по-плавно да мине този период, защото той е на разногласията. Тежките вибрации притискат хората и те изпадат в депресии.Ако хората пренасочат вниманието си от безпаричието, скандалите, в следващите 10 години могат да програмират семейството да бъде в отлична форма.Икономическа криза вече има. 2020 година финансово ще бъде добра за българите. 2021 година ще има атаки по нашите банки, но се надявам да не стигаме до голям крах. 2020 година е добра за българите, ако се обърнат в личен аспект и работят върху себе си, да върнат доброто в себе си, тази година ще бъде рестартова за тях.Протести ще си има. Не са чак толкова големи. Когато вдигнат цените на тока и водата тогава ще са големите протести през март. Това е стресов месец за българите, но и това ще мине. Надявам се, че българите най-после ще осъзнаят, че промяната трябва да започне от вкъщи не отвън и като променят домовете си и семейните си ценности и обърнат доброто в себе си 2022 година ще променят политически България.Пожелавам на всички българи да простят на себе си и да простят на душманите си и да продължат, защото докато не го направят, в България няма да настане благоденствие. Аз им пожелавам да са много щастливи, здрави и много късмет да имат семействата, защото всички имаме нужда от това в момента. Единственото, от което страда българинът са семейните ценности. ", "date": "2019.12.12", "title": "Ясновидката Гюкчен за 2020 г.: Смяна на министри. Нинова на върха на БСП "}
{"url": "http://www.cross.bg/brexit-izbori-velikobritaniya-1620109.html", "text": "/КРОСС/  Решаващ ден за Великобритания. Страната гласува на извънредни избори за парламент. От резултата зависи и съдбата на Brexit. Това са третите парламентарни избори за последните четири години.Дотук се стигна след като премиерът Борис Джонсън не успя да прокара неговата стратегия за Brexit. Сега той се надява да спечели мнозинство, което да му позволи да преодолее безизходицата след референдума от 2016 г.Последните проучвания дават преднина  на Консервативната партия на Джонсън. Не е ясно обаче дали местата, които тя ще получи, ще бъдат достатъчни за финализиране на Brexit.„Искам само да ви кажа, че не съм дошъл тук да доставям мляко или да се крия в хладилник. Тук съм с послание на надежда за тази страна. Работата ми като лидер на опозицията е да задавам въпроси. Затова питам - къде са тези обещани 40 нови болници? Няколко дни по-късно отново питам и 40-те болници станаха 20. След няколко дни вече станаха 6, а след това - финансиране за разглеждане на възможността за изграждане на шест болници. Т.е. абсолютно нищо\", заяви лидерът на лейбъристите Джеръми Корбин.„Нека да станем въглеродно неутрални до 2050 г., нека станем и независими от Джереми Корбин към Коледа. Ние можем да го направим, можем! Нека да осъществим Brexit и да понесем тази невероятна страна заедно напред!\", коментира премиерът на Великобритания Борис Джонсън. ", "date": "2019.12.12", "title": "Извънредни парламентарни избори във Великобритания"}
{"url": "http://www.cross.bg/pozitziyata-finansova-ramka-1620106.html", "text": "/КРОСС/Зеленият пакт, многогодишната финансова рамка и кризата в Световната търговска организация ще бъдат сред основните теми, които европейските лидери ще обсъждат на днешното заседание в Брюксел.Още вчера се разбра, че три страни-членки - Чехия, Полша и Унгария няма да подкрепят Пакта. България е на позицията, че борбата с климатичните промени не трябва да пречи на социалното и икономическо развитие и подчертава, че приоритет за страната ни продължава да бъде правото на страните-членки да определят своя енергиен микс.\"Следващата многогодишна финансова рамка е с хоризонт едва до 2027-ма година, като нито един от инструментите не е специално и изцяло насочен към справяне с негативното социално, регионално или секторно отражение на прехода към климатичен неутралитет\", се казва още в позицията на страната ни. Като се подчертава, че в случая ключов ще бъде фондът за справедлив преход, се добавя, че неговите параметри предстои да бъдат представени и одобрени.Остават и разногласията по многогодишната финансова рамка, предложена от финландското председателство, между кохезионните държави и страните-донори, като ябълката на раздора се явява орязването на парите по кохезионния фонд и общата селскостопанска политика.\"Финансирането на новите приоритети не трябва да е за сметка на кохезията и земеделието, които са доказали своята добавена стойност за всички страни-членки\", е позицията на България. Лидерите ще отбележат, че Световната търговска организация е в криза и дейността й за уреждането на спорове е парализирана.Преди заседанието на ръководителите на страните-членки, премиерът Бойко Борисов ще се срещне с генералния секретар на НАТО Йенс Столтенберг. Срещата, която според дипломатически източници, е по наша молба, ще се състои в щаб-квартирата на Алианса. Укрепването на общото сътрудничество в сферата на сигурността и отбраната ще бъде сред основните теми на срещата. Във фокуса на разговора ще е и напредъкът по изпълнението на общите задачи в контекста на съвременните световни предизвикателства, както и съвместните военни учения в рамките на НАТО, пишат от правителствената пресслужба.  ", "date": "2019.12.12", "title": "Срещи на върха: Обсъждат климата, Brexit и парите до 2027 година"}
{"url": "http://www.cross.bg/chasa-monitor-sega-1620105.html", "text": "/КРОСС/ в. 24 часа - Умните българи: Да се привличат хора и богатствов. Монитор - Всеки трети ученик без занималняв. Монитор - Сотир Цацаров оглави КПКОНПИ, подаде оставка като главен прокурорв. Монитор - Осигуряват още 1,38 млрд. лв. за довършването на АМ „Хемус\"в. Сега - Само за час кабинетът раздаде към 2.7 млрд. лв.в. Сега - Данък сгради и такса смет се вдигат повсеместнов. Телеграф - Пържолата за Коледа от Барсав. Труд - Свършват мъките с данъчните декларациив. 24 часа - Сачева повтори и потрети, че няма да се отнемат деца. Ще убеждава синода за подкрепав. 24 часа -  Всеки трети колоездач глобен при акция „Зима\", 441 коли спрени от движение за 10 днив. 24 часа - Кметове искат нови критерии за данъчни оценки, за да се променят данък сгради и такса сметв. 24 часа - Още 1,38 млрд. лв. за довършване на цялата магистрала „Хемус\"в. Монитор - България последна в ЕС по дигитална икономикав. Монитор - Повече движение през зимата за здрави ставив. Сега - Фандъкова обвини софиянци за липсата на резултати за въздухав. Сега - Банкови чиновнички източват сметки мистериозно, но едва ли от добродушиев. Телеграф - От догодина променят данък сградив. Труд - Шестима берат душа след 2 катастрофи с микробуси в. 24 часа - Анатолий Макаров, посланик на Руската федерация в България:България забави „Турски поток\", но Борисов обясни защов. 24 часа - Радослав Неделчев, председател на асоциацията на интернет издателите IAB България:Рекламата онлайн вероятно ще стигне 100 млн. лева за 2019 г.в. Монитор -  Проф. Михаил Константинов, експерт по избори: 30 % от избирателите не са пипали компютърв. Телеграф - Зам.-шефът на Главна дирекция Национална полиция старши комисар Николай Хаджиев: Дебнем лихвари, които трупат пари от кражби и дрогав. Труд - Александър Сиди. депутат ВМРО, пред „Труд\": НПО-та опитват да правят бизнес от социалните услугив. 24 часа - София абсолютен IT лидер със 79 050 наети, дърпа заплатите нагорев. Монитор - Родителски неволив. Сега - Доган u властта -любов без думив. Телеграф - Блатото на конспирациитев. Труд - Оставаме без ток след 5 години        ", "date": "2019.12.12", "title": "Преглед на вестниците "}
{"url": "http://www.cross.bg/iiovev-proekti-ministur-1620104.html", "text": "/КРОСС/  Заместник-министърът на регионалното развитие и благоустройството Валентин Йовев връчи награда „Сграда на годината 2019\" на община Стара Загора.Общината бе отличена в категория „Проекти свързани с развитието на градовете\" за цялостен принос в развитието на градската среда.„Уверен съм, че работата на строителния бранш ще продължи да бъде успешна и през следващите години и българските компании ще реализират още много нови значими проекти в сферата на архитектурата и строителството\", каза по време на събитието заместник-регионалният министър.Той съобщи, че през следващия програмен период по Оперативна програма „Региони в растеж\" се очаква да бъде осигурен приблизителен ресурс от около 3 млрд. лв. за изпълнението на проекти. „Целта ни е средствата да бъдат за проекти, които ще се фокусират върху нуждите и спецификите на всяка област, като по този начин финансирането ще може да достига и до най-малките населени места\", обясни Йовев.Той напомни, че в настоящия програмен период за подобряване на жизнената среда по програмата са осигурени 1,6 млрд. лв., с които се обновяват 39 големи и средни български градове.„Положителен знак и доказателство, че бизнесът и по-специално строителния бранш в България се развива, е фактът, че категориите в националния конкурс „Сграда на годината\" стават все повече, участниците в него също\", каза още на церемонията инженер Йовев.„Още по-радващо е, че сред отличените са и сгради - паметници на културата, с образователна и спортна насоченост, което показва, че продължаваме да държим на ценности като образование и духовност\", заключи заместник-регионалният министър.  ", "date": "2019.12.12", "title": "Зам. - министър Йовев връчи награда „Сграда на годината 2019“ на община Стара Загора"}
{"url": "http://www.cross.bg/manchev-evro-bulgariya-1620113.html", "text": "/КРОСС/ България няма алтернативи за достигане на нормите, които в ЕС са поставени до 2030 г. - да се достигне намаление с 50% на въглеродните емисии, а до 2050 г. да се достигне до нулеви емисии.Това заяви в студиото на Още от деня на БНТ председателят на БУЛАТОМ Богомил Манчев. Той коментира темата за възможностите пред българската  енергетика, след посещението на американските енергийни експерти у нас.Половината от електроенергията си България получава от местни въглища с високо пепелно и сярно съдържание и ниска калоричност. Според Манчев в средносрочен план единствената алтернатива е построяване на още една атомна централа. След посещението на американските експерти по енергетика, се очакват препоръки от тяхна страна, но няма как да очакваме генерални решения и заключения, коментира още Манчев.Неудачен пример за алтернативно решение на проблема с емисиите, са Германия и Австрия, защото Германия инсталира огромни мощности на възобновяемите източници като вятър и слънце \"64 000 мегавата от вятър и 28 000 мегавата от слънце\", поясни Манчев. Те обаче са увеличили вредните емисии вместо да ги намалят, а цената на електроенергията е била вдигната от 196 евро за мегаватчас на 310 евро. У нас тази сума е 85 евро. Засега нямаме друга базова енергия, която да работи 24 часа и да се регулира от човека освен атомната, допълни Манчев.", "date": "2019.12.12", "title": "Богомил Манчев: България няма алтернатива на ядрената енергетика"}
{"url": "http://www.cross.bg/tzatzarov-mislya-izbran-1620111.html", "text": "/КРОСС/  На последното си за годината заседание, Висшият съдебен съвет ще гласува оставката на главния прокурор Сотир Цацаров. Вчера той беше избран с гласовете на представители на всички парламентарно представани партии за председател на Антикорупционната комисия и веднага след това поиска от съдебния кадрови орган да го освободи от поста. Мандатът на Цацаров изтича на 10 януари, а за негов наследник беше избран Иван Гешев.\"Оттук насетне процедурата би следвало да е такава - произнасяне от пленума на ВСС, решение на пленума, което би следвало да бъде предложение до президента и указ от него за предсрочно освобождаване. Няма да изчакам датата 10 януари, защото мисля, че е за доброто и на двете институции - на прокуратурата, и комисията - всеки да поеме своите правомощия. След като съм освободен няма никаква пречка г-н Гешев да встъпи на следващия ден и мисля, че така и ще направи\", описа Цацаров ситуацията. Очаква се смяната да е факт следващата седмица. ", "date": "2019.12.12", "title": "ВСС освобождава Цацаров"}
{"url": "http://www.cross.bg/suyuz-suvetskiya-natzistka-1620107.html", "text": "/КРОСС/Руският президент Владимир Путин нарече днес позицията на Европейския съюз срещу т.нар. пакт \"Рибентроп-Молотов\" \"безпардонна лъжа\".Преди два месеца Европейският парламент прие резолюция, в която заявява, че Пактът за ненападение между нацистка Германия и Съветския съюз, подписан в Москва, проправя пътя за избухването на Втората световна война. Русия защитава тогавашната позиция на Съветския съюз, че пактът е бил необходимо зло, за предотвратяване на нападение от страна на нацистка Германия, каквото въпреки това се случва през 1941 г., две години след подписването му, припомня ДПА, цитирана от БТА.На среща днес с организационния комитет Победа\", подготвящ честванията за 75-ата годишнина от края на войната догодина, Путин заяви, че \"опитите за изопачаване на историческата истина не спират\". По думите му \"към тях сега са се присъединили не само наследниците на помагачите на нацистите, а и някои напълно почтени международни институции и европейски структури\".Той даде пример с резолюцията на ЕП, като по думите му тя е \"поставила фактически на една дъска и нацистските агресори, и Съветския съюз и едва ли не обвинява СССР наравно с нацистка Германия за избухването на войната, сякаш някои са забравили кой е нападнал Полша на 1 септември 1939 г. и Съветския съюз на 22 юни 1941 г.\".\"А тези, които се опитат да поспорят с такава неоснована на нищо реално безпардонна лъжа, предварително обвиняват в информационна война против демократична Европа\", завърши президентът, като уточни, че \"това е цитат\". ", "date": "2019.12.12", "title": "Путин нарече безпардонна лъжа позицията на ЕС за пакта \"Рибентроп-Молотов\""}
{"url": "http://www.cross.bg/kokain-pery-tona-1620110.html", "text": "/КРОСС/  Полицията в Перу залови наркоподводница, превозваща 2 тона кокаин, съобщава БГНЕС.Четирима души са били арестувани на борда на самоделния плавателен съд. Арестът бил извършен във водите край град Талара, недалеч от границата с Еквадор.Перу е на първо място заедно с Колумбия като държавите, в които се произвежда най-много кокаин, според Службата на ООН по наркотиците и престъпността. ", "date": "2019.12.12", "title": "В Перу залови наркоподводница, превозваща 2 тона кокаин"}
{"url": "http://www.cross.bg/ymniyat-nito-chovek-1619960.html", "text": "/КРОСС/  Умният човек ще се съгласи с умния, глупавият обикновено не се съгласява нито с умните, нито с глупавите.Аристотел ", "date": "2019.12.12", "title": "Умният човек ще се съгласи с умния"}
{"url": "http://www.cross.bg/voiina-velikobritaniya-naii-golyamata-1619974.html", "text": "/КРОСС/ /1800 г. - Вашингтон става столица на САЩ.1911 г. - Старата столица на Индия - Калкута, е заменана с Делхи.1917 г. - Създадена е татарско-башкирската държава Идел-Урал.1917 г. - Първата световна война: Във Франция става най-голямата железопътна катастрофа - с влак, превозващ войници, при която загиват 543 души.1925 г. - В САЩ е открит първият в света крайпътен хотел - мотел.1941 г. - Втората световна война: България обявява война на Великобритания и САЩ; Унгария и Румъния обявяват война на Съединените щати; Индия обявява война на Япония.1955 г. - Във Великобритания е патентован кораб на въздушна възглавница.1956 г. - ООН приема резолюция за незабавно изтегляне на армейските части на СССР от територията на Унгария.1963 г. - Кения придобива независимост от Обединеното кралство, денят се чества като национален празник и Ден на републиката.1979 г. - Родезия си сменя името на Зимбабве.1982 г. - В Ню Йорк е извършена най-голямата за този град кражба на пари - 11 млн. долара, от сейфовете на инкасаторска компания.1988 г. - Състои се премиерата на българския игрален драматичен филм - мюзикъл \"АкаТаМус\".1991 г. - В 36 Народно събрание е внесен закон за конфискация на имуществото на Българската комунистическа партия и останалите тоталитарни организации.1993 г. - На референдум в Русия е приета нова конституция на страната. ", "date": "2019.12.12", "title": " 12 декември в историята"}
{"url": "http://www.cross.bg/tema-gost-zashto-1620100.html", "text": "/КРОСС/ Тема: Правосъдие и нови идеи. Гост: представляващият Висшия съдебен съвет Боян Магдалинчев.Тема: Лекари, пациенти, доверие. Гост: Социологът Евелина Славкова и актьорът Христо Мутафчиев.Тема: Как гласуват британците и ще го бъде ли Брекзит?Тема: Кои са депутатите в БСП подкрепиха Цатиров? Гост: Антон КутевТема: Защо беше възобновено строителство на къмпинг „Арапя\"? Гост: Кмет на община Царево Георги ЛапчевТема: За новите постове на Сотир Цатиров и Иван Гешев. Гост: Татяна ДончеваТема: Бой с метална палка на магистралата. Защо шофьор на ТИР нападна двама мъже? Разказ на потърпевшитеТема: Лекари в защита на медиците по случая с починалото 3-годишно дете. Гост: Шефът на Лекарския съюз д-р Иван МаджаровТема: Ще бъде ли наказан 74-годишният шофьор, убил на тротоар 6-годишно дете? Гост: Една майка в битка за правосъдиеТема: Защо шофьори продължават да се обръщат по таван заради маркировка и опасна мантинела? Гост: Румен БаховТема: Ощетява ли шофьорите? Омбудсманът срещу „Бонус-малус\". Гост: Омбудсманът - Диана Ковачева  ", "date": "2019.12.12", "title": "Теми и гости в сутрешните блокове на телевизиите"}
{"url": "http://www.cross.bg/spiridon-svetetzut-subor-1619968.html", "text": "/КРОСС/     На 12 декември Църквата почита паметта на св. Спиридон Тримитунтски Чудотворец. Св. Спиридон е един от най-тачените светци в православието. Въпреки голямата почит и обич, на която се радва светецът, включително и у нас, остава неизвестен фактът, че пътищата на този дивен светец са минали и през територията на днешна България. През 4 в. столицата ни София приютява привържениците на единосъщието на Сердикийския събор от 343 г., свикан като вселенски. В този събор вземат участие около 300 епископи от всички части на Римската империя. Може би защото едно от главните действащи лица на събора е св. Атанасий Велики, името на св. Спиридон Тримитунтски остава в неговата сянка. Но именно св. Атанасий Велики е този, който ни съобщава, че св. Спиридон е присъствал на събора в София. В своята така наречена „Втора апология\" (Apologia Secunda 50) св. Атанасий изрежда имената на участниците на събора в Сердика, като ясно посочва присъствалите от Кипър 12 епископи, сред които добре познатите ни и от други извори св. Спиридон и правоправещият епископ на съседната епархия св. Трифилий (Левкозийски),[1] който всъщност е ученик на св. Спиридон и автор на първото негово житие. При това участието на св. Спиридон на събора в Сердика е абсолютно сигурно за разлика от смятаното за безспорно негово участие на Първия вселенски събор в Никея през 325 г. Причината е в това, че както вече отбелязахме, сам св. Атанасий Александрийски посочва неговото участие и подписване на решенията на Сердикийския събор, докато за участието му в Първия вселенски събор съдим по включването му в един доста по-късно съставен списък на „318-те отци\" от събора.Със съжаление трябва да отбележим, че българската църковна историография продължава да бъде в огромен дълг към народа ни и вече няколко десетилетия върви по отъпкани пътечки, вместо да започне да прокарва нови пътища. Крайно време е богатото ни църковно минало, както и стотиците светци на Църквата, свързани с днешните български земи, да бъдат осветлени, проучени и популяризирани и това би имало не по-малък принос за приобщаването на младите към Църквата в сравнение с не особено популярните засега опити да бъде въведено вероучение в училищата.Голямата известност на св. Спиридон е причина за тиражирането в днешно време на много компилирани жития на светеца, които често съдържат неточности, включително географски и хронологични. Животът на св. Спиридон е добре известен, както и многото чудеса, които светецът върши още приживе. Първото му житие се появява непосредствено след неговата смърт. То е написано в поетична форма в характерния за Античността ямбичен стих, за която ясно свидетелства лексиконът Суда (Sudae lexicon 1-4). Автор на житието е любимият ученик на св. Спиридон - св. Трифилий, който също присъства на Сердикийския събор заедно с учителя си. За съжаление, житието написано от св. Трифилий не е достигнало до нас. То обаче може да бъде частично възстановено на базата на следващите жития, в които ясно личат фрагменти и заемки от него. Можем да предположим, че то е било написано не много след смъртта на светеца. Трябва да отбележим, че св. Трифилий, който е известен тълкувател на Св. Писание, в случая се явява и автор ако не на първото, то на едно от първите жития на епископ в историята на Църквата и със сигурност на първото житие, написано в стихотворна форма.Най-старото достигнало до нас житие на св. Спиридон е на епископа на гр. Пафос (югозападен Кипър) Теодор (7 в.). В това житие са включени много от чудесата на св. Спиридон, които са пропуснати по една или друга причина от св. Трифилий. Житието, написано от еп. Теодор, е запазено в няколко ръкописа, най-ранният от които е йерусалимският - Hier. sab. 256 (P). Интересно е, че точно този ръкопис е пренебрегнат от Van den Ven, който прави критично издание на гръцкия текст на това житие. Следващото по древност запазено житие е т. н. „Лаврентиево\" (Laur. Plut. 11, 9), съхранило се в един единствен екземпляр във Флоренция. Четвъртото житие, което исторически добива най-голяма популярност и разпространение във Византия и силно повлиява върху славянските жития на св. Спиридон Тримитунтски, е дело на св. Симеон Метафраст.Славата на св. Спиридон Тримитунтски още преживе ще да е била толкова голяма, че непосредствено след смъртта му почти всички църковни историци и писатели от 5 в. ще сметнат за необходимо да му отделят специално внимание - Руфин Аквилейски, Сократ, Созомен, Геласий Кизикийски, Геласий Кесарийски, св. Атанасий Александрийски и др. По-долу ще се опитаме на базата на тези жития да направим една кратка историческа справка за този изключителен архиерей на древната Църква.Св. Спиридон се ражда в края на 3 в. в село Аския (Аша) на о. Кипър. Созомен ни казва, че светецът е бил женен и е имал няколко деца. От тях по име до нас е достигнала само дъщеря му Ирина, която за себе си избира девството и умира преди своя баща. От житията не става ясно кога точно (преди или след смъртта на дъщеря си Ирина) св. Спиридон е избран за епископ на съседния на Аския град Тримитунт (на 5 км от Аския). Негови ученици и спътници стават св. Трифилий Ледърски (Левкозийски) и дякон Артемидор. Отличавал се е с голяма любов и грижа за паството, особено за бедните, както и за правилността на извършването на църковното богослужение. Интересно е, че Сократ изрично подчертава, че св. Спиридон, който явно преди хиротонията си е бил пастир, продължава да бъде такъв и след ръкополагането си за епископ. Еднакво добре е пасял и паството си (хората), и стадото си (животните). И той описва един случай, когато крадци се опитали да откраднат няколко животни от кошарата на светеца, но били вързани от невидима сила. На сутринта св. Спиридон ги заварил с вързани на гърба ръце и като разбрал какво се е случило, горещо се помолил за тях, след което започнал да ги наставлява да придобиват всичко с честен труд. Накрая с усмивка им подарил един овен с думите: „за да не се окаже, че цяла нощ сте бодърствали напразно\".Друга интересна случка, описана от Сократ, който се позовава на Руфин Аквилейски, е свързана с дъщерята на светеца Ирина. Приживе някой познат ѝ дал на съхранение едно скъпо украшение, което тя укрила в земята. След време човекът дошъл да си го потърси, но Ирина била вече починала. Човекът заподозрял, че св. Спиридон знае къде е украшението, но не иска да му го върне. Като разбрал помислите на човека и за да го предпази от грях, св. Спиридон отишъл на гроба на дъщеря си и горещо помолил Бог да му яви преждевременно обещаното Възкресение. Ирина застанала до баща си, показала му мястото, където заровила украшението и след това отново се отдалечила от него. Този епизод от живота на св. Спиридон е включен в житието на еп. Теодор, но общуването между светеца и дъщеря му е предадено по различен начин.Созомен описва друга забележителна случка от живота на светеца. Веднъж по време на Великия пост (трябва да отбележим, че по това време Великият пост е бил с продължителност от един до шест дни), през който обикновено светецът и семейството му не ядели абсолютно нищо, при него дошъл един уморен пътник. Като видял изтощения гост, св. Спиридон наредил на дъщеря си да донесе храна. Дъщеря му с неудобство съобщила, че няма нищо за ядене. Тогава светецът се помолил за прошка и наредил на дъщеря си да свари осоленото свинско, което имали в дома си. Когато месото било сервирано, св. Спиридон пръв вкусил от храната и поканил госта да го последва. Пътникът отказал под претекст, че е християнин, но св. Спиридон му отговорил: „Тогава имаш още по-малко право да се оправдаваш. Нали за чистите всичко е чисто, както казва словото Божие\".Много  показателен е случаят със заболяването на имп. Констанций (в житието на еп. Теодор се говори за имп. Константин). Най-известните лекари в империята безуспешно се опитвали да го излекуват. Веднъж в съня си Констанций видял голямо множество епископи и между тях двама, които сияели в чудна светлина, но в съня така и не му били казани имената на тези двама епископи. Дълго страдал императорът и молил Бог да му посочи имената на епископите. Известни свети мъже го причастявали с Христовите тайни, но облекчение за болката му нямало. Веднъж по Божи промисъл св. Спиридон, заедно с учениците си св. Трифилий и Артемидор, дошли по църковни дела в Антиохия (вероятно за поместния събор през 340 г.), където бил и самият император, и светецът по чудесен начин го изцелил. Впечатлителни са думите на св. Спиридон, с които той се обръща към императора: „... Цар и Владика наричай само Единия Бог, Който пожела да те надари с твоята власт\". На излизане от двореца на императора светецът срещнал една жена (вероятно нехристиянка, съдейки от израза в житието „τη βαρβάρω φωνή παρακαλουσα\" - „помоли го с варварски глас\"), която носи на ръце своето умряло дете. Тя слага в краката на светеца детето си и го моли за помощ. Св. Спиридон се обръща към Артемидор с думите: „Какво да правим с умрялото, брате дяконе?\", на което Артемидор отвръща: „Аз знам точно, че ти си подател на живот и владееш удивително изкуство: защото Владиката Христос е лекар не само на царете, но и на всички хора, особено на бедните. Затова отвори непорочната си уста, издигни своя чист глас и Даруващият живот ще ти помогне. Както тогава Господ изрече „Куми талита\", което ще рече „стани чадо\", така и сега Той ще се яви и ще съживи детето\". След тези думи св. Спиридон дълго се молил и оросявал земята със сълзите си и детето оживяло. Изпълнена с неземна радост майката паднала на земята, сърцето ѝ не издържало и тя умряла. Св. Спиридон още не дошъл на себе си от молитвата за детето, се обърнал към Артемидор: „О, най-възлюбени измежду приятелите ми и мой съобщниче в божествените тайнства! Две нещастия тук и две чудеса, детето възкръсна от мъртвите и сега жално лежи и плаче, а майка му е мъртва. Какво да правим?\". Артемидор с усмивка на лице отвърнал: „Нима смяташ това за по-трудно от първото чудо? За това дело не са нужни пари, защото това не може да се купи, нека това стане за посрамване на златото. Доколкото Христос върши всичко това - животът на тази жена е в ръцете ти. Даром искай, даром и ще получиш...\". Изпълнен със силна вяра след тези думи, светецът отново напоил земята със сълзите си и като горещо молел Бога, хванал умрялата за ръката и я вдигнал, като ѝ дал детото в ръцете. След това благодарил горещо на Бога и се помолил жената да забрави този случай...Многобройни и дивни са били приживе делата на този голям Божи угодник, чрез когото Бог е възкресявал дори мъртви. Не по-малко дивни и чудни са те и след неговата смърт. Св. Спиридон е пътешествал много, обиколил е почти целия Кипър, а многократно е пътувал и извън пределите на острова. Бил е в Александрия, вероятно на събора през 320 г., твърде възможно е, както казахме, да е присъствал и на Първия вселенски събор в Никея, т. е. посетил е Константинопол през 325 г., в Антиохия вероятно на събора през 340 г. и в Сердика през 342-343 г. Пътуването му до днешна София е вероятно последното извън Кипър, защото св. Спиридон умира някъде в средата на 4 в. и е погребан в Тримитунт. В някои нови жития и справочници може да се прочете, че светецът умира на 78-годишна възраст, през 348 г., но това не се основава на конкретна изворова информация.В средата на 7 в. мощите на светеца са извадени и тържествено пренесени в Константинопол. Още тогава е направило впечтление, че независимо от дългото време, изминало от смъртта му, тялото му се съхранило почти без видими изменения, включително косите, зъбите и цветът на кожата. През 1453 г. при превземането на Константинопол от османците мощите са пренесени на о. Керкира (Корфу), където се намират и до днес. На два пъти през годината се сменят одеждите, с които те са облечени. Удивителното в случая е, че винаги тялото му се облича в нови одежди и обувки, а след шест месеца те са силно захабени, като обувките са много износени и затова и мнозина вярват, че и до днес светецът обикаля по света и помага на нуждаещите се. Друг удивителен факт, който науката не може да обясни е, че тялото на св. Спиридон има постоянна телесна температура от 36.6 градуса. Православната църква чества паметта му на 12 декември, а Римокатолическата - на 14 декември. ", "date": "2019.12.12", "title": "Св. Спиридон, еп. Тримитунтски Чудотворец "}
{"url": "http://www.cross.bg/bivsh-chlen-dobrich-1620101.html", "text": "/КРОСС/Проф. Божидар Манов, кинокритик, продуцент, журналистБригаден генерал Боян Ставрев, бивш командир на Националната гвардейска частГеорги Гергов, бизнесмен, член на Градския съвет на БСП в ПловдивДетелина Николова, член на борда на директорите на ВиК - Добрич, бивш областен управител на ДобричХристо Тотев, кинооператор  ", "date": "2019.12.12", "title": "Рождениците на 12 декември "}
{"url": "http://www.cross.bg/pytin-vladimir-tyrtziya-1620124.html", "text": "/КРОСС/  Руският и турският президент Владимир Путин и Реджеп Тайип Ердоган са разговаряли тази вечер по телефона, съобщи службата по комуникациите на турското президентство.Двамата са обсъдили двустранните отношения и регионални въпроси, включително ситуацията в Сирия.Тази седмица турският лидер повдигна въпроса за присъствието на руски частни военни контрактори в Либия. В северноафриканската страна Турция подкрепя признатото от ООН правителство в Триполи, докато Египет, Русия, Франция и някои близкоизточни страни подкрепят силите на ген. Халифа Хафтар в Тобрук.По-рано стана ясно, че Владимир Путин ще посети Турция на 8 януари за церемонията по пускане в експлоатация на газопровода \"Турски поток\". ", "date": "2019.12.12", "title": "Ердоган и Путин са обсъдили по телефона ситуацията в Сирия и Либия"}
{"url": "http://www.cross.bg/algafari-nidal-septemvri-1620127.html", "text": "/КРОСС/  Нидал Алгафари представи снощи в Литературния клуб на Градския съвет на БСП новия си роман  \"Рано или късно\" . Премиерата на новата му книга става в навечерието на рождения ден на Алгафари на 18 декември и е своеобразен подарък, който той си прави.\"Той е един от най-умните и безкрайно креативни хора, които познавам\", каза при представянето на автора Ваня Добрева от градския съвет.Добрева сподели още, че творчеството на Алгафари разкрива различни аспекти от живота.  \"Този салон е мястото и пространството за култура и то е създадено за представяне на литературни творби.\". С тези думи се обърна към аудиторията градския лидер на БСП Калоян Паргов. Той благодари за приятелството на Нидал Алгафари, който определи като един от най-интелигентните и остроумни хора, които познава.Нидал Алгафари благодари на лидера на БСП за гостоприемството и сподели няколко кратки истории от житейския си път.„Романът е разказ в две части, разделен в три исторически периода - преди 9 септември, след 9 септември и след промените на 10 ноември. Това е разказ за голямата любов между двама души, които вече са в третата възраст и са преодолели омразата и ненавистта от политическите си различия. Тя е дъщеря на един от големите фабриканти в България преди 9-и септември, а той е син на комунистка, роден в затвора. През нейния поглед искам да разкажа за всички тегоби, които са изживели хората, изпатили си през времето на социализма. През неговите очи искам да покажа, че монетата е и черна, и бяла, не само черна\"., разказа Алгафари.По думите му романът разбива едно табу, което го има по нашите географски ширини - че хората на тази възраст трябва да си гледат внуците, да правят туршии, да се обличат само в черно, да забравят цветовете.Авторът сподели, че в процеса на писане е трябвало да навлезе много дълбоко във фолклора, който е един безкраен океан. Толкова много традиции и обичаи трябва да бъдат припомнени и да не се забравят, коментира Нидал Алгафари. Новият роман на Алгафари е издаден в тираж 4000 бройки и може да бъде закупен от книжарници Хелиос на цена от 25 лв. ", "date": "2019.12.12", "title": "Нидал Алгафари представи най-новия си роман \"Рано или късно\" "}
{"url": "http://www.cross.bg/bysa-spreii-ganev-1620121.html", "text": "/КРОСС/  Побой с метални палки на магистрала „Хемус\". Мъж е удрян в главата и е напръскан с лютив спрей, защото е аварирал, а бусът му е пречел на движението. Първоначално нападателят, който е тираджия, бяга, но малко след това е задържан от полицията.Всичко това се случва около тунел „Топли дол\" на магистралата. Пострадалият е Ганчо Ганев. Всичко се случи много бързо. Бяхме аварирали на магистралата, близо до една бензиностанция. Пътувахме по работа с бус на мой приятел. Около 17.15 аварирахме близо до изход на паркинг. Пуснахме буса по инерция на заден ход, за да влезем в паркинга и да не пречим на движението. Спряхме там, разказва пострадалият.  До нас паркира камион. Шофьорът започна да ни свири и да вика някакви неща. Отидох и обясних, че сме аварирали, не можем да минем и има достатъчно място, за да мине. Той се ядоса. Върнах се до буса ни, той се застоя се в кабината няколко минути. След малко излезе от камиона, държеше разпъната метална палка и лютив спрей. Напръска ме, спрях да виждам каквото и да е било и в този момент ме удари с металната палка, каза още Ганчо Ганев.Видях облака от лютивия спрей. Излязох от буса, за да видя как е Ганчо. Шофьорът се обърна към мен и ме напръска и мен, каза Иван Петров - приятел на Ганев, който е пътувал с него в буса.Нова телевизия „Здравей, България\" ", "date": "2019.12.12", "title": "Бой с метална палка на магистралата"}
{"url": "http://www.cross.bg/v-izrael-nasrochiha-parlamentaren-vot-za-mart-g-1620126.html", "text": "/КРОСС/  В Израел ще се проведат нови парламентарни избори в рамките на по-малко от година.Израелският парламент одобри на първо четене законопроект за саморазпускането си. Според документа изборите ще бъдат насрочени за 2 март 2020-та.До тази ситуация се стигна, след като на вота през септември основните опоненти Бенямин Нетаняху и Бени Ганц спечелиха почти равен брой места в парламента. Нито един от двамата не успя да състави правителство. ", "date": "2019.12.12", "title": "В Израел насрочиха парламентарен вот за 2 март 2020 г. "}
{"url": "http://www.cross.bg/reshenie-bulgariya-politichesko-1620128.html", "text": "/КРОСС/  По повод гласуването на председател на КПКОНПИ и разпространяваната невярна информация, че парламентарната група на „БСП за България\" не е имала политическо решение, заявяваме, че на общо събрание на групата, проведено на 10.12.2019 г., с гласуване беше прието политическо решение - не подкрепяме кандидатурата на Сотир Цацаров\". Против това решение гласуваха само трима депутати. Беше взето решение - който има друго мнение, да се възползва от член 58, ал. 4 на Правилника за организацията и дейността на Народното събрание и да изрази различната си позиция от трибуната на парламента. Чл. 58 ал. 4 дава възможност \"на народен представител, който има мнение, различно от това на ПГ, да го изрази в рамките на 3 минути\".Никой от гласувалите за Сотир Цацаров не направи публично това. Парламентарната група на „БСП за България\" има политическо решение за неподкрепа. Всеки, който не се е съобразил с това, носи своята лична отговорност.Ръководство на ПГ на БСП за България ", "date": "2019.12.12", "title": "Позиция на ръководството на ПГ на „БСП за България“ "}
