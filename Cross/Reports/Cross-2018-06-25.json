{"url": "http://www.cross.bg/zavrushta-ytre-duzhdut-1577640.html", "text": "/КРОСС/ Предупреждение за опасно време и у нас. Дъждът се завръща от утре.Синоптиците алармират за интензивни валежи и гръмотевични бури.Валежите ще са значителни главно след обед и през нощта срещу сряда. Очаква се количества за денонощието да бъдат между 30 и 50 литра на квадратен метър.", "date": "2018.06.25", "title": "Предупреждение за опасно време: Дъждът се завръща от утре"}
{"url": "http://www.cross.bg/ivancheva-petrova-podkyp-1577649.html", "text": "/КРОСС/С влошено здравословно състояние е и уволнената като зам.-кмет и подсъдима заедно с Иванчева за взимане на подкуп Биляна Петрова. В сряда от 15 часа е насрочено делото за мярката на Десислава Иванчева, която иска да излезе на свобода, в Специализирания наказателен съд.На 12 юни магистратите оставиха в килията бившия кмет на столичния район ,,Младост'' Петко Дюлгеров, който е обвинен в помагачество при взимане на подкуп с Иванчева и Петрова. АСНС не прие мотивите за здравословното му състояние. На 7 юни пък, когато Иванчева бе отстранена от поста до приключване на делото, Петрова изпадна в нервна криза. Тя е на диазепам, много е зле, обясни тогава Иванчева. ", "date": "2018.06.25", "title": "Иванчева в болницата на затвора, иска на свобода"}
{"url": "http://www.cross.bg/koli-plovdiv-chetiri-1577642.html", "text": "/КРОСС/Два пожара съсипаха общо четири леки коли тази нощ в Пловдив в кв. „Южен”.Сигналът за първия е подаден около 23:00 часа, а силно увредени са два автомобила, паркирани един до друг на бул. \"Македония\".Само час по-късно други две коли са обхванати от пламъци на ул. \"Димитър Талев\". И в двата случая пострадали хора няма. Причините и обстоятелствата около пожарите се разследват, образувани са досъдебни производства.*Снимката е илюстративна", "date": "2018.06.25", "title": "Два пожара съсипаха четири коли в Пловдив"}
{"url": "http://www.cross.bg/ychilishteto-firma-vsichki-1577645.html", "text": "/КРОСС/ Пореден скандал в Софийската математическа гимназия – родители сигнализирха, че училището е провело неизгоден конкурс за организиране на подготвителни курсове.Конкурсът за организиране на курсове за външни ученици е проведен по правилата на Столичната община.Според родителите обаче те ощетяват училището. Явила се е и само една фирма. За нея ще работят и преподаватели, които са и на трудов договор в училището.„В едно държавно учреждение работи частна фирма, в резултат на което всички позитиви, всички приходи и печалби отиват за частната фирма, а за държавното учреждение остават всички пасиви”, коментира Симона Велчева, родител.Курсовете се посещават от над 2000 ученици. От декември досега приходът за гимназията е близо 100 хил. лв., но заради новите общински правила, които позволяват по-нисък наем, ще намалее наполовина.Родителите настояват курсовете да се организират от гимназията.Според директора обаче законът не му дава право. Регионалното управление на образованието и Столичната община са започнали проверка.„Към момента това, което е проверено, показва, че няма нарушение на правилата”, обяснява Боянка Кънева от РУО – София-град.Решение се очаква до края на месеца.Тъй като конкурсът се обжалва в съда, все още не е ясно кога и къде ще започнат курсовете.", "date": "2018.06.25", "title": "Отново скандал в СМГ – заради подготвителните курсове"}
{"url": "http://www.cross.bg/gygul-striiit-avtomobilite-1577652.html", "text": "/КРОСС/ Kолите на \"Гугъл Стрийт Вю\" тръгват отново по българските пътища от днес с цел да актуализират локалните данни в Google Maps. Фокус на автомобилите на \"Стрийт Вю\" тази година ще бъде получаване на актуална информация за свързването на пътища между градовете.\"Вероятно ще снимат 5 автомобила\", обясниха от обслужващата \"Гугъл\" пиар агенция пред \"Труд\". Очаква се обиколката на колите да продължи около два месеца. Точното времетраене на снимките не може да се каже със сигурност обаче, тъй като движението на автомобилите е зависимо от метеорологичните условия.Колите на \"Гугъл\" ще преминат през общо 47 български града, като обиколката ще започне от София.Следващите градове, които ще бъдат заснети са Благоевград, Гоце Делчев, Дупница, Сандански, Петрич и Кюстендил. След това автомобилите ще продължат към Пазарджик, Панагюрище, Велинград, Пловдив, Хисаря, Асеновград, Смолян, Хасково, Харманли, Свиленград, Любимец, Златоград, Кърджали, Стара Загора, Казанлък, Ямбол, Бургас, Варна, Добрич, Силистра, Тервел, Русе, Свищов. Колите на \"Гугъл\" ще заснемат и Плевен, Ловеч, Луковит, Велико Търново, Габрово, Елена, Севлиево, Враца, Монтана, Мездра, Видин, Козлодуй и Лом. Предвидени са снимки и в Шумен, Търговище, Разград и Котел.Почти няма населено място в България, което да не е заснето от камерите на \"Гугъл\", като функцията \"Стрийт Вю\" е налична у нас от 2013 г. насам и се актуализира непрекъснато.В същото време компанията защитава неприкосновеността на личния живот като преди всяко публикуване на събраните изображения се извършва обработката със специална технология, която замъглява лицата на хората и регистрационните номера на автомобилите.За да защити поверителността \"Стрийт Вю\" разполага и с допълнителна функция за премахване на изображения - потребителите могат да използват бутона \"Подаване на сигнал за проблем\" в долния десен ъгъл на всяко изображение. До момента функцията \"Стрийт Вю\" е достъпна в над 85 страни по света, както и в части от Арктика и Антарктида. Тя позволява потребителите да гледат 360° графични изображения на различни улици и елементи на културното и национално наследство.", "date": "2018.06.25", "title": "Гугъл снима отново 47 града в България"}
{"url": "http://www.cross.bg/galaktika-otnositelnostta-mlechniya-1577653.html", "text": "/КРОСС/ Европейската южна обсерватория (ESO) извърши най-точната до момента проверка на тази иначе доказана теория в големи астрономически мащаби - извън пределите на нашата галактика Млечния път, предава technews.bg.Съгласно теорията на относителността на Айнщайн, телата деформират пространството-време около себе си, което води до изкривяване на траекторията на светлината. Това явление се нарича гравитационна леща, но ефектът може да се наблюдава само при много големи обекти.Теорията на относителността е проверявана многократно с много висока точност в рамките на различни изследователски проекти. Но досега подобни изследвания се извършваха в мащабите на Слънчевата система или до звезди от центъра на Млечния път. За първи път учените отиват отвъд нашата галактика.За целите на изследването е избрана близката галактика ESO 325-G004, разположена на 450 милиона светлинни години от Земята. Наблюденията са извършвани с помощта на орбиталния телескоп Хабъл и инструмента MUSE, монтиран на \"много големия телескоп\" (VLT) на ESO.Галактиката ESO 325-G004 действа като силна гравитационна леща - тя изкривява светлината, идваща от разположената зад нея далечна галактика. В хода на изследванията учените са успели да измерят степента на изкривяване на светлинните лъчи, а следователно - и на пространството-време.\"\", заключават учените от ESO.", "date": "2018.06.25", "title": " Провериха Теорията на относителността на Айнщайн отвъд Млечния път"}
{"url": "http://www.cross.bg/moskovski-ministurut-ivaiilo-1577654.html", "text": "/КРОСС/ Дигиталната седмица в София е едно от най-важните събития, които съпътстват Българското председателство на Съвета на Европейския съюз и повод за равносметка за свършеното през последните шест месеца. Това заяви министърът на транспорта, информационните технологии и съобщенията Ивайло Московски на съвместна пресконференция с комисаря по цифрова икономика и общество Мария Габриел по време на най-значимото ИТ събитие за Европейския съюз -  Цифрова асамблея София, 2018. В откриването участваха още вицепрезидентът на Европейския парламент Евелин Гебхарт, министър-председателят Бойко Борисов, кметът на София Йорданка Фандъкова, министърът на правосъдието Цецка Цачева.„За нашата страна е чест да бъде домакин на този престижен форум, където се създават основите на европейското цифрово бъдеще“, заяви министър Московски пред повече от 1200 участници от България и останалите държави от ЕС. Той обяви тематичните акценти на двудневното събитие в София - социалните и икономически ползи от цифровата трансформация; цифровата революция в здравеопазването и социалните грижи, както и общото европейско пространство за данни.Министър Ивайло Московски припомни, че Българското председателство положи големи усилия за приобщаването на страните от Западните Балкани към европейската цифрова икономика. В рамките на асамблеята бе представен и Цифровият дневен ред за региона. „С него очертаваме пътната карта за по-ниски цени на роуминг услугите, за инвестиции във високоскоростен интернет и иновативни услуги“, каза министърът.По думите му, Цифровата асамблея като едно от финалните събития на Първото българско председателство на ЕС, е мястото да бъде отбелязано постигнатото през последните шест месеца в областта на телекомуникациите и цифровите технологии. Той добави, че основното постижение е, че единният цифров пазар, който има 500 милиона потенциални участници, вече има ясни очертания и правила.Ивайло Московски припомни, че са финализирани изключително сложни въпроси и са придвижени напред законодателните предложения на Комисията в няколко направления. „Постигнахме политическо споразумение по най-важния законодателен акт за развитието на сектора в Европа – Кодекса на електронните съобщения. Той улеснява изграждането на широколентови мрежи с много висок капацитет. Същевременно, продължава да се гарантира конкуренцията на пазара, оперативната съвместимост и разнообразието на услуги с високо качество“, каза министърът.През втория ден от Цифровата асамблея, 26 юни,България, Сърбия и Гърция ще подпишат писмо за намерение за сътрудничество в областта на свързаното и автоматизираното шофиране. Церемонията ще се състои от 11:00 ч в зала 1 на НДК и е открита за представителите на медиите, които вече са акредитирани за събитието. ", "date": "2018.06.25", "title": "Ивайло Московски: По време на българското председателство, цифровият единен пазар на ЕС придоби ясни очертания "}
{"url": "http://www.cross.bg/institytzionalniya-otrasul-sreda-1577634.html", "text": "/КРОСС/ Утре – 26 юни, заместник-министърът на регионалното развитие и благоустройството Малина Крумова ще открие информационно събитие по проект „Подпомагане на ефективността, управлението и институционалния капацитет в отрасъл ВиК”, финансиран по Оперативна програма „Околната среда 2014-2020”. Събитието е насочено към представители на експертния състав на ВиК операторите в страната и започва от  10:00 часа в хотел „Бест Уестърн Сити Плюс“ /За участие във форума е поканен министърът на околната среда и водите Нено Димов.", "date": "2018.06.25", "title": "Зам.-министър Малина Крумова ще открие информационно събитие за подпомагане на ефективността, управлението и институционалния капацитет в отрасъл ВиК"}
{"url": "http://www.cross.bg/sityatziyata-zaradi-stefanov-1577641.html", "text": "/КРОСС/ Пожарната взема сериозни мерки заради очакваните проливни валежи в следващите дни в няколко области на страната. Ще се наблюдава нивото на реки и язовири, заяви пред „Хоризонт“ главен инспектор Стефан Стефанов от пожарната дирекция.„Най-сериозна ситуацията се прогнозира да бъде ситуацията в района на Бургас и Ямбол, Хасково. Изпратихме указания и предупреждения на нашите структури да завишат степента на готовност. Отново сме изпратили писмо до областните дирекции на МВР, които ще работят заедно с нас на терен, ако се наложи“, поясни Стефанов. ", "date": "2018.06.25", "title": "Пожарната със сериозни мерки заради очакваните порои"}
{"url": "http://www.cross.bg/radev-rymen-bulgariya-1577630.html", "text": "/КРОСС/ На  от  на „Дондуков“ 2 държавният глава Румен Радев съвместно със специалисти, преподаватели, треньори и спортни дейци ще инициират създаването на Обществен съвет по физическо възпитание и спорт към Президента на Република България.Сред основните цели на Съвета ще бъдат насърчаването на масовия спорт в България, повишаване на физическата активност сред младите хора, както и подобряване на общия здравен статус на населението.В   президентът Радев ще удостои посланика на Република Косово у нас Шпенд Калаба с орден „Мадарски конник“ втора степен.Високото държавно отличие се връчва за големите му заслуги за развитието на българо-косовските отношения и сътрудничество.В  в  държавният глава Румен Радев и неговата съпруга Десислава Радева ще присъстват на откриването на експозицията на Института за етнология и фолклористика „Времена и хора: живите традиции на България“.Събитието е под патронажа на българския президент.", "date": "2018.06.25", "title": "Програма на президента Румен Радев за 26 юни"}
{"url": "http://www.cross.bg/protesti-parlamenta-kraya-1577648.html", "text": "/КРОСС/ Протестиращи влязоха в сблъсъци с полицията пред парламента на Иран, информира АП.Видеоматериали в социалната мрежа показват ирански протестиращи да влизат в стълкновение със служители на полицията пред сградата на парламента в столицата Техеран.Полицията е използвала сълзотворен газ срещу демонстрантите.По-рано днес се проведоха протести пред историческия Голям пазар. Продавачите бяха принудени да затворят заради очевидната ярост на протестиращите, продиктувана от икономическите проблеми в страната.В края на миналата година Ислямската република беше разтърсена от икономически протести, разпространили се в 75 града. Това бяха и най-големите демонстрации в страната от спорните президентски избори през 2009 г. 25 души загинаха, а близо 5000 бяха задържани от властите при протестите в края на декември и началото на януари. ", "date": "2018.06.25", "title": "Сблъсъци между полицията и протестиращи в Техеран"}
{"url": "http://www.cross.bg/domati-makedoniya-presni-1577650.html", "text": "/КРОСС/ Подкрепете ни за ЕС и ние ще ви изпратим \"пресни\" домати.Това предложение отправи министърът на външните работи на Македония Никола Димитров, цитиран от \"Политико\".Той предложи \"пресни\" домати на всеки, който подкрепи Македония да започне преговори с ЕС за присъединяване.\"Който подкрепи старта на предприсъединителните преговори на Македония с ЕС през следващата седмица, ние обещаваме да ви изпратим по пощата пакет с пресни домати\", написа Димитров в \"Туитър\", уверявайки, че ще получат \"най-вкусните домати в света\".Във вторник ЕС ще обсъди въпроса за разширяването преди срещата на върха на съюза в Брюксел по-късно тази седмица.", "date": "2018.06.25", "title": "Македония: Подкрепете ни за ЕС и ще ви изпратим „пресни” домати"}
{"url": "http://www.cross.bg/vurhovniya-zhalba-lineiiki-1577639.html", "text": "/КРОСС/ Със свое определение от 14.06.2018 г. Комисията за защита на конкуренцията остави без уважение направеното искане за спиране на обществената поръчка за закупуване на 400 броя линейки, обявена от Министерството на здравеопазването.На 22.06.2018 г. срещу определението на Комисията за защита на конкуренцията е подадена частна жалба от  до Върховния административен съд. Подадената жалба препятства възобновяването на поръчката за закупуване на 400 броя линейки до произнасянето на Върховния административен съд. Очаква се Върховния административен съд да се произнесе по частната жалба най-късно до средата на месец юли.Припомняме, че жалбоподателят \"Вайнман Технолоджи\" ЕООД е дружество регистрирано на 26.04.2018 г. с капитал 100 лева.", "date": "2018.06.25", "title": "Жалба до ВАС спира поръчката за закупуване на линейки"}
{"url": "http://www.cross.bg/kynchev-hrani-ychilishtata-1577638.html", "text": "/КРОСС/ Предстои промяна в рецептурниците за детските градини и училищата. Това обяви главният държавен здравен инспектор д-р Ангел Кунчев тази сутрин по bTV. Употребата на бял хляб ще бъде драстично ограничена. \"Според мен въобще не би трябвало да има\", подчерта той.По думите на Кунчев, ролята на рецептурниците е когато учебните заведения искат да стъпят на някакви научни норми, да имат голям избор от рецепти и продукти, които да могат да предложат на децата.Той коментира, че предстоят и сериозни промени в рекламата на нездравословните храни.\"Няма да се позволяват никакви реклами, дори и скрити, на храни, които не са здравословни, особено ако са насочени към деца. Тази забрана няма да покрива само радио, телевизия и преса, но и интернет пространството и социалните мрежи\", поясни Кунчев.Според него промяната щяла да бъде въведена плавно с участието на индустрията.", "date": "2018.06.25", "title": "Ограничават драстично белия хляб в детските градини и училищата"}
{"url": "http://www.cross.bg/linii-traseta-trase-1577643.html", "text": "/КРОСС/ Столична община предвижда автобусните линии с номера 11, 60, 72, 102, 83, 45 и 77 да се движат в трасето на трамваите по линии 11, 22 и 3 по бул. „К. Величков“ и бул. „Възкресение“ (в участъка между пазара „Красно село“ до бул. „Сливница“).Обособяването на подобен тип трасета е част от основните мерки за осигуряване на по-бърз и удобен градски транспорт. Превозните средства ще имат общо трасе и общи спирки. За безопасност и удобство на пътниците ще се изградят перони на спирките и ще бъдат поставени съответните указателни знаци.Анализът на Центъра за градска мобилност показва, че в този участък автобусите натрупват в натоварените часове закъснения до 10 минути. При отделянето им от общия автомобилен трафик това закъснение ще бъде прекратено.Очаква се промяната да е факт още това лято. Следващата локация, на която е предвидено изграждането на обособено трасе е бул. „Мадрид“, където трамваи и автобуси отново ще споделят общ участък. Предстои да се анализират всички варианти за изграждане на възможно най-много такива трасета и нови бус ленти в града.", "date": "2018.06.25", "title": "Седем автобусни линии скоро и по трамвайните релси"}
{"url": "http://www.cross.bg/yvrezhdaniya-horata-pomosht-1577651.html", "text": "/КРОСС/ Вече ясно и категорично заявих, че ще стоя до протестиращите майки докрай. Също така няма да позволя да бъдат засегнати правата на никоя група хора с увреждания, заяви в интервю пред Дир.бг омбудсманът Мая Манолова. - Абсолютно сериозна съм в намеренията си да подам оставка. Предложих успокоителен бартер на всички, които твърдят, че тази подкрепа е някаква пиар акция, че съм водена от някакви краткосрочни политически цели и гонене на рейтинг. Нека приемат трите закона, за които настояват хората с увреждания - закона за личната помощ, закона за социалните услуги и закона за хората с увреждания. Плюс тези за личния фалит и свръхправомощията на банките, за които всекидневно получаваме десетки жалби в институцията. Така че, бъдат ли решени тези проблеми на гражданите, аз наистина ще освободя поста на обществен защитник предсрочно.Няма да позволя да се правят опити за внушения, че този наистина разтърсващ всеки човек протест на майки с деца с увреждания може да бъде употребен за лични цели. Като национален омбудсман, който защитава правата на българските граждани, с особен ангажимент и грижа към най-слабите и уязвимите групи в нашето общество, аз съм длъжна да защитя майките на деца с увреждания докрай. Защото включително и това чух, че не е моя работа. Напротив! Това е кауза, зад която застанах не само, защото е справедлива, но и от чисто човешка гледна точка. Вече ясно и категорично заявих, че ще стоя до протестиращите майки докрай. Също така няма да позволя да бъдат засегнати правата на никоя група хора с увреждания, дори ако става дума за един единствен човек. Няма да позволя правата на едни хора с увреждания да се реализират за сметка на други хора с увреждания. Казвам го, защото се чуха коментари, че Законът за личната помощ разделя хората с увреждания.Това не е вярно, дори напротив, той подкрепя правата на всички хора с увреждания. Това, което разделя хората с увреждания, е ситуацията в момента. От асистентски услуги се ползват едва 11 158 души, а още минимум 77 000 имат нужда от лична помощ и проектът, който с майките предложихме, ще обхване всички 77 000 души, като за асистентска грижа ще могат да кандидатстват и всички останали 500 000 души с увреждания. Преди дни Върховният административен съд със свое решение се произнесе категорично, че правилникът за прилагане на Закона за интеграция на хората с увреждания е дискриминационен и отмени текстове от него, които дават равни по 11 лв. интеграционни надбавки на всички хора с увреждания. Мотивът е пределно ясен - трябва да има индивидуална оценка, защото има хора, на които тези 11 лв., изобщо не им стигат, за да могат да се социализират и да живеят по-нормално. И това е най-важното - за всеки един човек да се направи индивидуална оценка, която да определи нуждата от лична помощ и времето, в което ще се ползва тя. Трябва да е ясно, че майките на децата с увреждания не се борят само за себе си, те се борят за всички хора с увреждания, за всички семейства, които са засегнати от този проблем. - На заседанието на Националния съвет за правата на хората с увреждания много ясно заявих, че Законът за личната помощ няма да реши всички проблеми на хората с увреждания. Но решаването на този проблем ще бъде знак, че има воля. Ще бъде знак за това, че проблемите могат да бъдат решени. Ако можем да опишем проблемите пред хората с увреждания като една стена, този закон ще бъде тухлата, която ще реши един проблем. Ще бутнем една тухла от стената и по този начин стената пред хората с увреждания може да бъде съборена, за да могат те, с усилията на цялото общество и на първо място с институциите, да имат независим и достоен живот. Живот, който да управляват сами. Първата тухла в стената е Законът за личната помощ.- Най-важното и основно нещо, за което ще допринесе този закон е, че личната помощ ще се предоставя съобразно реалните потребности на хората с увреждания. От лична помощ ще се ползват всички, които имат нужда от нея, няма да се предоставя, както е в момента на 11 158 души, при положение че минимум 77 000 се нуждаят от нея. От проектна дейност, каквато е в момента, личната помощ ще се превърне в устойчива държавна политика, защото хората с увреждания трябва да живеят пълноценно, а не от проект до проект или от програма до програма, за която ако изпуснеш срока в началото на годината, не можеш да ползваш, когато ти се наложи. Необходими са предвидимост и спокойствие сред хората с увреждания и техните семейства, че ще могат постоянно да разчитат на подкрепа в случаите, в които се нуждаят от нея. Критериите ще бъдат единни за цялата страна. В момента различните общини прилагат правилата по различен начин, извеждайки на преден план различни критерии. Има общини, в които личната помощ на абсолютно всички, независимо от техните потребности, е определена до 2 часа. Независимо дали става дума за човек, или дете, което е образно казано в будна кома или за човек, който работи. Освен това, хората с увреждания ще имат право на избор на лицето, което ще бъде техен асистент, ще имат право да контролират, наблюдават и участват активно в този процес. Всичко това ще доведе до по-ефективно изразходване на парите, които в момента са сериозна сума за подкрепа на хората с увреждания.- В момента в политиките за защита на хората с увреждания се наливат 169 млн. лева за чужда помощ и за асистентски услуги на 11 158 души. В проекта, който подготвихме с експертите на омбудсмана и майките на деца с увреждания, ще са нужди още 105 млн. лв. Това е максимумът, който би могъл да бъде употребен през следващите години, защото проектът обхваща всички 77 000 души, а не само тези 11 158. Тези средства са възможния таван на необходимия ресурс, но със сигурност от тях през следващата година ще бъдат нужни само една малка част. Искам също така да подчертая, че в никой вариант на законопроекта не е имало никакво намерение добавката от 90 лв., която получават хората с увреждания за лична помощ, да се отнема от тях. Идеята е тези от тях, които искат да кандидатстват за лична помощ, да могат да го направят. В този случай те няма да я получават, но нашият законопроект е разчетен при положение, че всички 77 000 души кандидатстват. И тук идва ролята на индивидуалната оценка. Според нуждите на всеки, ще се определи колко часа на ден ще се ползва услугата.", "date": "2018.06.25", "title": "Мая Манолова: Абсолютно сериозна съм, приемат ли 5-те закона, ще подам оставка"}
{"url": "http://www.cross.bg/nesebur-gradche-zvezdnoto-1577629.html", "text": "/КРОСС/ Несебър се побратими с руската космическа столица, известна под името Звездното градче. Събитието се състоя по време на фестивала „Отечество“, организиран съвместно от българския и руския град за трета поредна година на живописния български полуостров.  Кметовете Николай Димитров и  подписаха официалните документи в представителната зала на старото кметство в Несебър, като си обещаха занапред да развиват връзките помежду си.Двете страни се договориха да установят отношения на побратимяване и да ги развиват в духа на приятелство, взаимно доверие и сътрудничество, да развиват двустранни отношения във всички области, представляващи взаимен интерес, да разширят контактите и общуването между гражданите на двете страни, да съдействат за развитието на взаимноизгодното икономическо и търговско сътрудничество, да развиват сътрудничество в областта на културата и образованието, основавайки се на близостта на културните традиции на жителите на двете общности, да стимулират развитието на двустранното сътрудничество в сферата на туризма и спорта.На събитието присъстваха още тримата заместник-кметове на Община Несебър – Виктор Борисов, Иван Гургов и Лазар Япаджиев, Златин Чаушев, началник на отдел „Несебър – Световно наследство“, Павел Журавльов, Людмила Котлова, главен художествен ръководител в същата институция и др.По повод побратимяването градоначалниците на Несебър и Звездното градче бяха поздравени от космоса от двамакосмонавти – Олег Артьомови Сергей Прокопиев.Кметът Николай Димитров в началото на срещата подчерта, че градът има множество международни връзки, в това отношение и с руски общини, които се стреми да ги подържа високо ниво, такова, каквото да отговаря на статута му на град световна културна ценност. Той подчерта, че Несебър е позната туристическа дестинация и град, известен със своята богата културна и фестивална програма. Той не пропусна да подчертае, че много руски граждани имат собственост на територията на общината. Валерий Токарев благодари за гостоприемството и за приятната възможност официално да се скрепят и развиват добрите взаимоотношения между двата града.Павел Журавльов,  сподели, че се радва да присъства на събитие, демонстриращо приятелство и добронамереност между двете страни и покани двамата кметове на форум на побратимените градове през септември във Варна.След думите, афиширащи приятелство, бяха разменении множество подаръци. Сред тези, които получи кметът на Несебър Николай Димитров от кмета на Звездното градче бе книга, посветена на космоса, редактирана лично от Валерий Токарев. Николай Димитров поднесе на Токарев плакет на Света богородица – закрилницата на Несебър, рекламни издания, разкриващи чара на града световна ценност, а на  връчи почетен плакет на Община Несебър.Последва разходка на полуострова, даваща възможност на гостите да се докоснат до красотата и хилядолетното наследство на единственият български град на ЮНЕСКО.Малко по-късно от сцената на амфитеатъра стратира третото издание на фестивал „Отечество“ с официалните обръщения на кметовете на Несебър и Звездното градче.  Водещ на фестивала и основен двигател на проявата бе Людмила Котлова,представител в Звездното градче.Преди отличаване на най-добрите в неделната вечер, по случай Деня на дружбата и единението на славяните, отбелязван на 25 юни, поздравително слово произнесе отец Арсений от църквата „Св. Успение Богородично“. Специален поздрав към участниците и гостите поднесоха талантливи деца на Обединената общинска школа по изкуствата – Несебър, които впечатлиха публиката с Влашки танц. С концерт на лауреатите бе поставен финал на космическия фестивал.", "date": "2018.06.25", "title": "Несебър се побратими с руско Звездно градче"}
{"url": "http://www.cross.bg/izsledvaniya-ycheni-elektronikata-1577627.html", "text": "/КРОСС/ Инвестирането в приложни изследвания, към които проявяват интерес компаниите, които са световни лидери в информационните технологии, електрониката, био- и нанотехнологиите, могат да създадат качествено нова икономическа и социална среда в България. Това заяви президентът Румен Радев на среща днес на „Дондуков“ 2 с проф. д-р Теньо Попминчев, който според класацията на списание Science News е сред 10-те най-перспективни млади учени в света.Проф. Попминчев е създател на първия настолен рентгенов лазер с кохерентно лъчение и автосекундна продължителност на импулса и ръководи лаборатории в САЩ и Европа, в които се провеждат изследвания, спонсорирани от държавни институцииЕК и частни компании, имащи приложение в медицината, електрониката и отбраната. Българският учен има амбицията да използва своя опит за изграждането на изследователски център в България с подкрепата на Софийския университет „Св. Климент Охридски“.Под патронажа на президента Румен Радев в София ще се проведе конференция с участието на водещи български и международни учени в приложните изследвания в областта на физиката, биотехнологиите, електрониката и високите технологии, на която да бъдат представени конкретни проекти за изграждането на изследователски центрове, както и чуждестранния опит за обединяване на усилията на образователните институции, научните среди и бизнеса. „България има научната експертизаитрадиции в сферата на образованието, и с подкрепата на държавните институции и бизнеса може да се утвърди като международен изследователски център, което ще върне многократно направените първоначални вложения, посочи на срещата Румен Радев.Държавният глава отново подчерта, че повече средства от европейските фондове, които страната ни усвоява, трябва да бъдат отделяни за развитието на човешкия капитал чрез инвестиции в образование, наука и изследвания и в създаването на условия за младите учени, за да може страната ни да изнася резултатите отнаучни изследвания с висока добавена стойност, а не собствените си учени.„Ако една държава не инвестира във високи технологии и в създаването на интелектуална собственост, тя не може да просперира“, подчерта проф. Попминчев.", "date": "2018.06.25", "title": "Президентът: Инвестициите в приложни изследвания могат да създадат качествено нова икономическа и социална среда в България"}
{"url": "http://www.cross.bg/avon-budeshteto-krasotata-1577628.html", "text": "/КРОСС/Avon представи своя нов основен доклад \"Красотата, бъдещето и силата на емоциите\". Този нов поглед върху факторите, оформящи света на красотата, беше представен на водещия международен форум по красота INNOCOS във Флоренция, Италия, по време на речта на Лиза Гало, вицепрезидент \"Глобално развитие на продуктите и процесите\" в Avon.Предизвикващата размисъл теза на доклада твърди, че успоредно с все по-разрастващия се дигитален свят, нарастващата зависимост от новите технологии и собственото  развитие на Avon в онлайн предлагането му, бъдещето на красотата ще стане свидетел на нарастващото значение на силата на човешките емоции, и по-точно с акцент върху „офлайн\" отношенията между хората.Създадена от група водещи специалисти от различни области на Avon, която включва членове на световнопризнатия екип за проучване и развитие, лидери в тенденциите и експерти за потребителските интереси, докладът показва уникалната визия за бъдещето на красотата на Avon. Специалния предговор към документа е написан от  новия Главен изпълнителен директор на Avon - Ян Зайдерфелт.Докладът е важна част от еволюцията на Avon към нов облик на компанията, който изразява новото и модерно разбиране на нейните 6 милиона представители и лоялни потребители, разпростиращи се в 70 страни по света.Неговата основна задача е да отговори на ключови въпроси като това как ще се развиват предпочитанията на потребителите в бъдеще? Какво ще подхранва техните желания и нужди? И как тези прозрения ще имат отражение върху научните изследвания и развитието на козметичната индустрия.Документът обхваща пет водещи области:1. Емоционалното пътуване: Там където \"Как изглеждам?\" става \"Как се чувствам?\"2. Бъдещето е самотно място3. Новото лице на \"Персоналното пазаруване\"4. Всеки ще се превърне в „бюти инфлуенсър\"5. Красавицата и Възхода на общносттаГлавният изпълнителен директор на Avon Ян Зайдерфелт твърди: \"Личното отношение при подхода на нашите представители с клиентите е това, което ни прави различни. Както ще разберете от доклада, ние виждаме директната връзка между бранда и потребителите като ключова за бъдещето на красотата.\"Целият доклад можете да прочетете  ", "date": "2018.06.25", "title": "Avon представя нов облик за бъдещето на красотата"}
{"url": "http://www.cross.bg/bulgariya-izkystvo-hristiyanskoto-1577601.html", "text": "/КРОСС/ За пръв път от създаването си преди 45 години, Националният исторически музей (НИМ) ще се представи със своя изложба в световноизвестната Третяковска галерия в Москва.Изложбата показва уникални „Шедьоври на християнското изкуство от България\", и ще бъде открита на 29 юни 2018 г.Жителите и гостите на руската столица ще могат да видят някои от най-ценните експонати на НИМ, както и на музея „Старинен Несебър\" в Несебър и на Националната библиотека „Св. св. Кирил и Методий\". Четиридесет и седемте предмета-шедьоври са малка част от произведенията на християнското изкуство в България от Средновековието до ХIХ век, чрез които могат да  бъдат проследени основните етапи в развитието на българската култура и на българското изкуство. Сред експонатите на НИМ се открояват:  златната Архиепископска митра от XVIII век, принадлежала на Охридския архиепископ, обсипана със скъпоценни камъни и покрита с разноцветни емайли и с филигран;    сребърната дарохранителница от манастира „Възнесение\" от Дечани, XVII век - позлатена и богато украсена;       кръст с миниатюрна дърворезба, позлатен, украсен със сребро,  филигран, клетъчен емайл, цветно стъкло и полускъпоценни камъни;     три златовезани литургични тъкани от XIII-XVI в., от които до наши дни са достигнали много малко, и които изключително рядко напускат музея.   Експозицията „Шедьоври на християнското изкуство от България\" ще продължи до 2 септември т. г. Тя е организирана със съдействието и с финансовата подкрепа на Министерството на културата, на посланика на България в Русия Бойко Коцев и на директора на Българския културен институт в Москва Павел Васев.", "date": "2018.06.25", "title": "България показва в Русия уникални шедьоври на християнското изкуство"}
{"url": "http://www.cross.bg/milev-subitieto-posvetena-1577631.html", "text": "/КРОСС/ На 26-и юни, вторник, Литературен салон „Леге 10“ и издателство „Захарий Стоянов“ организират вечер, посветена на Гео Милев и поемата му „Септември“. Събитието е по повод предстоящото през есента честване на 95-годишнината от Септемврийското въстание през 1923 г. През 2019-а предстои отбелязването на 95 години от написването на самата поема. За Гео Милев и творчеството му ще говори Иван Гранитски, а Мая Остоич ще рецитира творби на поета. Събитието ще се състои от 18.00 часа в зала „Димитър Благоев“ на Градския съвет на БСП – София (ул. „Леге“ №10, етаж 1). ", "date": "2018.06.25", "title": "Литературен салон „Леге 10“ организира вечер, посветена на Гео Милев"}
{"url": "http://www.cross.bg/durzhavni-otlichiya-radev-1577632.html", "text": "/КРОСС/ Президентът Румен Радев удостои днес в Гербовата зала на „Дондуков“ 2 с държавни отличия дейци на културата и изкуството.За своите заслуги в областта на културата и изкуството Румен Радев отличи режисьорът  с орден „Стара планина“ – първа степен.  С орден „Св. св. Кирил и Методий“- огърлие бяха удостоени балетната изпълнителка, педагог и хореограф  оперната прима  дългогодишния директор на Националния учебен комплекс по култура с лицей за изучаване на италиански език и култура  На церемонията актьорите  и  както и композиторът и педагог  също бяха удостоени с орден „Св. Св. Кирил и Методий“ – огърлие.Румен Радев връчи орден \"Св. Св. Кирил и Методий\" - втора степен на писателя и преводач  и на  - директор (2000-2015) на Народната библиотека \"П. Р. Славейков\" във Велико Търново.                „За мен е чест да връча висши държавни отличия на толкова големи творци, ярки личности и достойни българи, посветили себе си на духовния напредък, вписали се с талант, всеотдайност и много труд сред съзвездието от ярки имена, с които България присъства пълноценно на съвременната европейска и световна сцена. Мога да кажа, че богатите биографии на отличените ясно показват, че зад тях изпъкват силата на изкуството, с която сила то пленява ум и въображение“, заяви държавният глава в словото си на церемонията.Президентът определи днешния ден като празник „на българския талант, прекрасно реализиран, упорито защитаван и безапелационно приет, оценен и аплодиран“. „Силата, която присъства във вас е силата на словото, на музиката, танца и на сценичния образ. Това  е признание не само за вашия ярък талант, трудолюбие, високи успехи, но и за това, че предавате духа на свободното творчество на многобройните млади последователи и съм убеден, че успехът на вашето духовно лидерство и културна мисия е успех за цяла България“, обърна се президентът Румен Радев към наградените и гостите на церемонията.Режисьорът Адела Пеева благодари от името на удостоените с висши държавни отличия. „Ние работим и творим, за да допринесем за духовното развитие на нашето общество. Задача, която винаги е била трудна и неблагодарна за времето, в което живеем, когато материалното е ценено, а духовното подценявано. Ето защо тези висши държавни отличия са голямо признание за това, че ние въпреки всичко сме успели да дадем своя принос за развитието на духовното в борбата срещу пошлостта в нашето общество. Едновременно с това те ни задължават да продължим все така напред да се трудим и да творим“, заяви Адела Пеева. ", "date": "2018.06.25", "title": " Президентът Румен Радев удостои с държавни отличия дейци на културата и изкуството"}
{"url": "http://www.cross.bg/bulgariya-hora-germaniya-1577635.html", "text": "/КРОСС/ Меркел разруши представата за европейската законност! Думите „Елате всички“ са вероятно едни от най-вредните думи, изричани от устата на европейски политик през последните години, казва анализаторът.Проф. Михаил Константинов, в интервю за сутрешния блок „Добро утро, България“ на Радио „Фокус“.- Тази тема винаги е била в политическа фаза и тя започна с огромните политически грешки, които допуснаха западноевропейските ръководители и по-точно германският канцлер Ангела Меркел. С фундаменталните глупости, които тази жена направи през 2015 г., започна и всъщност тази мигрантска катастрофа, която се развива в момента. Не става дума само за грешки.- Първо искам да кажа, че е редно тези западноевропейски ръководители, които направиха серия от грешки, да се извинят за тия грешки, за да може да продължим нататък. Второто е, че досега говорихме за общоевропейски ценности и аз мисля, че това беше правилно, а сега започваме да говорим за двустранни и тристранни решения. Опити да се пробутат мигрантите на отделни държави срещу заплащане. Това коренно променя цялата политика на ЕС. И ако ще променяме политиката, то трябва да се каже ясно. Срещата, за която вие говорихте, имаше за главна цел, разбира се, спасяването на госпожа Меркел, защото тя е поставена в тежко положение в собствената си страна, повтарям, след грешките, които направи и след нейното крайно нежелание да признае тези грешки. Не може да тръгвате по този начин да продължавате. Винаги трябва да се тръгва на чисто. Всеки може да сбърка, но трябва да си признае. Така както вървят нещата, ние не виждаме никакви съществени стъпки напред. Искам тук да ви кажа някои такива неща, с които като минимум трябва да започнем. Говори се за това, че трябва да се спре нелегалната миграция. По различни начини. Сега аз искам да попитам къде има изобщо легална миграция. Кой от тези мигранти има документи? Кой от тези мигранти влиза по нормален път в съответните държави? Няма такъв. Следователно трябва ясно да кажем, че миграцията се провежда изцяло по нелегален начин, с нарушаване на всички европейски закони. Това нещо действа крайно деморализиращо на европейското население. Значи, за едни може пълно беззаконие, другите трябва да спазват законите.- Знаете ли за поне един мигрант в България да е минал през КПП-то? Идва на КПП-то, казва добър ден, аз съм еди-кой си, ето ми документите, искам да вляза във вашата страна, защото бягам от войната или пък живея бедно в моята страна, искам да работя у вас, у вашата държава. Аз не знам такъв мигрант.- Ами тогава за какво говорим? Тези хора, съжалявам да го кажа, са криминални престъпници. Защото те нарушават българския наказателен кодекс. Там пише, че за нелегално преминаване на границата се дават до пет години. Ако аз сега отида да лазя под оградата и да нарушавам по този начин закона и ме хванат, ами мен ще ме тикнат в затвора, и правилно ще ме тикнат. Идват някакви и нагло нарушават закона. Аз разбирам да кажат, сбърках, мислех, че е нещо, влязох. Ами той носи стълби, копае дупки под оградата. Това е някакво феноменално безобразие. Защото то нарушава законността. Между впрочем взимайте пример от Тръмп. Тръмп каза, че такова нещо като нелегална миграция той няма да допусне в САЩ. Между другото в Брюксел много хубаво каза, предложи на Юнкер, дай сега с теб да си забравим документите и да кацнем на някое американско летище.Даже и да познаят кои сме ние, няма да ни пуснат. Ще ни сложат зад решетките при разни проститутки и наркомани да изчакаме да си докажем кои сме. Така се действа, това са законите. Всичко друго е абсолютно беззаконие и фарс някакъв. Даже не са толкова страшни тия два милиона мигранти, които Меркел докара в Европа. С тях горе-долу ще се оправи някак си Европа. Част от тях ще изхвърли обратно, част може би ще се интегрират, не знам точно. Страшното, което тя направи, е, че тя разруши представата на европейците за законност. В същата тази Германия, ако искате да си купите цигари като младеж, трябва да си покажете личната карта, защото трябва да сте навършили години. В същия момент всякакви тълпи, без документи, без нищо, на брой около 200 хиляди души пълзят из цяла Германия и никой не ги знаят къде са. Как ще обясните на един германски юноша, че той трябва да спазва законите, като около него е пълно с някакви същества, които не спазват закони?- Това е, което е страшното. Тази миграция, която виждаме в момента, която е крайно неприятна. Тя е нищо в сравнение с това, което, може би, ще се случи в някакви близки години, защото климатичните промени, които настъпват рязко и които всички ги виждаме, ще доведат до окончателно намаляване на производството на храни в Африка и ще докарат милиони хора, даже стотици милиони хора до границата на физическото унищожение. Представете си те, като тръгнат, какво ще стане? За това трябва да се мисли.- То е ясно какво трябва да прави. Пълна охрана на европейските граници. Като трябва да ви кажа, че граница се пази със сила. Никакъв друг начин не е известен за това. Така че ФРОНТЕКС сигурно трябва да стане 30-40 хиляди души от сегашните 5 хиляди, трябва да се изкара войската по границите и т.н. Има си начини да се пазят граници. И аз няма да обяснявам на германците как се пазят граници. Да си прочетат собствената история, там е написано как се пазят граници.- Аз вече казах, че ЕС е разцепен, общи европейски ценности няма. Самата среща, която се състоя вчера, беше точно пример за това. Събиране на коалиция на желаещите. Който иска да дойде. Който иска да си продаде държавата за 30 сребърника, да заповяда. Те там си печата сребърници, а ние си продаваме държавата. Това е недопустим начин да се води политика. И това го говорят хора, говоря за западните ръководители, които доскоро говореха за общоевропейски ценности, за единни действия, за това, че Европа има шанс само обединена. В същия момент тия същите се изправят и казват, елате тука, който иска, да му дадем едни пари, да му дадем едни мигранти. Това е толкова порочно, това е толкова лицемерно и нечестно, че аз се чудя в какъв свят живеем. Това е недопустимо. Освен това в цялата тази история има една огромна злонамереност от хората, които организират мигрантските потоци.Вие знаете, че всички тия кораби, които там плуват напред-назад и някой ги иска, друг не ги иска и т.н. всички те са тръгнали от либийски териториални води. Значи, ще ви кажа какво се случва. Една голяма лодка се напълва с мигранти, които са платили луди пари за тая работа, някой им ги е дал, разбира се, закарват ги на 10 мили навътре в морето, до края на либийските води и подават сигнал. Като преди това каналджиите са се качили на една по-малка лодка и са избягали обратно на брега, защото като пристигнат другите кораби, ще ги арестуват. И на лодката стоят някакви нещастници, които нито могат да карат лодка, нито нищо. И чакат да дойде да ги спасява някой. Освен това глупостта е още една. Хубаво, спасили сте ги тия хора. Защо ги карате на италианския бряг? Това няма повече да се случва, защото италианците няма да искат повече да е така. Спасили сте някакви хора на 10 мили от либийския бряг, ами върнете ги на либийския бряг. Те с всичкия си акъл, тоест с всичката си липса на акъл, взимат и ги разнасят по разни държави. И там вече всеки африканец знае, че единственият начин да се случи тази случка е да отиде да се качи на една лодка, да си купи мястото и там вече край, животът му е уреден на него и на децата му.Това е напълно недопустимо поведение. Освен това още нещо искам да припомня. В Африка живеят 1 млрд. души в момента. Годишният прираст на Африка е точно 50 милиона души. Всяка година Африканският континент добавя 50 милиона души. Като приберете 1-2 милиона в Европа, какво правите? Ама абсолютно нищо не правите. Само казвате на останалите африканци „Елате всички“. Между впрочем думите „Елате всички“ са вероятно едни от най-вредните думи, изричани от устата на европейски политик през последните години. Знаете кой ги изрече. В отчаяните си опити ние да забравим какво направи Германия в 20-и век, две световни катастрофи, сега Германия причинява трета световна, или хайде, да не е световна, но европейска катастрофа.- Опасността за България е, ако тръгнат наистина много големи групи хора. И ние предварително трябва да сме решили какво ще правим. Аз отново повтарям, трябва да се покаже пълна решителност за защитаване на границата със сила. Всички, които влизат нелегално, трябва да бъдат съдени и да си излежат наказанието според българския наказателен кодекс.- Бежанската политика на премиера Борисов като цяло е добра. Сега остава нещата, които той казва, да бъдат изпълнени точно. Никакво обратно връщане на имигранти. На базата на някакво отдавна умряло Дъблинско споразумение. Дъблин е отдавна умрял, те се опитват да ни го тикат обратно, който бил първо тук влязъл. България няма никакви ангажименти, нито законови, нито морални, да се грижи за хора, които са влезли по нелегален, престъпен начин в страната. Грешката на България е, че не ги вкарва в затвора. Всеки чужденец, които иска да нарушава свещената българска граница, трябва да знае, че ще го чакат наказанията, предвидени в българския закон.- Искрено се надявам това да не се случи. Защото това ще деморализира окончателно българския народ.- Сега е трудно да се прецени дали е грешка или не. Ние избрахме една нелоша тема, която съответства на традициите на българската политика. И тя беше политическото уреждане дългосрочно на т.нар. Западни Балкани. Които, както знаете, са били погребът на Европа, а сега се надяваме да станат източник на разбирателство и на мир. В края на краищата не може по време на едно европредседателство да поставите всички теми на масата. Ако има война на нашите граници, тогава може да има бежанци. В България бежанци няма. Освен ако не приемем, че в Турция има война.Този въпрос би могъл да бъде поставен, но това би значело България да се занимава с всички проблеми на света. Така че България правилно си избра темите, които съответстват на нейното влияние и на нейните размери и възможности, а дълг на европейските лидери е да поправят грубите грешки, които направиха, да се извинят на своите народи и да тръгнат по правилния път. Ако не го направят, катастрофално ще загубят изборите през май догодина и Европа рязко ще смени своя курс. Това не трябва да се допуска. Защото, както знаете 1935 години след подобни грешки дойде един друг проект на власт в Германия. Ако това искаме да се случи, нека да правим още глупости. Дай Боже, да ни дойде акъла в главата. ", "date": "2018.06.25", "title": "Проф. Константинов: Германия причинява трета европейска катастрофа! Никакви мигранти срещу пари!"}
{"url": "http://www.cross.bg/stara-zagora-zhivotni-1577633.html", "text": "/КРОСС/  Въпроси към министъра на  земеделието, храните и горите и към министъра на околната среда и водите ще зададе депутатът Георги Гьоков, заради напрежението в старозагорското село Калояновец. На север от населеното място се е настанил подвижен екарисаж, който тревожи жители и работници. Хората дойдоха в Приемната на депутата и на общинския съветник Валентина Бонева, лидер на БСП в община Стара Загора, за да се оплачат от острата и зловонна миризма, която са принудени да търпят от близо два месеца. Инсталацията за изгаряне на трупове на умрели животни в двора на бившата машинно-тракторна станция  е в непосредствена близост до производствен цех.„Неприятните миризми са през цялото денонощие. Костите и кожите, разнасяни от бездомните животни и отпадъчните води крият огромен риск от зарази”,  алармираха недоволните. По думите им сигнал за подвижния екарисаж е внесен до областния управител на област Стара Загора, но отговор няма. „Няма и реакция от кмета на Община Стара Загора, където също е внесен протест на жителите. Над 350 души са се подписали в подписка, чрез която поискаха от землището им да бъде отстранена подвижната инсталация”, каза кметът  на Калояновец Добри Добрев.", "date": "2018.06.25", "title": "Депутатът Георги Гьоков ще пита двама министри за екарисажа в старозагорско"}
{"url": "http://www.cross.bg/borisov-premierut-premierut-1577636.html", "text": "/КРОСС/ Винаги сме имали претенциите, че сме най-умните, вярно - и най-бедните, каза премиерът на Цифровата асамблея Европа 2018.\"Ние винаги сме имали претенции, че сме най-умните, най-интелигентните, вярно, и най-бедните. Ето една сфера, в която можем да се докажем, като Джон Атанасов навремето\", обобщи за талантите на населението на Балканския полуостров в сферата на високите технологии премиерът Бойко Борисов, който участва в откриването на Цифровата асамблея и в панела за Западните Балкани.\"Към колегите от Западните Балкани - магистралите се строят. Да се възползваме, докато копаем, да опънем и оптичните кабели, не след това да копаем по два пъти - типично по български и балкански\", продължи Борисов, цитиран от Канал 3.\"Важно е Балканите да бъдем единни\", подчерта той и заключи по адрес на западноевропейците: \"Нито можем да ги надминем във въоръжаването, нито в производството на автомобили, но това пространство е запазено за нас, мисленето на нашите хора е такова, че в тази сфера сме много добри\". Премиерът не пропусна да се похвали, че на събитието присъства и еврокомисарят Мария Габриел. То било доказателство, че ние сме на първо място по жени, заети в сферата на високите технологии и подобни професии. Премиерът настоя да разясни пред чуждите гости, че рожденото име на еврокомисаря е Неделчева, за да не си помислят, че е французойка. Тук, за разведряване на атмосферата, Борисов се оплака, че на Запад са ни отмъкнали еврокомисарките, намеквайки, че и двете са съпруги на чужденци. \"Имаме и добър български еврокомисар. Иначе те една по една ви прихванаха\", обърна се премиерът към отговорната за цифровизацията Мария Габриел, по баща Неделчева. \"Франция, Австрия - ще останем без еврокомисари!\", възкликна той и посочи родините на съпрузите на Ева Паунова-Майдел и на самата Мария Габриел.Премиерът установи, че технологиите се развиват не всеки месец, а всеки ден, а дори и някои професии ще изчезнат в близко време заради компютрите. Такава опасност той съзря за преводачите в Брюксел, които били по трима в кабинка - мъже и жени.\"Има професии, които може да изчезнат, които могат да бъдат заменени от робот, но контролът трябва да е в човека\", разсъждава Борисов. И припомни, че хакерските ни таланти са ни утвърдили и в престъпленията: \"България беше от първите страни в света, в която хакерите се научиха да източват кредитните карти\", припомни Борисов.Накрая министър-председателят обобщи за цялото европредседателство на България, което е на финала си:\"Мисля, че едно успешно председателство завършваме. Имаме още 4-5 дена и да му мислят австрийците след това\", засмя се Борисов.", "date": "2018.06.25", "title": "Борисов към Балканите: Магистралите се строят, да опънем и оптичните кабели, да не копаем два пъти"}
{"url": "http://www.cross.bg/hdr-programa-kartinata-1577626.html", "text": "/КРОСС/ Компанията HDR10+ Technologies, LLC обяви старта на новата лицензионна програма с предоставяне на сертификат и лого за технологията HDR10+. HDR10+ е отворена, безвъзмездна платформа с динамични метаданни за HDR (High Dynamic Range), която оптимизира качеството на картината при 4K Ultra HD дисплеите и подобрява зрителното преживяване на потребителите.Новата технология HDR10+ оптимизира качеството на картината при 4K Ultra HD дисплеите чрез използването на динамично тонално разпределение, което отразява вариациите в яркостта, наситеността на цветовете и контраста за всеки отделен кадър или сцена. Резултатът е подобрено зрително преживяване, което сега може лесно да бъде осигурено от по-широка гама дисплеи, пресъздаващи много по-точно творческите намерения на създателите на съдържанието.Лицензирането за HDR10+ сертификат и лого е на разположение на заинтересованите компании, които отговарят на техническите и тестови спецификации на HDR10+. Сертификационната програма за HDR10+ определя изискванията за съответствие на базата на различни категории устройства и техническите им характеристики, за да се гарантира, че продуктите, съвместими с HDR10+, отговарят на най-високите стандарти за качество на картината.Потребителите ще могат да търсят логото на HDR10+, което е свидетелство за сертифицирането на продукта. Безвъзмездното предоставяне на HDR10+ за създаване, разпространение и потребление на съдържание вече набра скорост с над 40 поддържащи компании.“Новата програма за HDR10+ лицензиране и сертифициране представлява технологична стъпка напред при дисплеите от следващо поколение” каза Дани Кей (Danny Kaye), изпълнителен вицепрезидент на 20th Century Fox и управляващ директор на Fox Innovation Lab. “HDR10+ подобрява зрителните преживявания на потребителите, като предоставя по-високо качество на картината при по-широка гама от достъпни телевизори и устройства.”“Вярваме, че тази програма за лицензиране и сертифициране ще предостави увереност на потребителите, които искат да са сигурни, че виждат най-точното пресъздаване на HDR визията на режисьора”, каза Тошихару Цуцуи (Toshiharu Tsutsui), директор на бизнес отдел “Телевизори” в Panasonic.“Във време на увеличено търсене на по-големи дисплеи и по-високо качество на картината, ние сме развълнувани да обявим новата програма за лицензиране и сертифициране на HDR10+”, каза Бил Мандъл (Bill Mandel), вицепрезидент “Връзки с индустрията” в Samsung Research, Америка. “Тази програма е разработена с мисъл за потребителите и подчертава нашия ангажимент за подобряване на цялостното HDR изживяване и едновременно с това разширяване на HDR10+ екосистемата в световен мащаб.”Платформата HDR10+ също така е предназначена да позволи бъдещи разработки и иновации, за създаване на още по-мощни технологии в бъдеще.Компаниите могат да научат повече за лицензионната програма HDR10+, като се регистрират на .", "date": "2018.06.25", "title": "Компанията HDR10+ Technologies, LLC обяви старта на новата лицензионна програма HDR10+"}
{"url": "http://www.cross.bg/tachi-dvete-strani-1577615.html", "text": "/КРОСС/ Президентът на Косово Хашим Тачи и сръбският му колега Александър Вучич се срещнаха в неделя в Брюксел в рамките на диалога за нормализация на отношенията между двете страни, който се провежда под шапката на ЕС, пише албанският Gazeta Express.Тачи заяви, че срещата е била трудна, имайки предвид, че на нея са обсъждани проблеми, трупани в течение на 100 години.\"Знам, че и двете страни ще спечелят от потенциално споразумение и се страхувам, че ако не постигнем договорка, защото ще навредим на европейското бъдеще, ще отложим европейското бъдеще и ще останем изолирани“, обясни той.\"Не можем да останем жертви на горчивото минало и трябва да погледнем напред – към бъдещето на нашата страна и нашия народ“, продължи пратеникът на Прищина.Публикувано във факти.бг: \"Това е подходящ момент и ако изпуснем тази възможност, това ще струва скъпо и на двете страни. Днес ние обсъдихме конкретни въпроси, обсъдихме варианти за това, как да продължим към финалната фаза на диалога и как да намерим решение на проблемите между двата народа. Живеем близко едни до други, познаваме се и искаме да изградим нормални взаимоотношения“, заключи Тачи.", "date": "2018.06.25", "title": "Косово и Сърбия размразяват ледовете под контрола на ЕС"}
{"url": "http://www.cross.bg/chayshev-mystafa-tyrtziya-1577619.html", "text": "/КРОСС/ Срещу популярния естреден певец Мустафа Чаушев е стреляно с пистолет. Инцидентът е станал в Турция, на път за Истанбул, през април. С певеца в колата са били съпругата му и дъщеря му, съобщава Нова телевизия.До стрелбата се стигнало, след като час по-рано на българо-турската граница Мустафа Чаушев направил забележка на турски гражданин, че го прережда на опашката на граничния пункт.\"На 22 април бяхме със семейството ми на границата и чакахме да влезем в Турция. Преди нас един млад мъж просто мина пред нас, реших да го попитам защо не си чака реда. Той няма как да мине и без друго. Беше намръщен, започна да ме учи откъде да си взема документите и какво ли не. Приключи спора и влязохме в Турция\", разказа певецът.Семейството минало Лозенград и преди магистралата за Истанбул се чул силен гръм.След минути съпругата му казала, че стъклото на колата е счупено. Мустафа Чаушев слязъл и видял следи от куршуми. Повикал полиция.\"Уплаших се и когато осъзнах какво се е случило, изгубих гласа си за 10 дни. Събуждах се сутрин и мислех, че умирам\", каза дъщеря му Ажда.", "date": "2018.06.25", "title": "Стреляха по Мустафа Чаушев"}
{"url": "http://www.cross.bg/medal-purvenstvo-antonio-1577621.html", "text": "/КРОСС/ Спортният талант на „Еврофутбол“ Антонио Иванов стана балкански шампион на 200 м за юноши на Балканското първенство по лека атлетика под 20 г. в Истанбул - Турция. Той спечели златния медал с постижение от 21.17 сек., което е негов личен рекорд и покрит норматив за световното първенство за юноши и девойки в Тампере - Финландия.Антонио покорява титлата в тази дисциплина за втора поредна година, след като през 2017 г. също завърши първи на 200 м на младежката Балканиада. Талантът на „Еврофутбол“ взе и сребърен медал на 100 м, след като финишира наравно със Сотирис Карагканис от Гърция. След дълго разчитане на фотофиниша представителят на южната ни съседка бе определен за победител с преднина от само 6 хилядни от секундата (времето, записано за Караганис, беше 10.904 сек. срещу 10.910 сек. за Антонио Иванов).                 Състезателката по тенис на маса Мария Йовкова завоюва три златни и един сребърен медал на Държавното отборно и индивидуално първенство до 21 г., което се проведе в Пловдив. Тя стана шампионка индивидуално, на двойки с партньорка си Михаела Димова и отборно с тима на „Стоянстрой“. На смесени двойки със Стефан Тодоров се класираха втори.Лекоатлетката Ева Петкова взе златен медал във възрастовата група 15-годишни на 800 м в състезанието „Атлетиката търси таланти“ в София. Тя постигна рекордно време за турнира в тази дисциплина от 2:22.04 мин.                         Талантът Иван Банчев извоюва два златни медала на Държавното първенство по стрелба с лък в Разград. Той стана първи индивидуално и в смесен отбор с Никол Георгиева.Рахим Рашайда е носител на „Купа България“ за момчета до 15 години на шпага, а в турнира „Мастърс“ за кадети спечели бронзовото отличие. През април тази година той се пребори за „Купа България“ до 13 г. В резултат на постиженията си на турнирите „Мастърс“ и на международните си изяви Рахим Рашайда в момента оглавява ранглистата на България по шпага в две възрастови групи - до 13 и до 15 години.", "date": "2018.06.25", "title": "Талантът на \"Еврофутбол\" Антонио Иванов e балкански шампион на 200 м "}
{"url": "http://www.cross.bg/fenove-ronaldo-portygaliya-1577612.html", "text": "/КРОСС/ На война и в любовта всичко е позволено. Оказва се, че и във футбола, когато залогът е победа на световното първенство в Русия.Иранските фенове нямат търпение за последния си мач от групите, но това не им пречи да \"тормозят\" звездата на фаворитите в срещата - Португалия. Група от стотина ирански фенове организира \"серенада\" под прозорците на хотела, в който са отседнали \"мореплавателите\". Целта им бе ясна - да попречат на пълноценната почивка на португалците. И май успяха, тъй като забележка им направи самият... Кристиано Роналдо. Капитанът на европейските шампиони се появи на прозореца и строго поклати пръст към тълпата, а после им подсказа, че му се спи. Жестът развълнува привържениците, особено след като Роналдо вдигна палец, за да одобри нощната им акция.Днес (25 юни) Португалия играе с Иран последния си мач от груповата фаза на световното първенство.\n\t\t\t\t\t", "date": "2018.06.25", "title": "Ирански фенове със серенада за Роналдо. Той им се скара (ВИДЕО)"}
{"url": "http://www.cross.bg/lira-erdogan-stranata-1577618.html", "text": "/КРОСС/ Турската лира поскъпна рязко в началото на търговията в понеделник след победата на Реджеп Ердоган в президентската надпревара и на неговата партия в парламентарните избори, проведени в неделя.Поскъпването на лирата е факт, тъй като победата на досегашния и бъдещ президент Ердоган се тълкува от участниците на финансовите пазари като знак за политическа стабилност в Турция след месеци на притеснения преди самите избори. Редица анализатори и икономисти обаче предполагат, че възходът на турската лира може да се окаже ограничен и краткотраен с оглед на опасения относно бъдещата посока на водената от новия-стар президент икономическа политика, съобщи БНР.Реджеп Ердоган излезе победител в едно от най-големите изборни предизвикателство през последните 15 години, получавайки широкообхватни управленски правомощия поне до 2023-а година. Той получи около 52,5% от вота на турските избиратели, докато неговата Партия на справедливостта и развитието спечели 42,5% от парламентарни вот. В същото време досегашни му съюзници от Партията на националистическото действие спечелиха около 11%, което означава, че двете организации ще продължават да имат мнозинство в парламента на страната.Инвеститорите приветстваха перспективата за стабилни отношения между президента и новия турски парламент, въпреки че остават в сила опасенията от преди изборите за евентуално влияние на Ердоган върху паричната и лихвена политика на Турската централна банка.Първоначално турската лира поскъпна рязко с близо 3% спрямо долара и еврото с оглед на очертаващата се политическа стабилност в страната след проведените в неделя избори. Щатският долар се срина до близо двуседмично дъно около 4,5275 лири, преди обаче да отскочи към 4,6000 нивото, понижавайки се в рамките на деня с около 2%. В същото време еврото се понижава с 1,6% към 5,3530 турски лира, след като в началото на деня падна за кратко до двуседмично дъно около 5,2766 лири.По този начин турската лира парира част от близо 17%-ните си загуби спрямо долара от началото на годината, които бяха провокирани от опасения относно независимостта на централната банка на страната след очакваната изборна победа на Реджеп Ердоган. Тези притеснения обаче вероятно ще останат в сила и могат отново да натежат върху турските финансови пазари.Трябва да се има предвид, че Турската централна банка се наложи да повиши лихвите в страната от края на април насам с цели 500 базисни пункта (с 5%) , за да ограничи срива на лирата и двуцифрената инфлация в страната.В началото на днешната търговия доходността на 10-годишните турски облигации се понижава слабо до 16,28% от 16,53% в края на предходната седмица. Поскъпват и дългосрочните деноминирани в долари турски книжа с падеж през 2040-а година, като от началото на деня те нарастват с 2,989 цента до триседмичен връх от 93,698 долара, отбелязвайки по този начин най-силен ръст от 2013-а година насам.В същото време основният фондов индекс BIS на борсата в Истанбул се повишава с 0,84% към 95 852 пункта. ", "date": "2018.06.25", "title": "Турската лира поскъпна след победата за Ердоган"}
{"url": "http://www.cross.bg/pleven-godini-izmamnitzi-1577620.html", "text": "/КРОСС/Трима участници в телефонни измами са установени от плевенските криминалисти, съобщиха от дирекцията на МВР в областния град.Жена на 49 години от Плевен е съобщила в полицията, че 11-годишно момиче е измамено по телефона от непознат. Той се представил за лекар и под претекст, че майка ѝ е претърпяла ПТП и има нужда от операция, я накарал да изхвърли през терасата на жилището 3000 лева, 620 евро, три златни пръстена и една златна гривна.Мъжът е разкрит и задържан - 41-годишен от Варна. Разкрит е и друг варненец - на 41 години, който е подпомагал за престъплението първия.Задържан е и 44-годишен за телефонна измама от 17 април в Плевен. Мъж на 83 години заявил, че непознат му се обадил по телефона и се представил за полицай. Под претекст, че се провежда полицейска операция по залавянето на телефонни измамници го накарал да събере в плик наличните в дома му пари - 7000 лева и 3000 евро и да ги изхвърли през терасата. Задържаният измамник е от село Церовище, област Търговище.Публикувано във факти.бг: И тримата телефонни измамници са привлечени като обвиняеми и ще бъдат съдени в Районния съд в Плевен, уточниха от полицията.", "date": "2018.06.25", "title": "Заловиха трима \"ало\" измамници в Плевен"}
{"url": "http://www.cross.bg/chasa-varna-vtornik-1577623.html", "text": "/КРОСС/ И този уикенд „Еврофутбол\" ощастливи свои участници, присъствали в пунктове по Черноморието, с награди - шапки, ключодържатели, грил сетове, топки - реплика на тези от Световното първенство в Русия 2018 г., и други. Акцията е част от промоция на букмейкъра по Черноморието, която продължава до края на Мондиала. Играта не е обвързана със залог.             Единственото условие за спечелването на награда е участниците да се намират на място в пункт на „Еврофутбол\" и да отговорят на предварително подготвени въпроси. От 26 юни започва обиколка в района на Варна. Кампанията приключва с финалния мач на Световното първенство - на 15 юли 2018 г.Вижте график на промоциите за следващите дни:             Елате да приложите футболните си знания, да спечелите награди, да се забавляваме и да гледаме мачовете от Световното първенство заедно!   ", "date": "2018.06.25", "title": "Промоциите на „Еврофутбол“  по морето продължават - Вижте къде"}
{"url": "http://www.cross.bg/voda-poskupvane-stane-1577622.html", "text": "/КРОСС/ С около 7% ще поскъпнат парно и топла вода в страната от 1 юли.Прогнозата е на Комисията за енергийно и водно регулиране предвид очакваното поскъпване на природния газ с близо 11% на фона на исканото от \"Булгаргаз\" увеличение с 18%.От регулатора увериха, че по-малкото увеличение няма да доведе до шоково поскъпване преди отоплителния сезон.По правило 70 на сто от цените на парно и топла вода зависят именно от цената на синьото гориво. Така очакваното поскъпване е именно с около 7 на сто, но ще е различно за отделните топлофикации.Окончателното решение на енергийния регулатор ще стане факт на 1 юли.Тогава ще стане ясно и каква ще е новата цена на тока. ", "date": "2018.06.25", "title": "Прогноза: Парното и топлата вода поскъпват с около 7% от 1 юли"}
{"url": "http://www.cross.bg/radev-tyrtziya-rymen-1577624.html", "text": "/КРОСС/ Държавният глава Румен Радев поздрави Реджеп Тайип Ердоган по повод преизбирането му за президент на Република Турция.Вярвам, че конструктивният и интензивен диалог ще продължи възходящото си развитие в интерес на мира, стабилността и сигурността на Югоизточна Европа и за справяне с общите предизвикателства в региона“, заявява българският президент в поздравителния си адрес.Румен Радев изразява увереност, че отношенията между България и Турция и занапред ще бъдат пример за приятелство, добросъседство и ползотворно сътрудничество.„Вярвам, че вотът на турския народ, изразен на 24 юни 2018 г., ще бъде в основата на стабилното и успешно развитие на съседна Република Турция и на нейния просперитет във всички сфери“, посочва още Румен Радев в писмото си до своя турски колега Реджеп Тайип Ердоган.", "date": "2018.06.25", "title": "Румен Радев поздрави Реджеп Тайип Ердоган по повод преизбирането му за президент на Република Турция"}
{"url": "http://www.cross.bg/bulgariya-strani-borisov-1577625.html", "text": "/КРОСС/ „Тук не става въпрос за това да спасяваме една канцлерка, а да изградим единна политика за миграция”, коментира от своя страна премиерът на Люксембург Ксавие Бетел.\", каза още Еманюел Макрон. „”, коментира от своя страна премиерът на Люксембург Ксавие Бетел.За да преодолее съпротивата, със страни на предна линия като България. „За съдържанието на въпросните споразумения лидерите трябва да се договорят допълнително. \"\", заяви Меркел след края на разговорите.. Италия поиска да се напише ново споразумение за бежанците. Франция, която през последните дни си разменя остри реплики с Италия, но не е на първа линия на мигрансткия поток, е „за” реформиране на правилата за убежище, но и за проява на солидарност с мигрантите.заради мигрантите расте. Част от лидерите на Общността се събраха на извънредна среща в Брюксел в неделя.Разговорите бойкотираха Полша, Унгария, Чехия и Словакия. Като ротационен председател на ЕС, България се опита да посредничи за усъвършенстване на т.н. То регулира даването на убежище и регистрация на бежанците в страната членка, през която са влезли на територията на ЕС.Премиерът Бойко Борисов обаче уточни, че България няма да приема обратно бежанци, които са прекарали в друга държава повече от година и половина. „”, заяви Борисов.Според него  така че мигранти да не влизат от други места, освен през официалните пропусквателни пунктове. . И трето:  В тях трябвало да се предоставя медицинска, образователна и юридическа помощ. Премиерът уточни, че на срещата на върха не е била обсъждана възможността за обособяване на . Борисов допълни, че досега бежанци, пристигнали у нас, са били залавяни по 30-40 пъти на външните граници, защото не желаят да останат в България.„”, каза Борисов. призова партньорите от ЕС съюз да помогнат на страната му да се справи с потока от хиляди мигранти, пристигащи от Африка през Средиземно море.\"\", коментира премиерът на Малта Джоузеф Мускат. ", "date": "2018.06.25", "title": "Макрон: Всеки да си поеме отговорностите! Ще наложим с политически натиск вторичната миграция!"}
{"url": "http://www.cross.bg/zemetresenie-grad-ydari-1577605.html", "text": "/КРОСС/ Силно земетресение удари гръцкия полуостров Пелопонес.Трусът е бил с магнитуд от 5,5 по скалата на Рихтер и е регистрирано недалеч от крайбрежието.Епицентърът се е намирал на 27 км западно от град Метони и на 69 км от град Каламата на дълбочина от 30 км.Към момента няма данни за разрушения и пострадали.", "date": "2018.06.25", "title": "Силно земетресение удари Гърция"}
{"url": "http://www.cross.bg/kaliforniya-pozhar-priblizhava-1577608.html", "text": "/КРОСС/ Горски пожар бушува отново в американския щат Калифорния. Стихията застрашително се приближава към жилищни домове в района на Стринг Валей, северозападно от Сакраменто.Близо 2500 души са евакуирани в северната част на щата. Пламъците, раздухвани от силни ветрове и от високите температури, заплашват да прекъснат единствения път към селището.Огънят изпепели над 1200 хектара земя и създава опасност за около 600 къщи. Над 200 огнеборци се опитват да овладеят стихията. ", "date": "2018.06.25", "title": "Горски пожар приближава към жилища в Калифорния"}
{"url": "http://www.cross.bg/erdogan-vsichki-natzionalistite-1577610.html", "text": "/КРОСС/ Реджеп Ердоган спечели президентските избори в Турция с 52% от подкрепата на избирателите, но партията му няма мнозинство в Меджлиса. Въпреки това е възможно те да се коалират с националистите, които имат 50 места в парламента.Снощи най-радостни от всички празнуващи победата на Ердоган бяха забулените жени, младежите и децата. Празнуваха също ислямистите и националистите. Празненствата започнаха още преди да бъдат обявени официалните резултати.Президентът поздрави привържениците си традиционно от терасата на централата на партията в Анкара.„Готови сме да въведем президентската система. Ще се борим срещу всички терористични организации като ПКК и ФЕТО, както и за Освобождението на Сирия, така че сирийците, които сега са тук, да се върнат в родината си”, заяви той пред поддръжниците си.Привържениците на Ердоган одобряват президентската система, която на практика дава абсолютна власт на държавния глава.Опозицията от Народнорепубликанската партия е разочарована от резултата. Те имат съмнения за фалшификация на вота, въпреки че имаше хора във всички секции. Наблюдателите също отчитат проблеми. Според тях по-големият проблем е не толкова технически, а т.нар. „контролиран вот”.От опозицията обявиха, че не приемат резултатите и обвиняват анадолската агенция в манипулации на вота.Днес никой не споменава за убитите вчера партийни активисти на опозиционната „Добра партия”. Всички чакат окончателните резултати, които ще бъдат обявени до петък.", "date": "2018.06.25", "title": "Партията на Ердоган може да се коалира с националистите"}
{"url": "http://www.cross.bg/pozitziya-sveta-tochki-1577609.html", "text": "/КРОСС/ Григор Димитров отново стана шести в света, след като само седмица бе на петата позиция. Българинът падна с едно място в класирането и бе изпреварен от Марин Чилич. Българинът отпадна от турнира в Куинс след загуба във втория кръг от Новак Джокович и има в актива си 4780 точки.Марин Чилич, който триумфира в последната надпревара, пък се изкачи с позиция нагоре и вече е пети с 5060 точки. Размяната между Димитров и хърватина не е единствената сред лидерите в света. На върха на ранглистата отново е Рафаел Надал, въпреки че не игра през последната седмица. Той изпревари с 50 точки Роджър Федерер, който не успя да защити титлата си в Хале.Иначе на трета позиция остава Александър Зверев, а четвърти е Хуан Мартин дел Потро. ", "date": "2018.06.25", "title": "Григор пак стана шести в света"}
{"url": "http://www.cross.bg/yvrezhdaniya-haskovo-dokato-1577611.html", "text": "/КРОСС/ Продължават и протестите на майките на деца с увреждания. Тази сутрин имаше такива и в Хасково и във Враца. Родителите настояха за спешни промени в социалната и в здравната политика  към хората с увреждания над 18 години. Въпреки че са белязани от раждането с тежки недъзи, те преживяват със 135 лева пенсия, а близките им всяка година са принудени да кандидатстват за лични асистенти.„Държавата въобще не разбира нищо за тези семейства, трябва да имаш такова дете, за да знаеш как е, само ние знаем колко е трудно”, сподели майка, давайки за пример сина си, който е на 27 г., но е като бебе.„Ние сме много, ние сме сила и ще бъдем тук всеки ден, ако може дори и нощем, но нямаме възможност, докато се реши проблема”, категорична е Маргарита Янкулова.В Хасково майки с плакати \"Системата ни убива\" протестираха пред общината и се заканиха, че ще останат на улицата, докато не бъдат чути. ", "date": "2018.06.25", "title": "Протести на майките с деца с увреждания в Хасково и Враца"}
{"url": "http://www.cross.bg/stroitelstvoto-raiiona-otdel-1577613.html", "text": "/КРОСС/ 560 лева заплата предлага столичният район \"Младост\" за експерт, готов да оглави отдел \"Инвестиции и контрол по строителството\". Това става ясно от обява, публикувана в сайт за търсене на работа.Интересът към момента е голям, съобщиха за \"Дарик\" от администрацията на района.Поне степен \"бакалавър\" в областта на архитектурата и строителството на сгради и съоръжения, както и четири години професионален опит изискват от станалия изключително популярен столичен район \"Младост\" за длъжността началник отдел \"Инвестиции и контрол по строителството\".Експертът, който ще заеме поста, ще трябва да отговаря за планирането и провеждането на строителната и инвестиционната политика на района, както и спазването на закона при ново строителство.Ще отговаря за обществените поръчки в района, както и за одобряването и подписването на платежни документи за проекти, финансирани от Столичната община. Възнаграждението му за всички тези отговорности пък ще бъде 560 лева.Районът стана печално известен в цялата страна, след като доскорошната му кметица Десислава Иванчева, беше арестувана за подкуп от предприемач, чиито строителни книжа по думите му умишлено се бавили от кметицата.", "date": "2018.06.25", "title": "„Младост“ бори корупцията в строителството с 560 лв. заплата"}
{"url": "http://www.cross.bg/penkov-suvetnik-alyosha-1577614.html", "text": "/КРОСС/ На 26 юни, от 15.00 до 17.00 часа, заместник-председателят на Градския съвет на БСП – София Марин Пенков и общинският съветник Альоша Даковще бъдат на разположение на софиянци в постоянната приемна на столичната организация на партията на ул. \"Леге\" №10, етаж 1. Желаещите може да се запишат предварително на телефон 02/987 20 86.", "date": "2018.06.25", "title": "Заместник-председателят на Градския съвет на БСП – София Марин Пенков и общинският съветник Альоша Даков ще проведат приемна за граждани"}
{"url": "http://www.cross.bg/penka-maiikite-ivan-1577637.html", "text": "/КРОСС/ Дописваме последната страница на българското европредседателство. То ще влезе в историята със совалките на премиера ни от Брюксел до Рияд и от Берлин до Истанбул (Кисинджър, уж родоначалник на дипломатическите совалки, ряпа да яде с неговото иди ми-дойди ми между Тел Авив и Кайро в края на седемдесетте). Кой ли не попадна в крепките му обятия - и Меркел, и Макрон, и Юнкер, и Туск, и Могерини, и... абе за когото се сетите, няма да сбъркате. Благодарение на усилията му в някогашното балканско буре с барут вече ще прелитат златокоси ангели и ще мият нозе в утринната роса на умиротворените тучни пасбища. Иншаллах - дай боже, както казват арабите. Няма съмнение, че макар и понатежало, тялото на Бойко Борисов няма да рухне под прегръдките на видните гости, които ще се съберат в столицата на заключително заседание на 29 юни. Когато слухът на европейските нотабили ще бъде погален от скоропоговорките на сладкопойната Бойкова чучулига Павлова.И все пак. Не това ще бъде гвоздеят на паметното българско председателство. Друг, доста неочакван, ще бъде апогеят, не - апотеозът, който може и да позатъмни официалния финал. Защото в този апотеоз главна роля ще играе не някакъв скучен брюкселски чиновник, а живо същество, добило изключителна популярност в европейски, а защо не и в световен мащаб. Високопоставена делегация на Европейския парламент ще изпревари заседанията в двореца на културата и още на 27 юни ще пристигне на посещение в с. Копиловци, където ще има среща с... кравата Пенка и нейния стопанин бай Иван Харалампиев. Какво ще си говорят Пенка и високите й гости навярно ще остане тайна, но бай Иван вече даде тона с изявлението, че \"Пенка е символ, който променя и ще променя много закони в животновъдството\". Да му се не надяваш на бай Иван! И символист се извъди, след като БАБХ отмени смъртната присъда на стоката му.Но за да не се нарушава апогеят ли, апотеозът ли (изборът е ваш), налага се властите спешно да вземат някои неотложни мерки, за да не би да поставим скъпите гости в неудобно положение. Защото, представете си, че онези нахалници - майките на децата в неравностойно положение, попаднат в полезрението на скъпите туристи от Париж, Берлин, Брюксел и т.н. Ами ако някой все още недостатъчно шлифован по законите на добрия тон и евроценностите се тупне по челото и каже на глас: \"Ние хубаво се заинтересувахме от съдбата на кравата Пенка, ето и делегация на парламента й отива на крака след щастливата развръзка, за която и ние допринесохме, а тия женици тук, с тяхната участ, дали не заслужават поне половината от вниманието, оказано от международната общност на питомката на бай Иван?\" Малко е вероятно да се намери такава чувствителна душа сред високите гости, но не е ли по-добре да бъдат взети своевременни мерки, за да не се нарушава душевното им равновесие. Какво чакат властите, та не разкарат още утре, не - още днес, тези натрапници, които само тъпчат тревата зад Народното събрание и развалят гледката към храма \"Александър Невски\"! Още повече, че категорично мнение за досадните майки изразиха най-видни представители на властта, профсъюзите и галените дъщерички на софийския елит.Тонът зададе корифеят на мира и сътрудничеството на Балканите, Европа, света и цялата Вселена: \"Темата за майките да ми се маха от главата!\" Вицето му Валери Симеонов: \"Не внушавайте, че каквото искат майките, това ще стане!\" Профсъюзният лидер Димитър Манолов конкретизира премиерския намек, че майките са маша в нечии ръце: \"Майките на децата с увреждания са подстрекавани да протестират.\" Върха все пак покори видната интелектуалка, щерката на Илиана Раева и Наско Сираков - Славея: \"Повръща ми се от такива майки.\" И надълго и нашироко обясни (вярно, с доста правописни грешки) защо точно й се повръща.Срамната гавра с тези злочести майки не мина незабелязано, не успя да я засенчи дори одисеята на кравата Пенка. Поне за българската общественост. Но очевидно майчините неволи не са произвели такова силно впечатление върху съзнанието на брюкселските чиновници, както ги е впечатлила Пенка. А да речеш, че те нямат уши и очи в София: я погледнете многоетажната модерна сграда на Европейския парламент и други служби на ул. \"Раковски\", на пъпа на столицата. Но явно обитаващите я високоплатени чиновници се радват повече на шаренкото и това споделят с централата. А знайно е, че отегченият чиновник дори в Брюксел се рови главно за жълтурии, с каквито изобилства световната мрежа.Резултатът: делегация на Европейския парламент на официална визита в обора на Бай Иван Харалампиев и лично запознанство с кравата Пенка. И ако перифразираме знаменитото \"Майната му на православието!\" на Соломон Паси, ами: \"Майната им на тези досадни майки!\"Вестник  бр 120", "date": "2018.06.25", "title": "Кравата Пенка ги трогва, протестът на майките - не!"}
{"url": "http://www.cross.bg/monpelie-sustoyanie-bolnitza-1577646.html", "text": "/КРОСС/ Непознати мъже са открили огън в град Монпелие в южната част на Франция в средата на деня, в резултат на което един човек е сериозно ранен и е настанен в болница в тежко състояние.Според информацията, инцидентът е станал в северозападните покрайнини на града. Целта на нападателите е бил млад мъж на около 20 години, който се е намирал в близост до трамвайна спирка. Жертвата е получила множество огнестрелни рани и е била отведена в градската болница в Монпелие в критично състояние.Обстоятелствата около случилото се остават неясни. Информация за местонахождението на нарушителите и мотивите за действията им са неясни в момента. Има вероятност по време на стрелбата да са пострадали и други хора, но това все още не е потвърдено. Зоната на инцидента е отцепена от полицията.Според източници, близки до разследването, то е поверено на регионалното управление на криминалната полиция в Монпелие, предаде БНТ. Експертите по случаи, свързани с тероризма, все още не са взели участие. Според френски телевизионен канал, основната версия за случилото се, е криминална операция. Телевизията съобщи, че двама души са били хоспитализирани с наранявания и в критично състояние.", "date": "2018.06.25", "title": "Стрелба в Монпелие, един човек е тежко ранен"}
{"url": "http://www.cross.bg/poroi-navodniha-gurtziya-1577644.html", "text": "/КРОСС/ Порои и наводнения в Гърция. Сред най-засегнатите е столицата Атина. По улиците потекоха реки, а водата отнесе автомобили, показват любителски кадри.Гръцките синоптици предупредиха, че обилни валежи ще има във вторник в централната част на страната, на Пелопонес и по островите в Йонийско море.", "date": "2018.06.25", "title": "Порои наводниха Гърция"}
{"url": "http://www.cross.bg/bulgariya-reshenie-panchev-1577647.html", "text": "/КРОСС/ Народният представител Димитър Георгиев ще замрази членството си в БЗНС \"Александър Стамболийски\" и изрази своето желание да остане да работи с ПГ за целите и политиките на Коалицията \"БСП за България\". ПГ на левицата прие това решение.Народните представители взеха решение да изключат от групата Спас Панчев. Те настояват той да напусне парламента, в който е влязъл от квотата на \"БСП за България\" и да освободи мястото за следващия от листата в Стара Загора. ", "date": "2018.06.25", "title": "ПГ на \"БСП за България\" прие оставането на Димитър Георгиев и изключи Спас Панчев"}
{"url": "http://www.cross.bg/restorant-sandurs-prezidenta-1577616.html", "text": "/КРОСС/ Говорителят на Белия дом Сара Сандърс заяви, че е била изгонена от ресторант, където е искала да вечеря, с мотива, че работи за президента Доналд Тръмп, предаде AFP.\"Вчера вечерта собственикът на ресторант \"Ред хен\" в Лексингтън, щата Вирджиния, ме помоли да напусна, защото работя за президента на СAЩ. Учтиво си тръгнах\", написа в Тwitter Сандърс.\"Действията й говорят много повече за нея, отколкото за мен. Винаги правя всичко възможно да се отнасям с уважение с хората, включително с тези, с които не съм съгласна и ще продължа да правя така\", каза Сандърс.", "date": "2018.06.25", "title": "Изритаха от ресторант \"гласа\" на Тръмп"}
{"url": "http://www.cross.bg/pytin-prezident-vladimir-1577617.html", "text": "/КРОСС/Руският президент Владимир Путин поздрави турския си колега Реджеп Ердоган за преизбирането му на поста, предаде ТАСС.Путин подчерта, че резултатите от гласуването свидетелстват за големия политически авторитет на Ердоган, за широката подкрепа за курса му за решаване на актуалните социално-икономически задачи и за укрепване на външнополитическите позиции на Турция.Руският президент потвърди готовността за продължаване на диалога с Анкара и съвместните действия по двустранните, регионалните и международните въпроси в името на мира, стабилността и сигурността в Европа и Азия. ", "date": "2018.06.25", "title": "Владимир Путин поздрави турския си колега за победата на изборите"}
{"url": "http://www.cross.bg/seminar-iiovev-otkrie-1577603.html", "text": "/КРОСС/ Утре – 26 юни, заместник-министърът на регионалното развитие и благоустройство Валентин Йовев ще открие семинар на тема “Разработване на транспортни услуги, адаптирани към нуждите на заинтересованите страни на съответната територия”.Събитието ще се състои от 09:55 часа, във Френския институт в България (пл. „П. Славейков” №3), София.Семинарът в категория “Устойчива мобилност” е част от конкурса „Екообщина“, който цели да насърчи устойчивото развитие в българските градове.", "date": "2018.06.25", "title": "Заместник-министър Йовев ще открие семинар за устойчива мобилност"}
{"url": "http://www.cross.bg/posoka-dvizhenieto-srok-1577588.html", "text": "/КРОСС/ Продължават да действат редица ограничения за движение. Това съобщават от пресцентъра на АПИ. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:1) за периода от 01 юни до 15 септември 2018 г. за дните петък - неделя:Ограниченията важат  за следните участъците от републиканската пътна мрежа:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-5 Русе-Велико Търново;• път I-9 Варна-Бургас;• път II-99 Бургас-Царево.2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ \"Тракия\":Област София:- Ограничено е движението по пътната връзка София - Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167. Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.Движението в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.Движението по АМ \"Тракия\" в тунел \"Траянови врата\" посока Бургас се осъществява в една лента поради ремонтни дейности по осветителните тела в активната лента. Движението се извършва в изпреварващата лента. Срок 25.06.2018 г.Област Пловдив:Движението на МПС над 12 тона по АМ \"Тракия\" в участъка от км 133 до км 156 в двете посоки е ограничено поради ремонтни дейности.Обходни маршрути:В посока София - Бургас се отклонява при пътен възел \"Пловдив - изток\" на км 133, по път II-56, път I-8, път II-66 - Мирово - Плодовитово - път III-666 - пътен възел Оризово /Плодовитово/ и включване на АМ \"Тракия\" при км 165, или по маршрут пътен възел Чирпан на км 174, път II-66 Обходен път Чирпан - Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133+2.В посока Бургас - София се отклонява при пътен възел Чирпан на км 184, път II-66 Обходен път Чирпан - Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133. Срок до 30.06.2018 г.АМ \"Хемус\":Област София:Движението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г.Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.Движението от км 36+170 до км 36+710 в посока София е ограничено поради аварийно - възстановителни дейности по виадукт \"Коренишки дол\" при км 36+450. Движението се извършва двупосочно в платното посока Варна. Срок до 20.12.2018 г.Движението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;Движението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 29.06.2018 г.Област Варна:Движението в участъка п.в. Невша - п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.Движението в участъка п.в. Ветрино - п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе - Варна. Слизането от AM \"Хемус\" посока с. Габърница и с. Неофит Рилски се осъществява на п.в. Ветрино. Затваря се връзката при п.в. Неофит Рилски в посока Варна. Движението се пренасочва по път I-2 Русе - Варна, като качването на AM \"Хемус\" се осъществява при п.в. Девня. Срок до 30.06.2018 г.;АМ \"Струма\": няма.АМ \"Марица\":Област Пловдив:Движението на МПС над 12 тона по АМ \"Марица\" в участъка от км 0 до км 2 в посока София е ограничено поради ремонтни дейности.Обходен маршрут: в посока Свиленград - София движението се отклонява при пътен възел Оризово /Плодовитово/ по път II-66 Плодовитово - Поповица, по път I-8 до гр. Пловдив, по път II-56 и включване на АМ \"Тракия\" при пътен възел \"Пловдив - изток\" на км 133. Срок до 30.06.2018 г.АМ\"Черно море\":Движението в участъка Варна - Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт \"Звездица\". Срок до 15.10.2018 г.АМ \"Люлин\":Област София:Движението в участъка София - Перник е ограничено за леки МПС до 12 тонаот км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Път 1801 Перник - Мало Бучино - Суходол е забранен за МПС над 12 тона. Срок до 30.06.2018 г.Област Перник:Движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино - Перник. /Път 1801 Перник - Мало Бучино - Суходол е забранен за МПС над 12 тона./ Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална масанад 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.", "date": "2018.06.25", "title": "Ремонти и ограничения пречат на движението по пътищата"}
{"url": "http://www.cross.bg/nigeriya-zaginali-drygi-1577589.html", "text": "/КРОСС/ Най-малко 86 души са загинали при сблъсъци в централната част на Нигерия. Десетки други са били ранени, предаде VOA. Броят на жертвите бързо се увеличава. Разрушени са 50 сгради. Става въпрос за ескалация на насилие във фермерски спор. Зад него обаче стои религиозно разделение. Едни от участниците са мюсюлмани,  други - християни. От полицията все още официално не уточняват броя на загиналите. Президентът Мухамаду Бухари призова към спокойствие. Той се закани да се намерят и накажат виновните за клането. Това е поредна трагедия в разтърсваната от насилие африканска страна. В Нигерия действа терористичната групировка \"Боко Харам\", дала клетва за вярност на \"Ислямска държава\". Тя е отговорна за серия атентати и отвличания. ", "date": "2018.06.25", "title": "Повече от 80 загинали при религиозни сблъсъци в Нигерия"}
{"url": "http://www.cross.bg/borisov-suvet-prevozvachi-1577606.html", "text": "/КРОСС/ Премиерът Бойко Борисов разпореди законопроектът за създаването на Българска автомобилна камара да бъде изтеглен. Протестиращите превозвачи, които обявиха, че прекратяват протеста си, след като бяха приети от министър-председателя в Министерския съвет.„Договорил съм се с колегите някои от нещата, които считам за нередни, да се поправят“, посочи Борисов.Премиерът прие превозвачите, след като днес нов протест в транспортния бранш изкара автобуси и камиони, недоволни от планираното създаване на камарата.Пак се стигна до моя кабинет, констатира Борисов.Недоволните от законопроекта смятат, че ако той бъде приет, браншът ще работи много по-трудно, защото ще се промени начинът, по който се издават лицензите, и ще има членски внос. На мнение са също, че ще има допълнителна административна тежест.Друга част от бизнеса обаче подкрепя законопроекта и смята, че той ще внесе по-ясни правила и ще направи работата им по-лесна.Рано сутринта автобуси превзеха площад „Св. Ал. Невски” в столицата. „Искат да вкарат задължително членство. За да можеш да извършваш превози, каквито ние правим, трябва да имаме лицензи. Лицензите ще се издават по пълномощия от Управителния съвет, т.е. от председателя на Управителния съвет. Следователно конкуренти проверяват конкуренти”, посочи Йоана Лалова от Националното сдружение на българските превозвачи.Според Магдалена Милтенова от Националното сдружение на българските превозвачи в България също не този законопроект не защитава по никакъв начин бранша.„Единственото, което цели е лобизъм, корупционни практики, корпоративни интереси, подчиняване на бранша. Така че той е абсолютно вреден и трябва да бъде изтеглен”, категорична беше тя.", "date": "2018.06.25", "title": "Превозвачите спират с протеста: Борисов изтегля законопроекта за автомобилната камара"}
{"url": "http://www.cross.bg/selishte-drevno-hristov-1577598.html", "text": "/КРОСС/ Екип на Националния исторически музей под ръководството на проф. д-р Иван Христов завърши първия етап от археологическото проучване на древно светилище, селище и средновековен манастир разположени на остров Св. Тома в разервата „Ропотамо\". Спазвайки стриктно изискванията на Министерство на околната среда и водите бяха локализирани останките на древно тракийско селище от ранножелязната епоха, тракийски култови ями, римско селище от V- VI век и малък средновековен манастир, просъществувал в периода XII-XVI  век.Резултатите от разкопките ще обогатят базата данни за богатото културно наследство на резервата и ще бъдат основа за тяхното опазване и охрана. Със средства на Министерството на културата проучванията в района на Аркутино край Созопол ще продължат под вода, където екипът на проф. Христов ще изследва залят от водите на Черно море скален риф, който в древността е бил по всяка вероятност суша.", "date": "2018.06.25", "title": " Нови археологически открития по Южното Черноморие"}
{"url": "http://www.cross.bg/aleksandur-stamboliiiski-bulgariya-1577597.html", "text": "/КРОСС/ На съвместно заседание на Коалиционния съвет на \"БСП за България\", Изпълнителното бюро на БСП и ръководството на ПГ на \"БСП за България\" бе взето решение за изключване от коалицията на ЗС \" Александър Стамболийски\", на основание чл.22 от Коалиционния договор, който гласи: Партия, член на коалицията, взела решение за самостоятелно участие в избори за народни представители, за президент и вицепрезидент, както и в избори за общински съветници и кметове и за членове на ЕП, се изключва от Коалицията. До днешното решение се стигна, след като в събота, на Конгреса на земеделците беше потвърдено решението им за самостоятелно явяване на избори.ЗС \" Александър Стамболийски заяви, че иска по отношение на конкретни политики да бъдат направени компромиси с ПП ГЕРБ. Единодушно беше отхвърлено това предложение.Участниците в дискусията бяха категорични, че депутатите- представители на ЗС \"Александър Стамболийски\" трябва да напуснат парламента по морални причини, тъй като вече не са част от коалиция \"БСП за България\". ", "date": "2018.06.25", "title": "Коалиция \"БСП за България\" изключи ЗС \"Александър Стамболийски\""}
{"url": "http://www.cross.bg/margaritov-yslygi-slychai-1577593.html", "text": "/КРОСС/ Оказва се, че през лятото ние всички сме повече потребители, отколкото през всяко друго време на годината. Затова трябва да бъдем малко по-хладнокръвни в избора на различните услуги, които ни се предлагат. Това каза председателят на Комисията за защита на потребителите (КЗП) Димитър Маргаритов за сутрешния блок на Канал 3. Най-често до разминаване между поетия ангажимент от предлагащия дадена почивка и реално предоставеното от него на място се стига, когато за много малко пари е било предложено нещо много голямо. „Когато видим нереално ниски цени и обещание за много включени услуги в пакети като All Inclusive или Ultra All Inclusive, да не се предоверяваме, а да потърсим контакт с този, който е отсреща. Да зададем някои контролни въпроси, чрез които да се уверим, че офертата е сериозна. Например, има ли паркинг, има ли СПА-център, СПА-центърът в хотела ли е, басейнът къде се намира? Ако има мълчание или уклончиви отговори, тогава разбираме, че има нещо несериозно\". Маргаритов разказа, че понякога потребителите остават разочаровани, тъй като са си запазили туристически пакет с набор от услуги, сред които чадър и шезлонг, а впоследствие се налага да заплащат за тях допълнително. Той отбеляза, че затова е важно при резервацията да се информираме дали те са включени в цената, защото в повечето случаи това не е така.Председателят на КЗП обясни, че на плажа трябва да има информация за цените на предлаганите услуги. „В минали периоди имаше случаи, в които се обявява, че чадър и шезлонг струва еди колко си, пък после се оказва, че трябва задължително да наемете два шезлонга, чадър и т.н. Нещо, което като нелоялни търговски практики ние сме санкционирали и ще продължаваме да го правим, ако има такива случаи и сега\", каза още Маргаритов.  При посещенията в ресторантите и баровете да се следи за резервациите, категорията на заведението, менюто. „Имахме случаи, в които в минали периоди сме срещали меню с цени в евро. Това заблуждава потребителите, че е два пъти по-евтино\", даде пример Маргаритов.„Най-важното е, когато има някакъв проблем да се реагира. Първо, към този, който предлага услугата. И, ако той не е склонен да се впечатли - към нас.\" Жалби и сигнали туристите могат да се подават на телефон 0700 111 22, както и електронно чрез официалния сайт на КЗП. „Към нас функционира Европейският потребителски център - млади хора, амбициозен екип, който през месеците юли и август ще бъде на т.нар. турнета на морето - информационни кампании, които целят всеки, който иска, да получи информация за това какви са потребителските му права. Ще раздават и брошури, за да научат хората какво да направят, когато имат потребителски проблем\", добави Маргаритов. ", "date": "2018.06.25", "title": "Димитър Маргаритов: Не се предоверявайте, когато за много малко пари се предлага нещо голямо"}
{"url": "http://www.cross.bg/teritoriyata-vcherashnata-vurha-1577607.html", "text": "/КРОСС/ Европа все още е далече от намирането на компромис – това коментират анализаторите след неформалната работна среща на върха в Брюксел по въпроса за миграцията.Вчерашната минисреща на върха завърши без конкретни решения, но и нейният формат не го позволяваше. 16 държавни правителствени ръководители участваха в нея. Лидерите на страните от Вишеградската четворка я бойкотираха.Основният източник на напрежение продължава да бъде темата за вътрешното преразпределяне на мигранти на територията на ЕС.Според много от европейските лидери Дъблинските споразумения, според които отговорността трябва да се поеме от страната, през която един мигрант е влязъл на територията на Съюза и в която е бил регистриран, трябва да бъдат променени.Вчерашната среща потвърди желанието на много страни да бъдат налагани икономически санкции на тези, които отказват да бъдат солидарни.", "date": "2018.06.25", "title": "Европа е далеч от компромис – коментарите след срещата в Брюксел за миграцията"}
{"url": "http://www.cross.bg/avon-generation-mladi-1577600.html", "text": "/КРОСС/Avon Bulgaria стартира  амбициозна програма за подготовка на млади кадри \"Generation Avon\" 2018 - 2019 година. В рамките на програмата участниците ще получат изключителен шанс за старт на професионалната си кариера и възможност за развитие в компанията лидер в козметичния бранш в България.Тъй като в световен мащаб започна много често да се коментират спецификите на поведение, потребностите и професионалните желания на различните поколения -  X Generation, Millennials, Generation Z, Avon решава да обедини хора, които имат потребност от самоусъвършенстване, нужда от постоянен приток на знания и мотивация за високи постижения в стажантската си програма \"Generation Avon\". Целта на програмата е да даде възможност на тези млади таланти да преминат през едногодишно обучение и да получат практически опит, знания и умения в четири направления: Финанси, Маркетинг, Бизнес Интеграция и Комуникация.„Програмата за подготовка на млади кадри  \"Generation Avon\" е предназначена и структурирана, така че да подкрепя участниците да развият своя потенциал в желаното от тях направление и да ги насърчава в изграждането им на собствен професионален път\", коментира Мария Прашкова, Специалист подбор и развитие на таланти за Avon България, Албания и Македония.Програмата е насочена към студенти в последна година от обучението си (Бакалавър/Магистър) или наскоро завършили. Участниците ще преминат през атрактивни предизвикателства в различни отдели на компанията и под ръководството на опитни ментори. Младежите ще имат възможността да обменят опит в матрична структура, да участват в глобални бизнес проекти на Avon, да получат функционални обучения и такива насочени, към подобряване на комуникационните им умения (soft skills). Кампанията по избор на кандидати стартира на 21-и юни, а срокът за изпращане на CV e 13-и юли. Станете част от Generation Avon като изпратите своето CV на mail:  ", "date": "2018.06.25", "title": "Avon Cosmetics Bulgaria стартира стажантска програма „Generation Avon”"}
{"url": "http://www.cross.bg/masi-abonament-stolove-1577602.html", "text": "/КРОСС/ Кой от Столична община даде разрешение върху част от паркоместата по улица \"Съборна\" известно заведение да \"паркира\" маси и столове и по коя наредба го направи? Това пита заместник-председателят на СОС от БСП Милка Христова. Става въпрос за известен ресторант, който се намира в близост до площад \"Света Неделя\".                       ", "date": "2018.06.25", "title": "Милка Христова: Кой в СО разреши върху паркоместа по ул. \"Съборна\" да паркират маси и столове?"}
{"url": "http://www.cross.bg/bulatsa-slogan-praznika-1577599.html", "text": "/КРОСС/ BULATSA обявява конкурс за слоган по случай 50 годишнината си. На 3 февруари 2019 г. българският доставчик на аеронавигационно обслужване ще чества своя юбилей и търси най-подходящото послание, с което да отпразнува празника си.Желаещите да участват и да спечелят голямата награда - Дрон, могат да изпращат своите предложения на  български или английски език, на имейл bulatsa50@bulatsa.com до 31 юли. Авторът  на най-оргиналното предложение ще бъде и специален гост на BULATSA и ще може да се запознае отблизо с професията Ръководител на полети, като посети Оперативния център и Кулата.Участвай и стани част от празника на BULATSA!", "date": "2018.06.25", "title": "Измисли слоган за 50 години BULATSA, спечели дрон"}
{"url": "http://www.cross.bg/stranata-durzhavi-dvete-1577587.html", "text": "/КРОСС/ Македонският премиер Зоран Заев обяви, че е уверен в успеха на референдума за името на страната, за свикването на кокто започна консултации. Това заяви той в интервю за \"Политика\", цитирано от Агенция МИА. По думите му, не президентът Георге Иванов, а народът ще реши този въпрос.Така той коментира позицията на държавния глава относно споразумението с Атина. Това се случва на фона на продължаващи протести и в Македония, и в Гърцияслед постигнатото споразумение между двете правителства.Документът трябваше да сложи край на дългогодишния спор, но обществото и в двете държави е дълбоко разделено по темата. Заев също така държи на проевропейския път на страната си, но в същото време е за добри двустранни отношения както със съседните държави, така и с Русия. ", "date": "2018.06.25", "title": "Заев уверен в успеха на референдума за името"}
{"url": "http://www.cross.bg/plamen-bona-plamen-1577595.html", "text": "/КРОСС/ „Аз съм просто човек\" е втори сингъл на Plamen De La Bona / Пламен Бонев/ на български език. Музиката и текстът са на Plamen De La Bona / Пламен Бонев/, аранжимент -  Ивайло Стайков.В рамките на осем месеца, изпълнителят представи  „Прости ми\" на български език и проектите, в различни музикални стилове и  видеореализациите на \"How Lucky I am\",   „Falling From Grace\", „Las Vegas\" , реализирани с чуждестранни автори и в чужбина.Артистът дели времето си в България и Европа и е с разнообразна концертна програма - рок, поп, латино, освен авторските си композиции, изпълнява и кавър версии на световни хитове.Пламен Бонев с артистичен псевдоним Plamen de La Bona, работи в България до 2000 година. 2000 г. Пламен заминава за Лондон, където продължава музикалната си кариера, музикално и артистично образование. Става част от клубната сцена на мегаполиса, издава сингли, албуми, участва в музикални шоута, като изпълнител и водещ на  театралните партита на мюзикълите на лондонския  WEST END. Снима се в във филми, тв сериали и реклами. 2017 г. Plamen De La Bona участва и стига до четвъртфинала в  The Voice Of Finland, с ментор Michael Monroe, Hanoi Rocks. С изпълнението на „Bamboleo\" /Gipsy Kings, българинът изправи на крака публика и жури. Участието му в The Voice Of Finland е отразено във финландските медии. ", "date": "2018.06.25", "title": "Plamen De La Bona с нов сингъл \"Аз съм просто човек\""}
{"url": "http://www.cross.bg/vypertal-tzyala-sytrinta-1577584.html", "text": "/КРОСС/ Експлозия в къща във Вупертал, Германия рани тежко петима души. Взривът е станал малко преди полунощ и все още не е ясна причината за него. Полицията разследва.Най-малко петима са тежко ранените, други 22-ма са с шок или незначителни наранявания след тежкия инцидент. Къщата във Вупертал е напълно разрушена. Първоначално не бе ясно дали в нея няма още хора и цяла нощ полиция с помощта на кучета претърсваше останките. Рано сутринта бе обявено, че всички са успели да излязат и под руините няма жертви или ранени. Засега се знае само, че първоначално триетажната сграда е пламнала, а след това е имало и експлозия. Съседните до нея къщи не са разрушени от взрива, но жителите им също са напуснали домовете си и цяла нощ са останали навън. Пожарът бе гасен до рано сутринта.", "date": "2018.06.25", "title": "22-ма са ранени при взрив в къща във Вупертал, Германия"}
{"url": "http://www.cross.bg/sobstvenitzite-zemya-agrion-1577594.html", "text": "/КРОСС/ Лидерът в управлението на земеделски активи „Агрион\" ще извършва безплатни оценки на земеделска земя целогодишно. Това съобщиха от компанията. Услугата беше лансирана в началото април и заради силния интерес тя ще бъде извършвана целогодишно. Така всеки собственик на имот, без значение къде се намира парцела му, може да поиска оферта за земята си или да заяви безплатна оценка. Това може да стане чрез сайта на компанията на адрес  или във всеки един от регионалните офиси на земеделското дружество.„С извършването на безплатни оценки искаме да помогнем на собствениците на земеделски земи да добият реална представа за пазарната оценка на активите им и каква цена да очакват, ако решат да продадат имота си\", казаха от ръководството на дружеството. Експертите прилагат индивидуален подход към всяко едно запитване, за да гарантират прозрачна и адекватна цена. За разлика от други компании, „Агрион\"  не използват метода на осреднената оценка за дадено землище, който изкривява ценообразуването, а формират цената на конкретния имот в съответствие със специално създаден алгоритъм, включващ различни показатели.Стойността на земеделската земя зависи от няколко основни фактора, сред които са местоположение, наклон на терена, транспортната достъпност, категория, размери на парцела, достъпност до напояване и др. Комасираните земи държат доста по-висока цена, в сравнение със средните цени за даден регион, дори ако се сравняват парцели от едно и също землище, категорични са експертите в бранша. Земеделските земи в България се разделят на 10 категории според продуктивните възможности на почвите, климатичните условия и качествата на земята.От друга страна, безплатната оценка на терените, която прави „Агрион\", спестява пари и време на собствениците на земя. Таксата, която вземат лицензираните оценители, за да формират цена на даден имот, често надхвърля 100 лв., без значение каква е големината на имота. Това е сериозен разход за собствениците, които най-често са пенсионери и не разполагат с големи доходи.     Според проучване на пазара на земя, направено от „Агрион\", водещи фактори при избора на купувач са сигурността на сделката и бързото й реализиране. Потенциалите продавачи предпочитат да сключат договор с роднини и познати или със специализирана компания, която е доказала във времето, че е добър стопанин и партньор.„Основната ни цел е съдействаме за развитието на модерно и ефективно българско земеделие, в което дори и собствениците на малки парцели имат възможност да осребрят активите си на добра цена\", казаха от „Агрион. Техните експерти, които са с дългогодишен опит, са готови да съдействат с юридическа и търговска помощ и да подготвят цялата необходима документация за продажба.  Една от най-честите причини за продажба на земеделска земя е необходимостта от свежи пари за посрещане на непредвидени разходи, става ясно още от проучването. Собствениците и наследниците се решават на сделка, също така, ако им предстои придобиване на друг имот, семейно тържество или за издръжка на студент. Сериозен е делът на собствениците, които продават имотите си, за да финансират обучение в чужбина. Според експерти в бранша през последните години се наблюдава тенденция за сериозен ръст на сделките в началото на летния сезон. Причината е, че повечето университети в Западна Европа и САЩ изискват плащането на таксата за обучение през юли или най-късно началото на август. Това провокира притежателите на имоти да бързат с продажбата, за да посрещнат разходите за образование.Сериозен е делът и на хората, които са оставили своите земи да пустеят. Около 20% от собствениците не се грижат за земите си и не ги развиват по никакъв начин и за това предпочитат да ги продадат.  Според официалните данни на Министерството на земеделието, храните и горите, необработваемите площи в България през 2017 г. са били в размер на 1.94 млн. дка, което е с 17 хил. декара повече, в сравнение с предходната година.", "date": "2018.06.25", "title": "Силен интерес към безплатните оценки от \"Агрион\""}
{"url": "http://www.cross.bg/ryski-aleksandrov-ansambula-1577590.html", "text": "/КРОСС/ У нас току-що пристигна  световноизвестният руски ансамбъл \"Александров\". Тук са 120 музиканти, певци и танцьори, които ще изнесат четири впечатляващи концерта - във Варна - на 26 юни, Бургас - 27 юни, Пловдив - 28 юни и в зала на  НДК на 29 юни.Александровци идват у нас веднага след тържествения си концерт на площада до храма \"Св. Сава\" в центъра на Белград. Те са гости там по повод откриването на Мемориал, издигнат в памет на любимите на сръбската публика музиканти - членове на ансамбъла, загинали при авиокатастрофата в Сочи преди година и половина. Част от ансамбъла е била на специална среща с  президента на Република Сърбия. \"Александров\" пристига у нас с нов състав и нова програма, посветена на 90-годишнината от създаването му.  Българската аудитория ще чуе част от класическия репертоар от военни песни като \"Священная война\", \"День победы\", \"Катюша\", както и стари руски романси като \"Очи Черние\", \"Дорогой длинною\", \"Смуглянка\", \"Вдоль по Питерской\" и други. Зрителите ще се наслаждават и на прекрасни руски танци - казочоци, танц със саби и др. Сред солистите е и известният по цял свят Вадим Ананиев, който е най-добрият изпълнител на популярната песен \"Калинка\". Успехът на хора, солистите и танцовата група до голяма степен зависи от гъвкавия и хармоничен оркестър и неговия звук, който е уникален по своето естество. Той успешно съчетава руски народни инструменти - балалайки, байяни, хармоники с дървени и месингови инструменти.Ансамбълът пътува с огромен реквизит и множество пъстроцветни костюми. Придружавани са от три тира с техническо озвучаване и въздействащо осветление. Артистите държат изключително много на високото равнище на изпълнението. Те с нетърпение очакват срещите с българската публика  и ще дадат на най-доброто от себе си на предстоящите концерти.Навсякъде по света Академичният ансамбъл за песни и танци на Руската армия, носещ името на своя основател на Александър В. Александров, се смята за една от марките, славещи Русия, каквото са Болшой театър, Ермитажа, Третяковската Галерия, Диамантения фонд на Московския Кремъл. Участниците в Ансамбъла напълно го заслужават със своята уникалност и брилянтни творчески умения. Билети за концертите са продават в системата на Ивентим - на www.eventim.bg и на касите на бензиностанции ОМВ, книжарници \"Ориндж\", както и на касите на съответните зали.", "date": "2018.06.25", "title": "Световноизвестният руски хор Александров пристига у нас"}
{"url": "http://www.cross.bg/dama-shofyor-taksi-1577585.html", "text": "/КРОСС/ Жена клиент на такси нападна 56-годишен шофьор в Бургас. Шофьорът е с наранявания на ръката и ухото. Според него побойничката е младо момиче в добра спорта форма.Таксиметровият шофьор Димитър Киров още не може да се отърси от шока. Разказва, че младата дама се качва в таксито видимо ядосана, след като той отказва да вози приятеля , който пуши цигара.\"По пътя тя започна да ме хваща за гушата, да ме души. Започна да ме удря с юмруци... Тя беше дама може би около 167 см висока, но много силно удряше може би беше тренирала нещо\", разказва Димитър пред Bulgaria ON AIR.Докато го удря в ухото момичето завърта волана и за малко таксито се разминава с катастрофа. Димитър успява да спре до близка бензиностанция и да звънне в полицията. Тогава младата дама отново го напада.Момичето му отмъква ключовете за колата.Според таксиметровия шофьор най-вероятно дамата е била дрогирана. Полицията я издирва по описание.", "date": "2018.06.25", "title": "Жена преби шофьор на такси"}
{"url": "http://www.cross.bg/zhenite-sayditska-arabiya-1577592.html", "text": "/КРОСС/ Кралски указ отмени десетилетна забрана на жените в Саудитска Арабия да управляват превозни средства. От вчера всяка жена има право да шофира навсякъде в кралството, увери говорителят на пътната полиция в страната в специално изявление.В сутрешния блок на БНТ \"Денят започва\" журналистът от вестник \"24 часа\" Георги Милков коментира този исторически за Саудитска Арабия акт.Хубавото е, че се събудихме в свят, в който няма забрана жените да шофират в нито една страна. Това е голяма промяна към добро, заяви той. Според него няма \"уловка\" в падането на забраната. От това всички ще спечелят - жените ще си възвърнат това изконно тяхно право и самата саудитска държава ще спечели. Според програмата на престолонаследника Мохамед бин Салман трябва да се върви към икономически мерки, които да подпомагат вътрешноикономическия ред в страната. Една от тях е саудитците да имат повече възможности за работа, което пък ще доведе до освобождаване на голяма част от наемните работници от чужбина, каза още Милков. Заради забраната жените да шофират, което ежедневно им създава трудности в грижата за семейството, масово се наемат чужденци за шофьори. В Саудитска Арабия работят около 20 млн. наемни работници от чужбина и част от тях ще загубят работата си, допълни той.", "date": "2018.06.25", "title": "Саудитска Арабия разреши на жените да шофират"}
{"url": "http://www.cross.bg/kynchev-komentira-reimynizatziite-1577591.html", "text": "/КРОСС/ Ще има промяна в рецептурниците за детски градини и училища, каза главният държавен здравен инспектор д-р Ангел Кунчев в сутрешния блок на БТВ „Тази сутрин\". По думите му употребата на бял хляб ще бъде драстично ограничена. Според мен въобще не би трябвало да има, коментира Кунчев. Той допълни, че ролята на рецептурниците е когато учебните заведения искат да стъпят на някакви научни норми, да имат голям избор от рецепти и продукти, които да могат да предложат на децата. Той коментира, че предстоят и сериозни промени в рекламата на нездравословните храни. Няма да се позволяват никакви реклами, дори и скрити, на храни, които не са здравословни, особено ако са насочени към деца. Тази забрана няма да покрива само радио, телевизия и преса, но и интернет пространството и социалните мрежи, поясни Кунчев. По думите му тази промяна ще бъде въведена плавно с участието на индустрията. Д-р Кунчев коментира, че в следващите години развитието на имунизационния календар ще върви към ограничаване на броя на реимунизациите за дадени заболявания, като туберкулоза например. Ще се въвеждат и нови ваксини, като се обсъжда и въвеждането на ваксина срещу варицела, която ще бъде по желание. Идеята е да дадем на българските деца това, което се използва в най-развитите страни. Щом там е утвърдено, трябва и ние да го направим, каза Кунчев.", "date": "2018.06.25", "title": "Ангел Кунчев: Имунизационният календар ще върви към ограничаване на броя на реимунизациите"}
{"url": "http://www.cross.bg/peshterata-fytbolen-dyshi-1577583.html", "text": "/КРОСС/ Футболен отбор от 11 души и треньор изчезнаха в пещерата Кхао Луанг край тайландския град Хуахин, предаде ТАСС, като се позовава на неделния „Банкок пост“.Спасители се опитват да открият местонахождението на спортистите.Сътрудници на националния парк открили до входа на пещерата мотоциклет и 11 велосипеда, а също раници, футболни обувки и друг спортен инвентар. Те се свързали с местния футболен клуб, откъдето им потвърдили, че намерените вещи са на играчите и на треньора.Свидетели разказали, че видели 12 души да влизат в известната със своите сталактити и сталагмити пещера. Спасители навлезли на 3 км във вътрешността на пещерата, но трябвало да се върнат заради силния дъжд, който имало опасност да затвори изхода, а търсенето на изчезналите продължава.", "date": "2018.06.25", "title": "Цял футболен отбор изчезна в пещера в Тайланд"}
{"url": "http://www.cross.bg/kevr-prirodniya-tzenata-1577596.html", "text": "/КРОСС/ Задават ли се по-високи сметки за стоките и услугите? Това e темата на рубриката \"Чети етикета\" в предаването \"Тази сутрин\" по bTV. \"Само след дни - на 1 юли, ще стане ясно точно с колко ще скочат новите цени за парното и топлата вода, както и за тока. „Булгаргаз\" поиска между 16 и 18% по-висока цена на природния газ, но от енергийния регулатор прогнозират увеличението да не е повече от 10%. За тока също се подготвя увеличение - между 1,7% и 2,6%.Опитите за лансиране на идеята, че КЕВР трябва да потиска цените, е вредно за българския бизнес и българската икономика като цяло, смята Христо Казанджиев, енергиен експерт от Български енергиен форум. По този начин КЕВР отлага във времето едно действително шоково поскъпване, допълни той. Шокът ще дойде през септември, когато ще се види какво ще бъде покачването за следващия период, очаквам то отново да е 15-18%, и първото тримесечие на 2019 г., когато регулаторният период ще се базира само на високи цени на петрола и петролните деривати. Тогава също ще има сериозно покачване, прогнозира Казанджиев. По думите му исканото от „Булгаргаз\" поскъпване е логично, оправдано и в съответствие с правилата за ценообразуване. Според него КЕВР използва несъстоятелни, в някои отношения абсурдни, аргументи, за да потиска цената на природния газ, и то не само сега, а от много дълго време.С това увеличение от 10% КЕВР принуждава „Булгаргаз\" да продава природния газ под себестойност, подчерта той.Предложението на КЕВР, което и днес ще бъде обсъждано, е за 10,7% увеличение за третото тримесечие. Това би довело до поскъпване на парното с около 7,5%, а еленергията се очаква да поскъпне средно с 2,25% за бита. Това не е в резултат само на увеличението на цената на природния газ, изчисли Васил Велев, председател на Асоциацията на индустриалния капитал в България. За стоките и услугите поскъпването ще бъде различно. Там, където природният газ се използва като суровина, то ще бъде най-голямо. Например ако природният газ е 50% в себестойността - торовите заводи, химията, поскъпването очевидно ще бъде 5%. Но в повечето случаи в себестойността той е далеч под 10%, тоест поскъпването ще е под 1%. Може би всъщност няма и да го има заради конкуренцията, тоест ще е за сметка на резултата на компанията, отбеляза Велев. Според него КЕВР използва всички възможности, които ѝ дава законът, за да прави цени, които да са в полза на гражданите и бизнеса и в същото време да не убиват енергийната система. Въпросът е дали по този начин трябва да се изчислява цената на природния газ. След споразумението на ЕК с „Газпром\" вече имаме възможност за избор - дали да смятаме цената като функция на петрола 9 месеца назад и курса на долара, или да я смятаме по друг начин - като цена на текущия пазар на газ, или някаква комбинация между двете. Това е същественият въпрос - кое е по-изгодно за потребителите у нас, изтъкна Велев. Важно е да направим така, че не КЕВР, а пазарът да определя цената на природния газ, подчерта той.Любослав Костов от КНСБ изтъкна, че всяко поскъпване на междинните суровини за бизнеса води до отражение в крайната цена. Крайната тежест я понася българският потребител. И докато икономическият растеж във всяка зона на България достига по различен начин, то поскъпването на природния газ или на тока е еднакво за всички - и за хората във Видин, и хората в София, изтъкна Костов. Той не е съгласен, че трябва да се остави цената да расте. Енергетиката е особен сектор, той не подлежи на съвършено конкурентни принципи като останалите, смята той. ", "date": "2018.06.25", "title": "Как ще се отрази поскъпването на газа на сметките ни"}
{"url": "http://www.cross.bg/migranti-afrikanski-ohrana-1577582.html", "text": "/КРОСС/ Либийската брегова охрана съобщи, че е спряла около 100 африкански мигранти, включително десетки деца и жени, край бреговете на Либия в Средиземно море, предаде Асошиейтед прес. ", "date": "2018.06.25", "title": "Либийската брегова охрана е спряла около 100 африкански мигранти"}
{"url": "http://www.cross.bg/razkaza-zatvornik-retzidivista-1577580.html", "text": "/КРОСС/ 26-годишният Здравко Ванков, който бе един от потърпевшите от набезите на затворника Борис Иванов разказа, че отишъл до дома на дядо си, където заварил рецидивиста, който държал метална тръба.48-годишният рецидивист бе задържан край град Летница в събота следобед. По данни на полицията, Иванов е влязъл в две къщи, за да търси храна и пари. NOVA показва първите потърпевши от набезите на рецидивиста. \"Веднага осъзнах, че е затворник. Хлопнах вратата, веднага излязох навънка и го изчаках. Той стоеше и ме гледаше накъде ще ходя. Запалих колата, отидох в ъгъла и звъннах на 112, но не успях да обясня коя е улицата. В този момент те ми казват, че има избягал затворник. Аз потвърдих, че именно той се намира вкъщи. Те ми казаха, че ще ме свържат с началника на РПУ-Ловеч. Казаха ми да изчакам, обаче аз не изчаках, защото мислех, че той е вътре. През това време той избягал\", разказа Ванков.Той се свързал с намиращата се в центъра на селото жандармерия, но служителите на реда не му повярвали.\"Появи се някакъв човек, явно началникът беше и държеше снимката на затворника в ръка. Аз потвърдих, че е той\", заяви мъжът.\"Наближих къщата, спрях колата и се върнах леко назад пеша и ги видях на 30 метра от мене - тогава разпознах жената\", разказа и началникът на полицейското управление в Летница, Димитър Димитров. Тя се опитала да му сигнализира с жестове и мимики, че има нередности.\"Усъмних се, че има нещо нередно, но не тръгнах към тях, защото предположих, че вече може да се е снабдил с нож или някакво друго оръжие\", каза той.\"Не посмях да тръгна към тях, за да не се създаде опасност за жената\", добави Димитров. ", "date": "2018.06.25", "title": "Очи в очи с престъпника: Полицаят, спасил отвлечената жена от избягалия затворник"}
{"url": "http://www.cross.bg/raketen-ogun-po-riyad-1577581.html", "text": "/КРОСС/ Най-малко шест силни експлозии бяха чути в саудитската столица Рияд, чието небе бе озарено от ярки светлини, след което над града се издигнаха облаци дим, предаде Ройтерс. Саудитската противовъздушна отбрана е прехванала балистична ракета, изстреляна срещу Рияд от йеменски бунтовници хуси, добавя Ройтерс.", "date": "2018.06.25", "title": "Ракетен огън по Рияд"}
{"url": "http://www.cross.bg/krug-kategoriya-produlzhavat-1577586.html", "text": "/КРОСС/ Над 24 000 хиляди души посочиха предпочитаните от тях брандове във втори етап от единствената потребителска класация у нас . В рамките на 11 дни (от 4 до 14 юни) общо 210 марки в 35 категории се бориха за продължаване във финалния кръг на конкурса. В този кръг потребителите имаха възможност да гласуват за до три от общо 6-те бранда в отделните категории. Топ 3 брандовете, събрали най-голям брой гласове, продължават в трети, последен кръг от класацията, който ще стартира на 27 юни и ще продължи до 5 юли. А резултатите от него ще покажат любимите марки на българския потребител в съответните категории, както и ЛЮБИМАТА МАРКА за 2018-2019 година.По повод 10 години класация организаторите подготвят . В нея ще бъдат събрани историите на успеха на онези марки, които печелят любовта и сърцата на потребителите, историите на успешните брандове.Резултатите и точния брой гласове, даден за всеки бранд във втори кръг, можете да видите тук: . В категория  продължаващите брандове са Grant’s, Tullamore DEW и Jim Beam. Любимите  на българския потребител са Хисар, Михалково и Бачково. Предпочитаните Топ 3 марки  са Spetema, Tchibo и чай Биопрограма. В категория  водещите брандове са Солети Златна Добруджа, Ядки Детелина и Ядки Вуйчо Ваньо.Продължаващите в последния етап са Бонбони Черноморец, Локум и халва „Сладки времена” и Лукчета. В Топ 3 на най-предпочитаните  продължават Тандем, Орехите и Compass. Надпреварата в категория  в следващия финален кръг ще се води между БОР ЧВОР, Боженци и Кисело мляко БИЛЛА. От  потребителите са избрали на финала да продължат майонеза Краси, Олинеза и Дерони. В категория на финала отиват Био млечни продукти Fitness Микс Класик „Детелина”, dm Bio и Био храни Моравско село.Сред най-предпочитаните брандове в сектор  са Refan, Bilka и Dove. В категория  в последния кръг ще се борят Weleda, Alteya Organic и Refan. А в на финала отиват Bioderma, Skincode и Pharma Hyaluron. От в трети кръг отиват Sebamed, Weleda и Mustela. В категория надпреварата в трети кръг ще се води между Ganchev, Dr.Theiss Sensibel Нахткерцен и мокрите кърпички Water wipes. В отрасъл  най-голям брой потребителски гласове във втори етап са събрали Infiniti, Peugeot и Alfa Romeo. В категория  в трети кръг продължават Samsung, Елдоминвест и Tesy. Предпочитаните от българския потребител са Happy Bar&Grill, Пицария Виктория и Spaghetti Kitchen. В Топ 3 са отличени focus-news.net, АБВ Поща и mail.bg. Най-слушаните  у нас са Радио Витоша, Radio Fresh и Magic FM. В категория  са отличени NOVA, bTV и 24 Kitchen. В категория  първенството до момента държат Армеец, SDI Застрахователен брокер и Дженерали. За любима титлата ще се оспорва от Credissimo, Техномаркет и Tesy. А в отрасъл в трети кръг продължават Майонеза Краси, Захарни заводи и Happy Bar&Grill.В категория потребителитеса предпочели в трети кръг да продължат No Spa, Xyzal и Magne B6. А във  на финала отиват Doppelherz, Магне Б6 Лека нощ и Прополки. Сред предпочитаните са: Fibank, Уникредит Булбанк и Пощенска Банка. А сред Топ 3 на у нас са: Easy Credit, Credissimo и Paysafe. На финала в продължават Apolonia Resort, Био хотел Моравско село – Предела и Zornitza Sands SPA. От  най-много гласове във втори кръг са събрали Serdika Cеnter, Park Center Sofia и Mall Veliko Tarnovo. А сред финалистите от са BILLA, Kaufland и LIDL.В категория продължават technomarket.bg, shop.biohotel-bg.com - био магазин Моравско село и twiggyshop.bg. В отрасъл потребителите са изпратили в последния етап SAP, Matrix Global Bulgaria и Hewlett Packard Enterprise Company. Следва новооткритата категория , в която конкуренцията на финала ще е между LIDL, Fibank и TESY. а сред с най-много гласове се нареждат Happy Bar & Grill, Fibank и Samsung. в отрасъл в трети кръг продължават Coccolino, Cif и Domestos.Класацията се провежда за десета поредна година. Гласуването се извършва он-лайн на адрес: , след предварителна регистрация и потвърждаване чрез линк.За разлика от други класации,  не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин  представя не експертното, а потребителското мнение за брандинга.Следващият (трети, последен) етап на инициативата стартира на 27 юни и ще продължи до 5 юли. Церемонията по награждаването ще се състои на 12 юли. Класацията се провежда в три етапа. В подбраните тази година 35 категории всеки участник има възможност да определи коя е неговата любима марка. Критерият, по който ще се излъчат марките в отделните категории, е броят на подадените гласове.", "date": "2018.06.25", "title": "Над 24 000 потребители избраха финалистите сред любимите си марки"}
{"url": "http://www.cross.bg/pytin-sreshta-trump-1577575.html", "text": "/КРОСС/ Кремъл обеща да съобщи, когато има яснота за това къде и кога ще се състои среща между руския президент Владимир Путин и американския му колега Доналд Тръмп. Това заяви говорителят на руския държавен глава Дмитрий Песков в коментар на публикация в австрийския вестник „Кронен Цайтунг“. В нея се твърди, че разговорът ще се състои на 15 юли във Виена, съобщава БГНЕС.„”, заяви Песков.Преди две седмици той обяви, че в своя последен телефонен разговор Путин и Тръмп са обсъждали възможността Виена да бъде мястото на двустранната среща.На 16 юни австрийският канцлер каза в телевизионно интервю, че Виена е предложила да бъде домакин на подобна среща на върха.", "date": "2018.06.25", "title": "Кремъл: Не са ясни датата и мястото за срещата Путин – Тръмп"}
{"url": "http://www.cross.bg/stariya-nesebur-shest-1577574.html", "text": "/КРОСС/ Навес се срути върху шест автомобила в Стария Несебър. Пострадали няма. За случая съобщи пресцентърът на ОДМВР в Бургас. Инцидентът станал когато автобус, извършвал маневра, блъснал в една от подпорните греди на конструкцията. Тя се намира на паркинга в района на северното пристанище в Стария Несебър. Паркингът е един от най-големите в тази част на града.", "date": "2018.06.25", "title": "Навес се срути върху шест автомобила в Стария Несебър"}
{"url": "http://www.cross.bg/tyrtziya-stalev-erdogan-1577578.html", "text": "/КРОСС/ Можеше да се очаква и по-голям резултат за Реджеп Тайип Ердоган на изборите в Турция. Това каза в предаването „Тази сутрин” по bTV Стоян Сталев, бивш външен министър и посланик в Турция.По думите му в турския парламент резултатът за него също е добър от коалиционна гледна точка –  42% за партията, но като коалиционна група получават 52-53%. Това е сериозно мнозинство като коалиция, коментира Сталев.„Ердоган имаше няколко много успешни мандата в началото – стабилизира икономиката, имаше изключителен принос за инфраструктурата на Турция – строеше между 800 и 1000 км 4-лентови пътища на година. Много хора са доволни”, посочи бившият посланик.„Той ликвидира ролята на армията в политическото управление на страната още преди опита за преврат. Това безспорно е един успех от гледна точка на развитието на страната, хубаво е да има цивилна политика”, смята Сталев.Според него президентската република в Турция е започнала много по-отдавна, а сега ще бъде легитимирана.„Ердоган разчита – и заради това и печели масово и постоянно избори, на изключително силната религиозна инфраструктура в страната, която подкрепя неговата партия и има много силно влияние в страната”, отбеляза Сталев.Според него Ердоган е избързал с изборите, за да може формално да поеме по-рано президентската власт и опасявайки се от известни икономически трудности – има обезценяване на лирата. „Това ще се усети покрай чуждите инвестиции, от които ще има отлив. Турция е много зависима от външните си пазари, главно от европейския”, посочи още Стоян Сталев.По думите му косвено Ердоган е член на ЕС чрез големите турски малцинства в Европа.", "date": "2018.06.25", "title": "Стоян Сталев: Можеше да се очаква и по-голям резултат за Ердоган на вота в Турция"}
{"url": "http://www.cross.bg/instalatziyata-ekarisazh-kaloyanovetz-1577576.html", "text": "/КРОСС/ Напрежение в старозагорското село Калояновец заради подвижен екарисаж – хората се оплакват от непоносима миризма, която според тях е резултат от изгарянето на труповете на мъртви животни. Местните обмислят протести и настояват инсталацията да бъде преместена вън от селото.В Калояновец живеят над 1000 души.Задушливата миризма се усеща най-вече рано сутрин и късно вечер, обясняват местните и казват, че идва от инсталацията в края на селото.Управителят на инсталацията твърди, че съоръжението няма как да замърсява, защото е снабдено с предпазна вата, която обезврежда дима и миризмата.Подвижният екарисаж има всички необходими разрешения за работа. Правени са проверки то РЗИ и от Агенцията по храните – няма констатирани нарушения.Хората в селото обаче организират подписка за преместването на инсталацията.Това е възможно, потвърждава и управителят на подвижния екарисаж, но по закон инсталацията има договор с Агенцията по  храните да реагира до 48 часа на сигнал за мъртво преживно животно на територията на шест области.Кметът на Калояновец е изпратил писмо на собственика на имота, където е поместен подвижният екарисаж – в устен разговор стопанинът му е съобщил, че за да разтрогне договора за ползване на земята са му необходими два месеца.", "date": "2018.06.25", "title": "Жители на с. Калояновец се оплакват от подвижен екарисаж"}
{"url": "http://www.cross.bg/zagorova-ychilishteto-momiche-1577577.html", "text": "/КРОСС/ В социалните мрежи отново се разпространява видеоклип, на който се вижда насилие в училище. Боят е между две момичета и е станал в салона по физическо.На видеото ясно се вижда как едното момиче хваща другото за косата и започва да го удря и скубе. Момичето с черната рокля се опитва да се измъкне, но дълго време не успява.Майката на потърпевшата Ренета Загорова обясни в студиото на „Тази сутрин”, че видеоклипът се е разпространил в цяла Павел Баня изключително бързо. „Аз го получих от брат си, за броени часове се е разпространил”, коментира тя.По думите ѝ това е вторият подобен видеоклип в рамките на 10 дни. Според нея на първото видео жертва на насилието е насилничката на дъщеря ѝ.„Явно навлиза някаква нова мода между децата. Планират се такива събирания и побоища върху момичета”, коментира Загорова.По думите ѝ между двете момичета е имало неразбирателство, но никога не се е стигало до физическа саморазправа. Загорова е разговаряла и с родителите на другото момиче, като и двете семейства съветвали децата си да не влизат в контакт едно с друго.Според историята на Загорова насилието е станало във физкултурния салон, в който по това време не е имало учител. „Това, което ми каза дъщеря ми – тя била в салона и ритала топка, когато другото момиче влиза и се насочва директно към нея”, каза Загорова. По думите ѝ трябвало да има учител в салона на училището, но в този ден децата имали колоездене и той бил навън.Пред bTV учителят по физическо Георги Георгиев заяви, че не „обърнал внимание на случката”, защото момичетата нямали видими белези от боя по себе си.Директорката на училището Ганка Гогова пък не била на работа в конкретния ден и приела семейството на потърпевшото момиче в дома си, където разговаряли. Тя преценила, че със ситуацията могат да се справят от ръководството на училището и не подала сигнал за насилието.Според класния ръководител на двете момичета Иван Калчев видеоклипът може да е провокация, защото камерата започва да снима преди самия побой.В студиото на „Тази сутрин” Ренета Загорова заяви, че до момента не е потърсена от ръководството на училището и не знае какво са предприели след първоначалния сигнал.", "date": "2018.06.25", "title": "Пореден клип с насилие в училище – нова мода или манипулация? "}
{"url": "http://www.cross.bg/gymi-zimni-letni-1577579.html", "text": "/КРОСС/ Всеки трети автомобил е със зимни гуми в началото на лятото. Това показа преброяване, направено от в. „Труд”. То бе осъществено за три дни в средата на тази седмица със съдействието на рали шампиона Крум Дончев. От 1534 автомобила 1027 бяха с летни гуми и 507 – със зимни, показа резултатът. В преброяването бяха включени автомобили от различни марки и с регистрация от 9 области в страната. Броенето бе осъществено на подземен паркинг в мол и на открит пред хипермаркет, на места за паркиране пред бизнесцентър, на улица с дължина от около 400 м в синята и в зелената зона на София, както и на обща площадка пред няколко жилищни блока в квартал „Младост 1”.Понятието зимни гуми бе изведено от определението в Закона за движение по пътищата „гуми, подходящи за зимни условия”, тоест – бяха броени гумите с търговски означения М+S (Mud+Snow – кал и сняг), 3PMSF (Three-Peak Mountain Snow Flake – Три планински върха със снежинка в средата). В проучванeто не е използвано понятието „всесезонни гуми”, тъй като ако не всички, то повечето от тях имат означение М+S. Шарката и дълбочината на протектора, както и означенията за годината на производство не бяха взети под внимание. Бяха забелязани автомобили с предни летни и задни зимни гуми или обратното, затова бяха броени само предните гуми на автомобилите.В проучването попаднаха и два патрулни полицейски автомобила – „Опел Астра” на Седмо столично РУП, който се оказа със зимни гуми и КИА на КАТ-София, оборудван с летни гуми. „Шофирането със зимни гуми през лятото е толкова опасно, колкото и с летни гуми през зимата. Рискът е от удължаването на спирачния път, в което всеки водач може да се убеди и от личен опит, и ако направи справка с ежегодните тестове на ADAC – германския автомобилен съюз”, коментира Крум Дончев.Зимните и летните гуми се различават по каучуковата смес, от която са направени и вида на протектора. При зимните той е по-дълбок и грайферът е нарязан с отвори, наречени ламели. Зимните гуми имат по-голямо съдържание на естествен каучук, което ги поддържа меки и гъвкави в студеното време под + 7 градуса Целзий и им дава по-добро сцепление с настилката. Грайферът им е по дълбок и има ламели. Когато асфалтът е над 7 градуса започва по-бързо изтриване на грайферите. Лятно време температурата на шосето може да стигне и надмине 40-50 градуса, тогава ламелите „се изпичат”, изтриват и запълват, с което губят своята еластичност да „защипват” снега.Шофьорите казват, че усещат как зимните гуми се „размазват” при рязко задействане на спирачките, като и че „свирят” при завиване. Мекотата им, която е предимство при минусови температури и заснежена настилка, се превръща в недостатък, който може да бъде и опасен, особено при екстремно шофиране с мощен автомобил.Ако се кара със зимни гуми от края на април до края на октомври, те се изтриват, ламелите им се втвърдяват и през следващата зима не могат да осигурят същия спирачен път, какъвто са имали. През лятото са нестабилни и при висока скорост на завой автомобилът може да се подхлъзне. Същият ефект може да има и ако е с различни гуми отпред и отзад.Според закона от 15 ноември до 1 март трябва да се кара с гуми с грайфер не по-малък от 4 мм, а в другите сезони – до 1,6 мм. Обикновено като нови зимните гуми имат около 8-10 мм дълбочина на шарката на протектора. Без да има точни изследвания, мнението на гумаджиите е, че от 1 декември до 28 февруари износването е в рамките на 1-2 милиметра на сезон, което позволява използването на комплекта и за 4 зими при по-малък пробег. Ако се карат обаче от 1 ноември до 1 април, износването със сигурност е над 2 мм заради по-високите температури. Затова няма да могат да се използват за повече от 3 сезона. Ако се кара със зимните гуми и през лятото, протекторът им може да се изтрие под 4 мм дори за около 3-4 месеца. Всъщност – една от причините, които обясняват защо толкова коли са със зимни гуми в жегата е, че има шофьори, решили да не ги сменят. Те смятат, че така ще спестят около 60-80 лв. за „преобуването”, а през есента ще си купят нови зимни гуми.Експеримент показва разлика от около 4 метра в спирачния път между зимни и летни гуми, произведени от една и съща фирма. Подобни тестове се правят ежегодно с различни марки летни и зимни гуми под контрола на германския автомобилен съюз ADAC.Ако тестовият автомобил се движи със 100 км/ч при температура 15 градуса и е с летни гуми, след задействане на спирачната система, той спира за 38,4 метра. При същите условия със зимни гуми спирачният път се увеличава на 41,9 м. Разликата от 3,5 м е точно колкото един от стандартите за пешеходна пътека в Германия. Тоест – ако е пресичал човек, той е щял да бъде ударен.„При същата скорост с всяко увеличение на температурата с 10 градуса, спирачният път със зимни гуми се удължава с 1 метър. Знаете, че лятно време асфалтът се нагрява до екстремни стойности – 45-40 градуса. Тогава спирачният път би нараснал двойно”, коментира Крум Дончев.„Човек трябва да се отнася отговорно към себе си, към семейството си, което вози, както и към всички останали на пътя. И да се замисли какъв огромен е рискът, когато управлява автомобил с неподходящи гуми”, казва европейският и четирикратен шампион на България Крум Дончев. Той поясни, че на състезания изискванията към гумите се обявяват предварително от организаторите и ако не са спазени, екипажът изобщо не се допуска до участие.„В България няма почти никакви нормативи за вида на гумите, в същото време липсва и капацитет на пътната полиция, затова и въпросите какви са гумите, какво е състоянието на настилката не се вземат предвид при даден инцидент. Когато тези проблеми са оставени да ги решава кой както си иска, не бива да се учудваме, че страната ни е на челните места в Европа по жертви на катастрофи”, добави Дончев.", "date": "2018.06.25", "title": "Всяка трета кола е със зимни гуми през лятото"}
{"url": "http://www.cross.bg/stalin-godini-film-1577560.html", "text": "/КРОСС/ Последното във времето посещение на холивудската звезда в руската столица е наситено със събития. Актьорът посещава по-скоро \"революционни\" места и прави ярки коментари за руските жени, за които дори получава своеобразна \"награда\".", "date": "2018.06.25", "title": "Изненадан от Русия: какво видя Джони Деп в очите на славянските жени?"}
{"url": "http://www.cross.bg/migrantite-miliona-godina-1577572.html", "text": "/КРОСС/Чуждите инвеститори вече се изтеглят от България, съобщава \"Сега\" на първа страница. 160 милиона евро са напуснали страната от началото на годината. Данните са на БНБ, те говорят и за напускане на български фирми, които отиват да работят зад граница.Според друго заглавие на \"Сега\" България изостава в усвояването на еврофондовете. Един милиард и 300 милиона евро са получени досега от общо 8 милиарда и 800 милиона. Става дума за настоящия програмен период - до 2020 година. Данните са от отчет на Министерството на финансите.\"24 часа\" също излиза с официални данни на първа страница, които показват, че за трета поредна година Агенцията за приходите събира над плана милиард и 500 милиона лева. Това е отчет за 2017 година, в който се казва, че 882 фирми пълнят хазната. Данъчните служители връщат ДДС бързо и без проверки на компаниите без задължения, отчитат още от НАП.Обединяваща тема в днешната преса е проведената в Брюксел извънредна среща с част от европейските лидери по проблема с миграцията.\"Борисов се съюзи с Гърция, Испания и Италия да не ни връщат бежанци\", пише \"24 часа\".Според БСП и \"Дума\" обаче, \"ГЕРБ тайно води преговори за мигрантите\". Лидерът на социалистите Корнелия Нинова писала на евролидерите да не ни превръщат в буферна зона.Интерпретацията на темата в \"Земя\" е, че \"ГЕРБ повишава раждаемостта с мигранти\". От БСП са цитирали правителствената стратегия за мигрантите, в която пише, че миграцията е \"позитивен фактор в икономически и демографски план\". Вестникът помества коментар на дипломата Симеон Николов, според когото Евросъюзът трябва да се концентрира върху план за подпомагане на страните, от които идват мигрантите.\"Стандарт\" цитира премиера Борисов, който заявява, че \"Няма да приемаме обратно бежанци\".\"Премиерът поставя три условия за мигрантите\", \"Бежански лагери извън Евросъюза иска Борисов\", информира \"Труд\".\"Европа с нов екшънплан\", това е водещото заглавие на \"Стандарт\". Културното наследство става номер едно в дебатите за изборите, пояснява изданието. Това е посланието от срещата на върха в Берлин, посветена на новите евроценности.Директорът на Агенцията за хората с увреждания Минчо Коралски коментира в интервю за \"Труд\", че държавата няма отговор на какво може да разчита детето-инвалид, когато майка му почине. Той обаче смята, че предложеният от омбудсмана и майките проектозакон за личната помощ не отговаря на изискванията на българското законодателство.  ", "date": "2018.06.25", "title": "Преглед на печата днес"}
{"url": "http://www.cross.bg/bivsh-ivan-prof-1577571.html", "text": "/КРОСС/ Данаил Кирилов, депутат в 44-ото Народно събрание, ГЕРБЧл.-кор. проф. Иван Илчев, историк, бивш ректор на СУ \"Св. Климент Охридски\"Иван Павлов, режисьор, председател на Съюза на филмовите дейциПроф. д-р Иван Илиев, ректор на Лесотехнически университетКостадин Костадинов, бивш футболист и треньорЛюбомир Коларов, журналист, бивш депутатНина Николина, певицаПроф. Пенчо Пенчев, бивш областен управител на Велико ТърновоПетър Стоянович, бивш министър на културатаД-р Румяна Тодорова, лекар, бивш директор на НЗОКСтефан Илиев, актьор, бивш председател на Съюза на артиститеЦветан Лъжански, бизнесменЮлияна Дончева, журналистка и бивш депутатЯнка Якофова, главна медицинска сестра на МБАЛ \"Проф. Д. Ранев\", ПещераЙордан Динев, строителен предприемач ", "date": "2018.06.25", "title": "Родени на 25 юни"}
{"url": "http://www.cross.bg/siriya-asad-severna-1577568.html", "text": "/КРОСС/ Башар Асад обеща да си върне контрола върху Северна Сирия, ако е необходимо и със сила. В интервю за руска телевизия, сирийският президент заяви, че армията ще атакува, ако бунтовниците откажат да се предадат.В северната част на Сирия бунтовнически групировки, подкрепяни от Турция, владеят територии. Асад беше категоричен, че няма да приеме западно финансиране за възстановяване на Сирия.", "date": "2018.06.25", "title": "Башар Асад обеща да си върне контрола върху Северна Сирия"}
{"url": "http://www.cross.bg/poskupne-kolko-prirodniyat-1577566.html", "text": "/КРОСС/ С колко ще поскъпне природният газ от 1 юли - това ще бъде обсъдено днес на открито заседание в комисията регулатор.От държавната газова компания „Булгаргаз” поискаха цената да се увеличи с 18%. Според първоначалните разчети на експертите в регулатора обаче, възможно е скокът да бъде с 10 на сто.Предстои да разберем и как това ще се отрази на цените на парното и топлата вода, които също се очаква да се променят от 1 юли.", "date": "2018.06.25", "title": "С колко ще поскъпне природният газ от 1 юли?"}
{"url": "http://www.cross.bg/yrygvaii-osminafinalite-nyama-1577573.html", "text": "/КРОСС/ Русия ще излезе с оптимален състав срещу Уругвай в последния си мач от група \"А\" на световното първенство. Това обяви старши треньорът Станислав Черчесов в деня преди мача.Срещата не е решителна за нито един от двата отбора, тъй като и двата си осигуриха място на осминафиналите предсрочно, но все още има интрига за първата позиция.\"Готвихме се за този мач, както и за предишните два. Знаем, че се класираме за елиминациите, но още няма смисъл да говорим за тях. Срещу Уругвай ще играят най-добре подготвените, така че тук дума ще имат и от медицинския щаб. Няма да си правим никакви сметки, излизаме за победа\", обяви Черчесов.\"Не сме в позиция да си избираме съперник, защото отборите от другата група играят след нас. Така че ще дадем всичко, за да постигнем победа. В отбора няма напрежение. Играчите са професионалисти, това е световно първенство, затова смятам, че всички трябва да са в най-доброто си състояние. Уругвай е добър отбор и ние няма да подценим този мач. Преди срещата с Египет ни плашеха със Салах, но видяхте, че се справихме с него. Разбира се, играчите ще имат задачи при опазването на Единсон Кавани и Луис Суарес и ще трябва да ги изпълнят, ако искаме да победим\", коментира още селекционерът на Русия.\"Нямаме предпочитания за съперник на осминафиналите. Играли сме и с Португалия, и с Испания, така че познаваме и двата съперника. Както отсъдят футболните богове, така ще бъде. Сега мислим само за утрешния мач, след това ще се готвим за осминафиналите\", добави Черчесов.", "date": "2018.06.25", "title": "Русия излиза с оптимален състав срещу Уругвай"}
{"url": "http://www.cross.bg/televizionnite-pelami-coftyepa-1577561.html", "text": "/КРОСС/ Πo нeoфициaлнa инфopмaция ĸoмпaниятa paбoти пo coфтyep, ĸoйтo ce aĸтивиpa пpи cпeциaлни cъoбщeния в тeлeвизиoннитe peĸлaми и зaпoчвa тaйнo дa зaпиcвa ayдиo пpeз cмapтфoнитe нa пoтpeбитeлитe.Aмepиĸaнcĸият гигaнт пoбъpзa дa oтxвъpли твъpдeниятa, нo пo инфopмaция oт Cъeдинeнитe щaти вeчe ce paбoти и пo пaтeнтa нa coфтyepa. Toй щe ce вĸлючвa вceĸи път, ĸoгaтo дo нeгo cтигнe ĸoдиpaнo в тeлeвизиoннитe peĸлaми cъoбщeниe, пише CNET.B CAЩ cъoбщaвaт, чe пoтpeбитeлитe нямa дa чyвaт зaĸoдиpaнитe пocлaния, зapaди cпeциaлнa cиcтeмa нa coфтyepa, ĸoятo бopaви c Mopзoвaтa aзбyĸa. Ocнoвнaтa идeя нa Fасеbооk e тaĸa ĸoмпaниятa дa дoбиe дoпълнитeлнa пpeдcтaвa зa тeлeвизиoннитe нaвици нa cвoитe ĸлиeнти.Oт eднa cтpaнa тoвa щe дoвeдe дo пoвeчe aĸцeнтиpaни peĸлaми зa caмитe пoтpeбитeли. Oт дpyгa - тo щe пoзвoли и нa ĸoмпaниитe дa дoбият пo-дoбpa пpeдcтaвa зa ayдитopиятa и бpoя, дo ĸoйтo тяxнaтa peĸлaмa e дocтигнaлa.", "date": "2018.06.25", "title": " Facebook търси нов начин да подслушва потребители"}
{"url": "http://www.cross.bg/chasa-sofiyaot-provede-1577570.html", "text": "/КРОСС/ София.От 14.00 часа на „Дондуков\" 2 президентът Румен Радев ще удостои с държавни отличия дейци на културата и изкуството.***София.От 14.00 часа в Националния дворец на културата министър-председателят Бойко Борисов и българският комисар по цифрова икономика и общество Мария Габриел ще открият Цифрова асамблея 2018 #DA.18eu. От 15.10 часа е предвидена пресконференция на министър-председателя Бойко Борисов и комисаря Мария Габриел.***София.На 25 и 26 юни София ще бъде домакин на Годишната среща на Европейската съдебна мрежа по граждански и търговски дела.***София.На 25 и 26 юни в хотел „Рамада\" ще заседава Дирекционният и Изпълнителен комитет на Европейската конфедерация на профсъюзите /ЕКП/.***София.От 09.00 часа в хотел „Хилтън\" ще се проведе конференция на тема „По-добро сътрудничество, по-добри данни\". Организатори на събитието СА Националният статистически институт (НСИ) и Евростат.***София.От 10.00 часа в Националния пресклуб на БТА ще бъде представено изследването „Народът срещу социалните помощи\" на Сдружение „Колектив за обществени интервенции\" и сдружение „Солидарна България\" с автор икономистът Ваня Григорова.***София.От 10.00 до 12.00 часа в зала „Проф. Марин Дринов\" на Българската академия на науките (Голям салон, ул. „15-ти ноември\" 1), учените от Института по електрохимия и енергийни системи „Акад. Евгени Будевски\" (ИЕЕС) ще представят пред българската общественост научната си дейност, която развиват под мотото „Чиста енергия!\". От 14.00 до 16.30 часа вратите на ИЕЕС (ул. „Акад. Георги Бончев\", блок 10) ще бъдат отворени за посещение и запознаване с апаратурата в института и настоящите иновативни разработки.***София.От 10.00 до 13.00 часа ще се проведе протест на автобусни и товарни превозвачи срещу внесения законопроект за Българска автомобилна камара. Протестът е под надслов „Обединени срещу приватизацията на бранша\". На площада пред храм-паметник „Св. Александър Невски\" и по продължението на бул. „Цариградско шосе\" от страната на хотел „Плиска\" до разклона за ж.к. „Дружба\" - ще бъдат разположени автобуси. Преди разклона за ж.к. „Дружба\" покрай двореца „Врана\" и по автомагистрала Тракия до комплекс „Черната котка\" ще бъдат разположени пътни камиони. В 11.00 часа шествието ще потегли от площада пред храм-паметника „Александър Невски\" и ще премине през бул. „Цар Освободител\" и бул. „Мария Луиза\" до Централна автогара София. Автобусите ситуирани по бул. „Цариградско шосе\" ще потеглят в 10.50 часа през „Орлов мост\" и бул. „Цар Освободител\" до пл. „Народно Събрание\", където ще се присъединят към първия поток. Товарните автомобили ще продължат по бул. „Цариградско шосе\" до кръговото при Площад на авиацията, където ще приключат шествието си.***София.От 10.00 часа в Националния пресклуб на БТА ще бъде представено изследването „Народът срещу социалните помощи\" на Сдружение „Колектив за обществени интервенции\" и сдружение „Солидарна България\" с автор икономиста Ваня Григорова.***София.От 11.00 часа в Националния пресклуб на БТА ще се състои пресконференция по повод отбелязване на 28 години от възстановяването на Съюза на военноинвалидите и военнопострадалите (1990 г.) на тема „Военния, обществения, здравния, социалния и трудов статус на тези заслужили за род и родина български граждани в днешното време и законодателни инциативи за подобряването на състоянието им\".***София.От 12.00 часа в Националния пресклуб на БТА ще се състои съвместна пресконференция на ръководствата на Съюза на международните превозвачи /СМП/, Българската асоциация на сдруженията в автомобилния транспорт /БАСАТ/ и Конфедерацията на работодателите и индустриалците в България /КРИБ/, които ще представят своите позиции и становище в подкрепа на обединението на транспортния бранш чрез Закон за Браншовата автомобилна камара.***София.От 13.00 часа Висшето училище по застраховане и финанси (ВУЗФ) организира специална лятна бизнес академия за ученици между 10 и 12 клас, с която да им помогне да изберат правилната професионална посока за развитие. Академията ще се провежда цяла седмица - до 29 юни.***София.От 13.30 часа в сградата на Комисията по енергийно и водно регулиране (КЕВР) ще се проведе открито заседание за обсъждане на доклад за утвърждаване на цени на „Булгаргаз\" ЕАД, по които общественият доставчик продава природен газ на крайните снабдители и на клиенти, присъединени към газопреносната мрежа за III тримесечие на 2018 г.***София.От 18.00 часа в Изложбена галерия на СБХ, ще бъде представен проектът на Съюзът на българските художници „Живата изложба\".***София.От 18.30 часа в „Червената къща\" ще се проведе прожекция и дискусия на последния документален филм на режисьорката Адела Пеева „Да живее България\".***София.От 19.30 часа в зала „България\" Маестро Петко Димитров и цигуларят Георги Вълчев ще представят Концерта за цигулка и оркестър от Сибелиус и Първа симфония от Рахманинов. Концертът е част от програмата на фестивала „Софийски музикални седмици\" и Календара на културните събития на Столична община.***София.От 20.00 часа на лятната естрада на читалище „Витоша\" в кв. „Павлово\" ще се проведе творческа вечер на всички участващи в XXII Международен фолклорен фестивал „Витоша - 2018\".***Благоевград.От 11.00 часа заместник-министърът на икономиката Александър Манолев ще участва в среща с бизнеса и научните среди в Благоевград за представяне на новите възможности за кандидатстване по Националния иновационен фонд, която ще се проведе в зала „22 Септември\".***Благоевград.От 19.00 часа в Младежкия дом официално ще бъде открито шестото поредно издание на детски театрален фестивал „Талантино\".***Бургас.От 11.00 часа в Заседателната зала на Община Бургас ще се проведе пресконференция по повод предстоящите музикално-поетични вечери „Памет за Емил Чакъров\", Бургаски музикални празници „Емил Чакъров\" 2018 и 70-годишнината от рождението на Маестрото. Подробности за събитията ще дадат зам.-кметът Йорданка Ананиева, директорът на Държавна опера - Бургас Александър Текелиев и журналистът и телевизионен водещ Георги Тошев.***Варна.От 11.00 часа народният представител от ПГ на „БСП за България\" Александър Паунов ще се срещне с граждани в централата на партията на ул. „Македония\" 33. От 13.00 часа на същото място започва срещата с Иван Иванов.***Варна.От 11.00 часа в зала „Пресцентър\" ще се състои пресконференция във връзка с Пети Черноморски форум на винопроизводството 2018 (ЧФВ), който ще се състои от 27 до 29 юни т.г. в курорта „Златни пясъци\".***Варна.От 19.00 часа в Градската художествена галерия ще се състои концерт на клавирно дуо Йорданова-Кюркчиев, които ще представят пред публиката произведения от Моцарт, Регер, Стравински. Събитието е част от програмата на музикалното „Варненско лято\" 2018.***Велико Търново.От 10.30 часа в ДГ „Пролет\" деца от програмата „Помощник на библиотекаря\" ще четат „Приказка без край\" .***Велико Търново.От 11.00 часа в „Болярка ВТ\" ще се състои среща, част от Националната бирена академия, организирана от Съюза на пивоварите в България.***Велико Търново.От 11.00 часа в зала 302 на община Велико Търново ще се проведе пресконференция по повод предстоящия Европейски младежки шампионат по спортно ориентиране.***Враца.От 16.00 до 17.30 часа в офиса на ГЕРБ - Враца, бул. „Демокрация\" №2, народният представител инж. Петя Аврамова ще има приемен ден.***Добрич.От 10.30 часа в Младежкия център ще бъде открита изложба „Деца, изкуство и спорт срещу дрогата\".***Добрич.От 19.00 часа в Драматичен театър „И. Йовков\" ще се състои спектакъл „Лъжата\" на Продуцентска къща „Вива Арте\".***Пловдив.От 10.00 часа в Цар Симеоновата градина ще се състои откриването на Лятна детска читалня на открито, организирана от Детския отдел на библиотека „Иван Вазов\".***Пловдив.От 16.30 часа в Конферентната зала на Народна библиотека „Иван Вазов\" ще се състоят премиерите на две книги - Иван Гранитски ще представи новата си стихосбирка „Стрелата на времето\", а Боян Ангелов - „Сянката на хоругвите\".***Пловдив.От 18.00 часа в Конферентната зала на Народна библиотека „Иван Вазов\" ще бъде представена новата книга на Тоня Трайкова „Тихата светлина в процепа под вратата.***Сливен.От 09.30 до 16.30 часа общинските съветници Христо Котов и Димитър Павлов ще приемат граждани в партийния офис на ул. „Цар Освободител\" № 17.***Стара Загора.От 10.30 часа на тренировъчния терен на спортен комплекс „Берое\" официално ще бъде даден старта на „Ювентус джуниър камп\" - второто издание на лицензирания тренировъчен лагер на италианския футболен клуб „Ювентус\".***Стара Загора.От 10.00 часа в детския отдел на на библиотека „Родина\" ще се проведе лятна детска академия и творческо ателие.***Стара Загора.От 18.00 часа в къщата музей „Гео Милев\" ще се проведе творческа вечер, по повод 75 години на писателя Йордан Атанасов и премиера на новата му стихосбирка „Необясним захлас\". С участието на писателите Иван Енчев, Пламен Анакиев и проф. Румен Стоянов***Сърница.От 10.00 часа народният представител от ПП ГЕРБ Десислава Костадинова ще се срещне с жители в клуба на партията. ", "date": "2018.06.25", "title": "Предстоящи събития в страната за 25 юни"}
{"url": "http://www.cross.bg/bulgariya-ybiti-voiina-1577556.html", "text": "/КРОСС/  891 г. - Арнулф Каринтски отблъсква викингите в битката при Лувен.1503 г. - По време на четвъртата си експедиция до Америка Христофор Колумб претърпява корабокрушение край остров Ямайка.1863 г. - В Цариград Петко Славейков започва да издава вестник Гайда.1876 г. - Американската 7-ма кавалерия, ръководена от полковник Джордж Армстронг Къстър, е разбита от обединените сили на индианските племена сиукси и шайени в битката при Литъл Биг Хорн.1912 г. - ВМРО извършва атентат в Кочани, при който са убити девет души; последвалите репресии на турската власт (40 убити и 250 ранени) стават повод за избухването на Балканската война на 26 септември същата година.1950 г. - Студената война: Комунистическа Северна Корея напада Южна Корея, с което започва Корейската война.1955 г. - В писмо до Централния комитет на БКП Никита Хрушчов изисква България да нормализира отношенията си с Югославия.1975 г. - Мозамбик става независима от Португалия държава; през същия ден са установени и дипломатически отношения с България.1975 г. - Министър-председателката на Индия Индира Ганди предлага на президента да обяви извънредно положение за спасяване на страната от хаос; извънредното положение е въведено на 26 юни и продължава до 23 март 1977 г.1978 г. - Аржентина спечелва Световното първенство по футбол.1988 г. - В Люксембург е подписано споразумение между Европейската общност и Съвета за икономическа взаимопомощ за взаимно признаване и официални отношения.1991 г. - Хърватия и Словения обявяват своята независимост от СФР Югославия, което е начало на четиригодишна гражданска война.1996 г. - При терористичен акт на Хизбула срещу жилищен блок на американска военна база в Саудитска Арабия загиват 19 души и са ранени 372.1998 г. - Излиза операционната система Windows 98.1999 г. - 38 Народно събрание разрешава на войските на НАТО да използват сухопътното пространство на България за мироопазващата операция в Косово, а Министерството на външните работи отказва въздушен коридор на Русия.", "date": "2018.06.25", "title": "25 юни в историята"}
{"url": "http://www.cross.bg/dionisiii-vsichki-vreme-1577557.html", "text": "/КРОСС/ В Диоклетиановото царуване (284-305) младият Лизимах, син на римски управител, бил пратен с чичо си Селин в източните страни за съд над християните. Това било време на най-жестоко гонение. Заповядано било да се не щадят християните, но да се употребят всички средства и мъчения, за да се склонят те към отричане на християнската вяра, а непокорните със смърт да се наказват. Селин и Лизимах били придружавани от голям отряд войници, под началството на един техен родственик, на име Прим.Селим приел с готовност поръчението на царя, понеже бил със зъл и жесток нрав, и освен това силно мразел християните. Той с радост ги подлагал на изтезания. Пратените пристигнали в областа на Палмира. Там намерили доста много вярващи и страшните изтезания и смъртните наказания се повтаряли всеки ден. Но младият Лизимай не могъл равнодушно да гледа това. Той бил едва на 20 години, бил кротък и добър и в детинство още бил чувал много добро за християните от майка си, която тайно вярвала в Христа. Сърцето му се късало от болка и съжаление, като гледал страданията на нещастните.Веднъж, нощно време, той тайно повикал при себе си началника на отряда и му казал:- Честни Приме, ти знаеш, че майка ми бе християнка и винаги желаеше и аз да приема Христовата вяра. Туй аз не можах да направя, понеже се боях от баща си и от царски гняв. Но колко пъти тя ми говореше за християните, молеше никога да не им правя зло и да се старая да угодя на Христа! Аз искам да изпълня това завещание. Сърцето ме боли при вида на ужасните страдания на християните и аз реших да правя всичко възможно, за да ги спасявам. Ще ги предупреждавам за нашето приближаване и ще им давам възможност да бягат!Прим, който също жалел християните, обещал да съдейства на Лизимах. И между тях било решено да предупреждават навреме християните за приближаването на Селин, за да могат те да се скриват, а освен това да се стараят, колкото е възможно да облекчат участта на тия, които ще им попаднат в ръцете.Приближили се римските войници до град Сивапол. В тоя град живеели 15 девойки в един дом, приличащ на манастир. Те се посветили на служение Богу чрез труд и молитва. Ръководителката на обителта, благочестивата Вриена, ученичка на дякониса Платонида, управлявала това малко християнско общество със строг устав. Всеки ден те прекарвали в труд и молитва, а в петъците се събирал в църквата за четене и обясняване на словото Божие. В тези събрания могли да присъстват и жени от града, при което завеса ги разделяла от инокините. Всеки петък голямо множество жени се събирали да слушат четене и поучение, особено пък в дните, когато обясненията давала инокиня Феврония, която станала известна на целия град със своята дълбока мъдрост. Феврония била на 20 години. От най-ранно детство тя живеела при леля си Вариена. Отличавала се с телесна, а още повече с духовна красота. Била скромна, вглъбена в себе си, смирена и кротка. Нейната пламенна вяра и дълбока мъдрост допринесли много за разпространение на Христовата вяра. Някои жени - езичници, като я слушали, оставяли заблужденията си и се обръщали към Бога.Благодарение на Лизимах и Прим сиваполските християни били предизвестени за приближаването на войниците и мнозина се скрили. Вриена събрала сестрите и ги попитала, какво възнамеряват да правят. Феврония това време била тежко болна. Почти всички девици изявили желание да търсят безопасно убежище. С негодувание им говорела Вриена: \"Как, вие още сражение не сте видели и вече предварително се признавате за победени и мислите за бягство? Не е ли по-добре всички да стоим твърдо за вярата и ако е нужно да умрем за този, Който умря за нас?\" Но като видяла страха на инокините, Вриена повече на ги задържала. Обителта опустяла. Останали само игуменката, болната Феврония, която заявила, че не желае да бяга, и престарялата инокиня Томаида, която по-късно описала мъченическата смърт на светата девица Феврония.Почнали те с молитва да се готвят за свещено мъченичество. Игуменката най-много се страхувала за Феврония - слаба и млада девойка. Феврония с дълбоко смирение се готвела за великия подвиг и като знаела своята слабост, тя се надявала на силата Господня. \"Моли се за мене, моя майко - казвала тя на Вриена, - да ме намери Господ достойна да страдам за Неговото име! Тогава безстрашно ще тръгна по пътеката на мъченичеството към Оня, Когото обикнах и Комуто се обещах от детство\".На другия ден след бягството на инокините дошли римските войници. Някои християни те хванали и ги затворили в тъмница. Сели, като чул за женската обител, пратил там войници, но те намерили в обителта само три жени. Мислейки, че игуменката скрила останалите девици, те вече замахвали мечове срещу нея. Феврония се хвърлила в нозете им, като молела да убият първо нея, за да не види смъртта на духовната си майка. В това време пристигнал Прим и като отстранил войниците, запита Вриена: \"Къде са другите сестри?\" - \"Избягаха и се скриха от вас\" - отговорила тя. - \"А защо и вие не избягахте? Но има още време. Бягайте! Аз няма да дам заповед да ви преследват\". Обаче ни една от трите инокини не се съгласила на това.При среща с Лизимах, Прим му разказал за случилото се. С учудване той говорел за дивната красота на една от инокините и търсел начин да спаси младата девойка от ужасната смърт. Един войник, който подслушвал, съобщил на Селим, че Прим и племенникът му желаят да спасят една от инокините. Селим силно се разгневил и заповядал, на другия ден Феврония да бъде доведена на съд. Напразна Вриена и Томиада молили и тях да вземат заедно с нея. На младата девойка едва дали време да се помоли и я повлекли на мъчение.Множество народ се събрал да гледа съденето и смъртното наказание, и едва ли някой могъл да удържи сълзите си, когато младата девойка се явила в окови пред жестокия мъчител. Сели заповядал на Лизимах да я разпитва.- Робиня ли си или свободна? - бил първият въпрос.- Робиня Христова съм - отговорила девойката.- Името ти?- Християнка.Селим бил трогнат, като видял младата девойка, и бил поразен от нейната дивна красота. Той наченал ласкаво да я увещава да се отрече от вярата, предлагал й дарове, най-после обещал да я омъжи за своя племенник Лизимах, наследник на всички негови богатства. Ако не приемела предложението му, тя нямало да остане жива. С нищо не било възможно нито да смути, нито да прелъсти младата девойка. - \"Аз имам небесен Годеник - кротко, но твърдо отговорила тя - и искам да остана Нему вярна. Не труди се напразно! Нито заплахите ти ще ме уплашат, нито обещанията ще ме съблазнят\".Тогава Селин заповядал да мъчат девойката. Необикновената твърдост, с която тя понасяла най-страшните изтезания, възбуждала удивление у всички и още повече разпалвала яростта у суровия Селин, който изнамирал все нови и най-ужасни мъчения. Неведнъж вик от негодувание се изтръгвал из тълпата зрители. Народът с вик и сълзи молел да пощадят младата девойка, която биели жестоко, опалвали с огън и на която най-после отрязали ръцете и краката. Селин бил безжалостен. Яростта му не знаела граници. А Прим и Лизимах с дълбока скръб гледали на смъртното наказание, което не могли да предотвратят. И чудна промяна ставала в душата на юношата. Той си спомнил онова, което майка му разказвала за християните, и чувствал, че девойката чрез своите страдания спасява и него и го довежда до Христа. Когато най-после на мъченицата отсекли главата с меч, той се затворил в стаята си и плакал безутешно.Наказанието не закъсняло да постигне Селин. Той дошъл в квартирата си в някакво изстъпление и дълго с бързи крачки ходел из стаята без да говори с никого. Изведнъж някакъв ужас го обзел. Той страшно взел да охка. Ударил си главата о мраморния стълб и мъртъв паднал на земята. Общото смущение и шум дали на Лизимах да разбере, че се е случило нещо необикновено. Той дошъл и, когато видял чичо си да лежи мъртъв, дълго не могъл да каже ни дума. Най-после извикал: \"Велик и благословен е Богът на християните, Който отмъсти за невинната кръв!\" Той заповядал да изнесат вън от града трупа на умрелия и да го погребат по езически обичай, а на всички християни да известят, че те без страх могат да се върнат в града и да присъстват на погребението на мъченицата. Сам той с Прим благоговейно събрал останките на светата мъченица и ги принесъл в обителта.Привечер тълпи от народ влизали в отворената врата на обителта покланяйки се на останките на мъченицата, славели Бога, Който й дарувал твърдост във вярата и търпение в страданията. Дошъл Лизимах заедно с Прим. \"Отсега отхвърлям служението на кумирите - казал Лизимах, - оставям всички мои богатства и искам да бъда раб Божи!\" На същото се решил и Прим. И двамата на другия ден отишли да заявят на християнския свещеник за своето желание да приемат свето Кръщение. По-късно двамата станали монаси и живеели богоугодно в трудове и лишения.Оттогава в манастира всяка година тържествено се чества паметта на света Феврония в деня на нейната мъченическа смърт. И мнозина във време на богослужението виждали светлия лик на младата мъченица между девойките, които пеели на клироса, и чудеса се извършвали при нейната гробница.Преподобни Дионисий се родил в село Корица или Горица, Костурско. Родителите му били от незнатен произход, но живеели в доволство сред своята селска обстановка и били благочестиви. Въпреки обикновения си произход Дионисий, благодарение на родителските грижи, положил добро начало на своето образование и при съдействието на Божията благодат постигнал такава степен на разсъдителност, че пожелал да остави всичко материално и временно, за да придобие духовното и вечното, и целият се посветил да служи на Бога.Дионисий имал по-голям брат Теодосий. Те като братя по плът при еднакви качества на сърцето и характера се придържали към еднакви правила на живот. На 18-годишна възраст Теодосий пожелал да види Цариград, за да може сред благочестивите тамошни монаси да си намери опитни ръководители в житейския път и да възприеме от тях необходимите наставления. Оставил родния си край, родителите и брат си, Дионисий, който тогава бил още дете, тръгнал за Цариград и първо се явил в патриаршията, като изключително място и пристанище на монаси с изпитан живот, които съставят цвета и красотата на Църквата. Той си изпросил позволение да се настани там, и, от една страна, усвоявал началата на подвижническия живот, а, от друга, се обучавал на всичко, което трябвало да знае от външното образование. При своите отлични способности Теодосий достатъчно изучил Свещеното Писание и догматите на вярата, поради което се радвал на всеобщо уважение и обич, толкова повече, че се отличавал с кротък нрав, бил ласкав в отношенията и разговорите си с другите, удивителен в подвижническия си живот и над всичко самият му външен вид бил благороден и привлекателен. Тези негови качества не могли да останат скрити и за самия патриарх. Чул за добродетелния му живот, той му обърнал особено внимание, поради което го ръкоположил най-напред за дякон, а после и за свещеник, като силен в словото и удивителен в познанието на Свещеното Писание.Като свещеник Теодосий започнал да живее още по-строго, а това станало причина да се появи в него сърдечно влечение към пустинна тишина и безмълвие (исихия). В този стремеж към уединение той напуснал Цариград и заминал за Света Гора. След като обиколил някои манастири и келии, той постъпил в братството на Филотеевата обител. Тукашните братя по името на своята обител били боголюбиви и в началото служели на Теодосий за образец на подвижнически живот. Но след това той надминал всички и станал пример за другите и истинско украшение на боголюбивото братство. Междувременно умрял игуменът и братята молили Теодосий като опитен и достоен да стане водач на духовното стадо. Като истински послушник, той приел игуменския жезъл и при помощта на Божията благодат така мъдро ръководел всички по пътя на монашеското житие, че името му се прочуло по цялата Света Гора и мнозина идвали при него за душевна полза.След като Теодосий заминал за Цариград, малолетният Дионисий чувал за монашеския живот на брат си и пламенно пожелал да посвети и себе си на Божие служение. Но понеже на Атон не приемали много млади като него, наложило му се да почака до своето пълнолетие. Тогава като орел литнал към Света Гора, и то при брат си във Филотеевата обител.След някое време игуменът постригал в монашество брата си Дионисий, който благодарил на Бога за изпълнението на своето отдавнашно желание. Под мъдрото ръководство на брата си той започнал да напредва в подвизите, подражавайки на благочестивите старци. А Теодосий започнал да го занимава с изучаването на Свещеното Писание и с божествените догмати на Църквата, след това го назначил за еклисиарх, а още по-нататък чрез епископа на Иерисо го ръкоположил за дякон и на 30-годишна възраст - за презвитер.Но божественият Дионисий, преизпълнен със сърдечна любов към Бога и стремейки се към по-висши подвизи на пост, молитва и съвършена бедност като древните богоносни отци, решил да потъне в дълбоката атонска пустиня, където при съвършено безмълвие (исихия) и ненарушима тишина да се занимава с умната молитва и да беседва само с любимия Спасител. На юг от върха Малък Атон намерил пещера и близо до нея извор с прекрасна вода. Той благодарил на Бога и останал там без необходимите средства за живот. Хранел се духовно с четене на Свещеното Писание и с молитва, а за храна на тялото му служели кестените в гората и дивата горска растителност. Когато му се прищявало да хапне хляб, той се спускал до някоя атонска келия или манастир и пак потъвал в своята пустинна пещера.Така минали три години. Дионисий най-после постигнал съвършенство, след като толкова време очиствал своите телесни и душевни чувства с молитва и пост. Тогава се явил при него един от опитните подвижници на Света Гора и поискал благословението му да се засели до неговата пещера. С голям труд успял да измоли разрешението му, защото той строго пазел своето безмълвие (исихия). Подир него дошъл и друг брат, двамата си построили колиби и се подчинили на Дионисий с безусловно послушание на неговата старческа воля. Но както град не може да се укрие, когато стои навръх планина, така и подвизите на Дионисий се разчули навсякъде и цялата Света Гора се изпълнила със славата на неговото име. Вследствие на това мнозина идвали при него за наставление и изявявали желание да останат под неговото старческо ръководство.Междувременно брат му Теодосий бил пленен от турски морски разбойници както през нощта срещу Благовещение заедно с някои братя ловял риба на морския бряг. Пленниците били отведени в Бруса, откупени от тамошните християни и пуснати на свобода. Вместо на Атон, Теодосий отишъл в Цариград, където го познали и задържали. Случило се тогава да умре митрополитът на град Трапезунт, където по онова време се намирал византийският император Алексий Комнин. Патриархът против волята му ръкоположил Теодосий за епископ, възвел го в митрополитски сан и го изпратил в Трапезунт. Там Църквата и императорът го приели тържествено и радостно, защото той бил във всяко отношение изряден: с привлекателна външност, със силно и сладко слово, приветлив в отношенията си, със сърдечна чистота и свят живот, обладавал обширни и дълбоки познания по Свещеното Писание, историята, догматиката и каноните на Църквата.Като слушал всичко това, Дионисий се радвал за брата си. А като научил, че брат му имал разположението на императора, той намислил да се възползва и да получи помощ за своята новострояща се обител както от митрополита, така и от императора.Теодосий представил на императора брата си, който му предложил да стане ктитор на неговия новостроящ се манастир. Императорът бил трогнат от предложението, приел го с готовност и издал нарочна грамота, с която задължавал и приемниците на царския престол да се грижат за тази обител. И манастирът дълго време получавал от царската хазна по 1000 сребърници ежегодно.Преподобният издигнал великолепен храм в чест на свети Йоан Предтеча, прокарал водопровод и направил всички манастирски здания. Така се появила светогорската обител \"Свети Йоан Предтеча\" в 1380 г. след Рождество Христово.Но подарените средства не стигнали за пълното благолепие на манастира и храма, затова се наложило преподобният Дионисий пак да пътува до Трапезунт за нови помощи. Но когато се завърнал в манастира, той го заварил пуст и ограбен от турски морски разбойници, които отвлекли в плен и всички негови монаси. С получените суми той трябвало да изкупва пленените свои монаси и пак останал без средства за довършването на строежа и украсата на църквата.Преподобният разказал на брат си и на императора за станалото нещастие. Императорът обещал нова помощ, но Дионисий не доживял изпълнението на това обещание. След няколко дни настъпил последният му ден. Препоръчал своята обител на брата си и на императора, и в тяхно присъствие, с молитва на уста, отишъл при Господа на 72-ата година от рождението си, на 25 юни. Трапезунтският митрополит тържествено погребал брат си, от чийто гроб впоследствие започнали да стават чудеса, когато вярващите молитвено призовавали преподобния за неговата благодатна помощ.От Атонски патерикПреподобномъченик Прокопий произхождал от околностите на Варна. Бил син на благочестиви родители. Като станал на дванадесет години, той пожелал монашески живот, затова оставил родители, роден край и сродници и се оттеглил на Света Гора. Като пристигнал там, отначало той решил да се запознае със съществуващите различни видове монашески живот. Накрая избрал отшелническия живот и се подчинил в послушание на един старец, на име Дионисий, който се подвизавал в скита \"Свети Иоан Предтеча\" (Основан през ХIV век от българина преподобни Дионисий, родом от село Корица (Горица), Костурско). А след време приел от него монашеско пострижение, което отдавна желаел. Блаженият по природа бил незлобив, украсен с особена простота на нравите и мнозина се възхищавали на неговата доброта, послушание към стареца и търпение в трудностите на аскетическия живот.Но врагът на човешкото спасение не търпи да гледа такива добродетели в един юноша. Затова в своята злоба въстанал против него със силна духовна борба и започнал всеки ден да му навява помисли да се върне в света. Бедният Прокопий не устоял на тези помисли и решил да напусне мястото на своите подвизи. Явил се в град Смирна. Като пристигнал тук, врагът започнал да му внушава друг помисъл, по-лош от първия: понеже оставил подвизите на покаянието и не устоял в тях търпеливо докрай, а се върнал в света, то непременно ще бъде подложен на мъчение. Смущението на душата му особено се увеличило, когато узнал, че мнозина го окайват за това, че напуснал светогорския скит, и това го хвърлило в отчаяние и го довело до решимостта да изпусне от ръцете си котвата на благочестивата вяра. И както там не се сетил да потърси наставленията на стареца си и забравил да получи благословението на духовния си отец, така и тук не помислил да открие някому тази своя мрачна мисъл и да помоли за добър съвет, поради което се получило неговото горчиво и жалко падение. И така, без да открие никому своето намерение, един ден той отишъл при градския кадия (съдия). Стражарите го попитали:- Какво искаш? Някаква молба ли носиш на кадията, или искаш да станеш мюсюлманин?- Прокопий отговорил:- Да!Стражарите с голяма радост и тържествувайки веднага го представили на кадията. Нечестивият кадия се зарадвал не по-малко от стражарите и запитал Прокопий:- Наистина ли желаеш да се обърнеш към нашата вяра?- Да, наистина - отговорил окаяният, - като забравил своите строги обети, обещанията за вечни радости и страха от вечната мъка. Но понеже застанал пред кадията не в монашеското си облекло, а цивилен, кадията го попитал:- Защо носиш брада?Отстъпникът отговорил:- Отдавна реших да сменя вярата си и затова преждевременно пуснах брада.Това още повече зарадвало кадията, защото виждал, че отстъпникът от цялата си душа се обръща към тяхната религия. Веднага нечестивецът го огласил със своето душепагубно оглашение, заповядал му да произнесе някои хулни думи, което отстъпникът и направил, посъветвал го да остане твърд в своята решителност и след 15 дни турците му наложили вече и самия печат на своето нечестие - обрязали го.Но дивни са Твоите съдби, Господи! Щом отстъпникът приел на себе си този гнусен печат, мисълта му се изменила, съвестта му започнала да го гризе, и той отчаян от това, дошъл в съзнание и решил непременно да потърси лек за душата си. Като намерил удобно време, той тайно отишъл при свой предишен приятел духовник, който го познавал още когато бил в светогорския скит. Щом го видял облечен като агарянин, духовникът се изненадал и попитал:- Какво е станало с тебе? Защо си в такова положение, достойно за сълзи и ридание?Тогава отстъпникът му разказал всичко станало и прибавил, че има намерение да умие душата си от ужасния грях на отречението чрез проливане на своята кръв. Духовникът му заявил:- Брате, това, което ми казваш, е добро, и даже свято, но добре си помисли за големите и жестоки мъчения, които ще ти причинят нечестивците! Хубаво помисли, за да не се окажеш отново достоен за оплакване! Ако си дошъл да се посъветваш с мене като с духовник, то аз ти говоря с чувството на приятел и баща... Милостта Божия няма край към нас грешните и няма грях, който може да победи Божието човеколюбие. Затова те съветвам да се върнеш там, откъдето си дошъл, и там да оплакваш своя грях. Надявам се, че Бог ще прояви към тебе Своята милост!Но разкаяният отстъпник отговорил:- Зная, че ще трябва да изтърпя много и жестоки мъчения от нечестивците. Но аз несъмнено се надявам, че Божията помощ, която всякога е укрепявала и укрепява мъчениците, ще помогне и на мене да понеса всички страдания за Христовото име.Духовникът видял твърдостта на неговата мисъл и благословил намерението му.Оттогава мъченикът започнал по-често да го посещава, като правел това с голяма предпазливост 15 дни, докато позарасне раната му от беззаконното обрязване. След като болките попреминали, един ден той казал на духовника:- Това е последният ден на нашите срещи, защото реших още днес да застана пред нечестивия съд, затова и дойдох, за да се сбогувам с тебе.Тогава заедно изпели молебен канон на света Богородица, разцелували се с последно целование и излезли, като духовникът вървял след него до самото съдилище. Мъченикът застанал пред кадията, хвърлил от главата си зелената мохамеданска чалма и с голяма смелост започнал да изобличава тяхната религия и да укорява нейния основател. Агаряните отначало мислели да променят настроението му с побои и затвор. Но като нямали успех, започнали да му обещават всевъзможни блага, високи длъжности и чинове. Мъченикът отговорил на техните съблазнителни обещания:- И целия свят да ми бяхте дали, пак нямаше да промените моето разположение!Виждайки непроменимата му мисъл, беззаконниците изпаднали в голям смут и нямайки време да се занимават с изтезания, решили незабавно да му отсекат главата. Защото точно тогава се получил султански ферман, с който се съобщавало, че царството на агаряните се намира в опасност от нападащи врагове и се заповядало бързо да се решават всички големи и малки дела, за да могат да се заемат с отклоняване на опасността.Когато мъченикът бил доведен на лобното място, неговата смелост, спокойствие и мъжество хвърлили в изумление агаряните, и никой от тях не смеел да го обезглави. Варварите се засрамили сами от себе си и започнали един друг да се канят, но въпреки това никой от тях не се решавал да обезглави мъченика. Но имало един отстъпник от Христа, известен на всички със своята свирепост и превъзхождащ другите със злобата си - него довели на лобното място и той изпълнил това, което не могли да сторят природните варвари, и по този начин препратили душата на страдалеца при праведния Съдия, за да получи от Него мъченически венец.Това станало в град Смирна на 25 юни 1810 година, в събота. По молитвите на Христовия страдалец Прокопий да се сподобим и всички ние с вечните блага. Амин.", "date": "2018.06.25", "title": "Св. прпмчца Феврония. Преп. Дионисий Атонски. Св. прпмчк Прокопий Варненски"}
{"url": "http://www.cross.bg/sofiya-ploshtad-protesta-1577563.html", "text": "/КРОСС/ 740 автобуса и 200 камиона се очаква да се включат в протеста на превозвачите днес в София. Променя се и организацията на движение по трасето на двете шествия.Автобусите тръгват от 11 ч. от площад \"Св. Александър Невски\" по булеварди \"Цар Освободител\" и \"Мария Луиза\" до Централна автогара София. Камионите потеглят от 11:30 ч. от булевард \"Цариградско шосе\" и отново ще преминат през центъра на София, за да стигнат автогарата. В тази връзка до приключване на протеста се забранява паркирането в голям периметър от площад \"Св. Александър Невски\".От 9 ч. паркирали товарни автомобили ще има в крайна дясна лента на магистрала \"Тракия\" и бул. \"Цариградско шосе\" в посока център.", "date": "2018.06.25", "title": "740 автобуса и 200 камиона излизат на протест в центъра на София"}
{"url": "http://www.cross.bg/erdogan-tyrtziya-prezidenta-1577562.html", "text": "/КРОСС/ Турският президент Реджеп Ердоган спечели вота за президент още на първи тур, като получи 53% от подкрепата на избирателите.Висшата избирателна комисия на Турция потвърди победата му.Стотици хиляди симпатизанти на управляващата Партия на справедливостта и развитието се събраха снощи на митинг в Истанбул и отпразнуваха избирането му.Пет политически партии прескачат 10-процентовия праг и влизат в парламента. Най-много гласове след партията на президента печели основната опозиционна Народно-републиканска партия.Партията на Ердоган обаче губи мнозинството си и остава с 293 депутати в Меджлиса.В речта си пред симпатизантите Ердоган обяви, че Турция е преминала още една проверка за демокрация, давайки пример за целия свят.Министър-преседателят Бойко Борисов поздрави в телефонен разговор президента Ердоган за изборната победа.Борисов е подчертал, че \"изразената воля на турския народ ще бъде основа за стабилното и консолидирано развитие на Турция във всички области\". Той е изразил още удовлетворение от засилените контакти между България и Турция в последните години и е посочил, че разчита активното двустранно сътрудничество да продължи. ", "date": "2018.06.25", "title": "Ердоган с 53% от подкрепата на избирателите, но без мнозинство в Меджлиса"}
{"url": "http://www.cross.bg/misli-tyagostni-sumneniya-1577558.html", "text": "/КРОСС/ – Иван Тургенев", "date": "2018.06.25", "title": "В дни на съмнения, в дни на тягостни мисли.."}
{"url": "http://www.cross.bg/vtornik-gradysa-vremeto-1577565.html", "text": "/КРОСС/ Дъждове, предупреждения за наводнения и магнитни бури – в началото сме на динамична седмица. Над Средиземно море се заражда мощен циклон, който ще помете най-южните части на Италия, след това Гърция и Македония. А във вторник ще удари и България от юг-югозапад.Днес обаче ще се порадваме на хубаво време - прохладно с температури между 24 и 29 градуса. В западната част на страната е възможно да превали и прегърми, но на изток слънцето ще грее с пълна сила.По морето слънцето ще надделее над облаците. Температурите ще са около 22-24 градуса. Вятърът ще е умерен, а вълнението на водата – слабо.В планините няма да е толкова приятно за преходи. В западната част на страната ще е облачно, ще вали и ще гърми. Температури – до 15-16 градуса. А по най-високите части на Рила е възможно да превали и сняг.Рязката промяна ще настъпи във вторник. От югозапад идват интензивни валежи, гръмотевици и градушки. Едва в навечерието на почивните дни валежите постепенно ще намалеят. През целия период температурите плавно ще се покачват и чак събота-неделя те ще догонят по-нормални за сезона стойности – около 27 градуса.По пътищата се очертава спокоен ден. Ако планирате да пътувате, направете го днес. От вторник до края на седмицата ще е мокро, хлъзгаво и с повече вероятност за мъгли. Заради последните порои пропадна пътят през прохода „Шипка“. При километър 182 водата е отнесла банкета и около 100 метра от пътното платно. Участъкът е опасен , но сигнализиран. Ремонтът е планиран да продължи до 30 юни 2018 година. Тази седмица по границите със Сърбия и Турция се очаква да започне традиционният поход на гастарбайтерите. Ако пътят ви минава през тези критични точки, имайте едно наум, че са възможни опашки.Опасност от поройни наводнения е обявена от вторник вечерта през целия ден в сряда. В Северна България рискови ще са Старопланинските дерета и притоците на Искър, долните течения на Осъм, Вит и Янтра. На юг – опасност ще дебне по всички планински притоци на реките Арда и Марица. Проблеми са възможни по всички реки в района на Родопите. Системите за ранно предупреждение прогнозират жълт код за опасно високи нива за реките Черна в района на Смолян и Елховска при Рудозем.От сряда до петък геомагнитната активност ще е динамична, прогнозират от Руския институт по физика „Лебедев“. Очакват се магнитни бури до 5-та степен от 10-степенната скала. По-драматично това ще се усети в четвъртък и петък. Ако ви боли глава тези дни – виновни са слънчевите изригвания. Хората с лабилно здраве е препоръчително да си стоят вкъщи и да са близо до течности.", "date": "2018.06.25", "title": "Дъждове, предупреждения за наводнения и магнитни бури тази седмица"}
{"url": "http://www.cross.bg/bezteglovnost-potapyane-kosmonavtite-1577559.html", "text": "/КРОСС/ Безтегловността може да бъде вредна за хората - това е известно още от първите полети в космоса. За да се преборят с вредното им влияние, учените трябва да правят експерименти на земята, като симулират условията в космоса с каквото имат под ръка. Ето една история за това как се справят със задачата.Александър Хохлов прекарва пет дни във вана. Заради науката. Това обаче не е обикновена домашна вана. Тя се нарича \"сухо потапяне\" и в нея човек живее почти в условия на микрогравитация.Пластмасова обвивка обхваща тялото на Александър от всички страни. Само главата и ръцете са открити. Кожата е защитена от обикновен чаршаф, който се сменя  всеки ден. Александър е облечен само с чорапи, гащета и фланелка. Той изглежда спокоен и сякаш му е удобно, когато говорим: \"Първите часове без гравитация ми се сториха лесни. Температурата на водата беше приятна - 31 градуса по Целзий. Само че през първата нощ вече почувствах, че да се лежи във вана пет дни ще е трудна работа. Обикновено космонавтите и участващите в изпитанията изпитват болка в гърба. Имах късмета да не почувствам болка, но, разбира се, гръбнакът ми се издължи и аз пораснах с 3 сантиметра\".Александър бива подложен на медицински прегледи почти на всеки час и използва електромиостимулатор (за стимулиране на мускулите) три часа. Въздействието на този уред се усеща като ритмично пляскане/изтръпване на бедрата и гърдите. Нискочестотната електромиостимулация се използва за компенсиране на вредните ефекти от безтегловността върху космонавтите. Освен това тя е полезна и за възрастни и болни хора с ограничена подвижност.\"Отрицателното въздействие от безтегловността върху моя организъм е реакцията на стомаха ми (газове - подуване на корема и повишено образуване на газове в червата)\", обяснява Хохлов. \"Освен това можете да имате и нарушения на съня. Първата нощ спах само два часа. На петия ден обаче се чувствах страхотно като резултат от еуфорията, че експериментът е завършен, а тялото ми се е приспособило към условията на безтегловност\".Безтегловността е вреднаИнститутът за изследване на биомедицински проблеми, където се проведе този експеримент, е основан през 1965 г. от легендарните Сергей Корольов и Мстислав Келдиш за биомедицинска поддръжка на пилотирани космически полети. Това е мястото, където професионалисти от различни сфери - от физиологията до психологията - работят заедно, за да намерят рецептата за безопасен, здравословен и удобен живот на човека на космическа станция.Едно от най-големите чудеса на космоса е безтегловността. През 1970 г. двама съветски космонавти (Севастиянов и Николаев) прекарват в космически кораб 17 дни в рекорден полет (без скачване с орбитална станция). Макар да са работили много по програмата за полети, през цялото време те просто са се носели в безтегловност, без физическа активност.След като космонавтите се завръщат на Земята, те не могат да се движат самостоятелно и са хоспитализирани в лошо състояние. Диагнозата - сериозна мускулна атрофия и негативни реакции на сърдечно-съдовата система в резултат на хиподинамия и хипокинезия. Оттогава лекарите наричат заболяването с името на един от космонавтите - \"Ефектът на Николаев\".След този инцидент космическите лекари-изследователи на Института по изучаване на биомедицински проблеми получават задачата да симулират безтегловност на земята и да разработят средства за предотвратяване на нежеланите й ефекти.Изучаване на микрогравитациятаМикрогравитацията е основният проблем за здравето при дългите космически полети, а на земята има три начина за симулиране на безтегловност. Първо - истинска безтегловност, когато летите в самолет по параболична траектория, но тя трае само 20-22 секунди.Второ - антиортостатична хипокинезия: субектът лежи с главата надолу на специално легло с ъгъл на наклон от -6 градуса до -30 градуса. Подобен метод дава възможност да се изследва ефектът на симулираната безтегловност главно върху кръвоносната и лимфната система. Тя въздейства и на мускулно-скелетната система, но бавно, няколко седмици, или дори няколко месеца.Трето - \"сухото потапяне\", когато участващият в експеримента се поставя в специална вана, и е предпазен от пластмасова обвивка, за да се предотврати контакт с водата. В този случай влиянието на \"безтегловността\" върху тялото изглежда много по-бързо и се усеща средно за 3-5 дни. Този модел осигурява основните фактори, влияещи върху състоянието на космонавтите в безтегловност: физическа отпадналост, преразпределение на течности и липса на натоварване при ходене.Моделните експерименти със \"сухо потапяне\" дават възможност да се открият причините за \"ефекта на Николаев\", както и методите за превенция. Решението са машините за упражнения (бягаща пътечка, велоергометър, вдигане на тежести или уред за трениране на мускулите), които помагат да се предотврати мускулната атрофия в пространството. Космонавтите тренират няколко часа всеки ден, за да могат да ходят, когато се завърнат на земята.Ползата от изследванията със \"сухо потапяне\" е очевидна не само за полетите с космически полети, но и за подпомагане на хората, които се нуждаят от това на земята. По-късно тази година институтът планира да тества 21 дни в \"сухо потапяне\" и Александър може да се върне, за да симулира отново космически полет.Източник:  / снимка: Олег Волошин/ИМБП ", "date": "2018.06.25", "title": "Пет дни във ваната: как в Русия изследват ефектите от безтегловността върху хората"}
{"url": "http://www.cross.bg/gurtziya-produlzhavat-makedoniya-1577564.html", "text": "/КРОСС/ Протестите в съседна Гърция заради името на Македония продължават.Над 5000 души протестираха в гръцкия град Солун срещу споразумение, целящо да уреди дългогодишния спор.Демонстрантите се включиха в шествие до македонското консулство, а после към офисите на двете политически сили, които са партньори в управляващата коалиция в Гърция – СИРИЗА и „Независими гърци”.Протестиращите хвърляха бутилки и столове пред партийните представителства.Полицията отвърна със сълзотворен газ и зашеметяващи гранати, за да отблъсне тълпата. Не се съобщава за пострадали хора, няма и арестувани.", "date": "2018.06.25", "title": "Протестите в Гърция заради името на Македония продължават"}
{"url": "http://www.cross.bg/tema-georgi-zhivo-1577569.html", "text": "/КРОСС/Тема: Международният ден на моряка. Морско кръщение на палубата на ветроход \"Калиакра\".Тема: Храната за децата. Между здравословното и търговията. Говори проф. Веселка Дулева.Тема: Автобусните превозвачи излизат на протест. За исканията на шофьорите и възможностите за придвижване на гражданите.Тема: Саудитска Арабия разреши на жените да шофират. Любопитното за историческия акт, от журналиста Георги Милков.Тема: Изборът на Турция. На живо от Истанбул: Последни новини от репортера на БНТ Александър Марков. В студиото: Коментар на Любомир Кючуков и Петко Георгиев.Тема: Очарователната германска певица от нигерийски произход Ayo (Aйо), специално за БНТ.Тема: В „Денят започва с футбол\": Ученият Георги Бърдаров, за играта като отражение на живота.Тема: Непознатата Грузия. Разказът на журналиста Надежда Василева.Тема: Министърът на правосъдието Цецка Цачева, за поредното бягство от затвора, мерките за охрана в съдебните зали и вота на недоверие.Тема: Изборите в Турция. На живо: Как ще бъде управлявана страната? Анализ на бившия външен министър и посланик в Анкара Стоян Сталев.Тема: \"Чети етикета\": С колко ще поскъпнат газа и тока и как това ще се отрази върху джоба на потребителите?Тема: Отново агресия в училище. Защо никой не взе мерки след сбиване между седмокласнички?Тема: Има ли още огнища на птичи грип в страната? В студиото - главният държавен здравен инспектор д-р Ангел Кунчев.Тема: Какво е да се изправиш очи в очи с престъпника Говори полицаят, спасил отвлечената жена от избягалия затворник.Тема: Напрежение в Европа заради мигрантите. Има ли изход от кризата?Тема: Избор между статуквото и промяната. На живо от Истанбул, след съдбоносния вот.Тема: След забележка на пътя, стреляха по певеца Мустафа Чаушев.Тема: По-евтино ли е да изхвърлиш, отколкото да дариш? Защо намаляват продуктите в Хранителната банка?Тема: Автобусните превозвачи отново на протест. Основателни ли са исканията им?Тема: \"Пълен абсурд\" с Румен Бахов: Откъде минава един републикански път?Тема: \"На твоя страна\" с Георги Георгиев: Плащаме два пъти за една и съща услуга на морето. Възможно ли е? И какви са скритите капани при резервиране на лятната ни почивка? ", "date": "2018.06.25", "title": "Теми и гости в ефира днес"}
{"url": "http://www.cross.bg/zimbabve-miting-grad-1577567.html", "text": "/КРОСС/ Най-малко 49 души, включително двамата вицепрезиденти на Зимбабве, са пострадали при експлозия, станала в събота по време на предизборен митинг в град Булавайо. Това съобщи говорител на президентството, цитиран от Асошиейтед прес. Пред обществения вестник \"Сънди мейл\" говорителят Джордж Чарамба е добавил, че взривът е бил в непосредствена близост до президента Емерсън Мнангагва, който се размина невредим.Чарамба е уверил, че изборите в Зимбабве ще се състоят по план на 30 юли, въпреки нападението, извършено малко след като Мнангагва говори на предизвборен митинг на стадион в град Булавайо.Няма информация да са извършени арести във връзка със станалото.", "date": "2018.06.25", "title": "Над 49 души са пострадаха при експлозията в Зимбабве"}
