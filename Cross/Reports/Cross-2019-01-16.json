{"url": "http://www.cross.bg/nedoverie-brekzit-pravitelstvoto-1594065.html", "text": "/КРОСС/ Правителството на Великобритания оцеля във вота на недоверие, поискан от опозицията.325 депутати подкрепиха кабинета, 306 му гласуваха недоверие, предаде Би Би Си. Вотът на недоверие беше поискан от лидера на лейбъристите Джереми Корбин снощи, след като Камарата на общините отхвърли с голямо мнозинство споразумението на Мей с ЕС за Брекзит.Тереза Мей каза веднага след обявяването на резултата, че Брекзит ще се случи и тя ще разговаря с лидера на всяка една парламентарна партия как да стане това на практика. Тя обяви още, че ще свика консултации за Брекзит. ", "date": "2019.01.16", "title": "Правителството на Тереза Мей оцеля след вота на недоверие "}
{"url": "http://www.cross.bg/informatziya-zhena-nyama-1594064.html", "text": "КРОСС/ 25-годишна жена е убита тази вечер в столичния квартал „Банишора\". Предполагаемият убиец е 23-годишният и приятел, който се е опитал да се самоубие. Младият мъж не е успял и е в „Пирогов\" без опасност за живота.Сигнал за посиняло момиче в тежко състояние е подаден малко след 18:00 ч. на тел. 112. Линейката е пристигнала на място веднага, но близо час спешните медици не са успели да влязат в жилището, тъй като желязната врата е била заключена, съобщиха за Дарик от Спешна помощ.След намеса на екип на пожарната лекарите са влезли в апартамента, където са открили тялото на 25-годишната жена. По първоначална информация тя е била пребита, душена и с множество синини и контузии по тялото.В жилището се е намирал и 23-годишният й приятел, който заявил, че не помни нищо и, че заварил момичето така още сутринта. От МВР съобщиха за Дарик, че вероятно до инцидента се стигнало след скандал между двамата.По информация на Спешна помощ момичето е било мъртво от няколко часа.Мъжът казал, че е смесил алкохол и успокоителни и е бил откаран в токсикологията на \"Пирогов\". Все още няма информация кой е подал сигнала на тел. 112, нито какви са мотивите за убийството.По първоначални данни младежът и приятелката му, с която живеели на семейни начала от 4 месеца, се скарали по-рано днес. Двамата нямат криминални прояви. Родителите им не знаят да са имали проблеми.По информация на NOVA той е направил опит да пререже вените си. Все още няма информация как я е убил. ", "date": "2019.01.16", "title": "Млада жена е убита в столичния квартал \"Банишора\""}
{"url": "http://www.cross.bg/yanyari-bulgariya-temperatyrite-1594062.html", "text": "/КРОСС/ Кратка пролет през януари прогнозират синоптиците.В четвъртък и петък температурите през деня ще се покачват до 10 -12 градуса. По-осезаемо ще е затоплянето в Северна България, Предбалкана и Черноморието.През почивните дни също ще е сравнително топло за сезона, с тенденция температурите отново да тръгнат надолу в началото на следващата седмица.През последното десетдневие на януари се очаква през страната ни да преминат доста циклони и да има обилни валежи - както от сняг, така и от дъжд. Това каза в ефира на \"Здравей, България\" синоптикът от НИМХ Красимир Стоев. ", "date": "2019.01.16", "title": "Очаква ни пролет през януари"}
{"url": "http://www.cross.bg/dasha-abramovich-zhykova-1594055.html", "text": "/КРОСС/ Наричат ги златното руско поколение - млади жени в средата на 30-те си години, свръхбогати, много красиви, с модерни професии и собствен бизнес. Те са част от световния хайлайф - през зимата карат ски в Колорадо с филмови звезди, а през лятото пият шампанско в кристални бутилки на Ники бийч в Сен Тропе.Те са родени по времето на СССР, но в семейства на червени велможи. В условията на привидно равноправие техните бащи и майки са разполагали с позиции в йерархията, с власт и много пари, а перестройката им е помогнала да пораснат в бизнеса и да излязат на световната сцена. Тези млади рускини са учили в западни колежи, където са разполагали с големи банкови сметки и апартаменти на улицата на милиардерите в Лондон например, имат вкус и огромни гардероби, получават винаги най-доброто и не се женят за бедни рицари, а за богати принцове. Такава е Полина Дерипаска, бившата жена на олигарха Олег Дерипаска, дъщеря на издатели от висшия ешелон, такава е Мирослава Дума, дъщеря на депутат от Тургут, нефтения рай на Сибир. Такава е и Дария Жукова, бившата съпруга на един от най-могъщите хора в света - Роман Абрамович.И Даша, и Полина са бивши съпруги, но не са жени, които ще се примирят с милионите, получени при развода. Те светят със собствена светлина, вървят по свой път, разгръщат енергията си в десетки проекти, печелят собствени милиони и се наслаждават на живота така, както само руските принцеси умеят. По-интересната от двете е Жукова. Коя е тя - фатална красавица, дизайнер, моделиер, колекционер, предприемач, филантроп? Защо винаги късметът е на нейна страна? Как постига с лекота неща, които за други са само невъзможна мечта?Нейният баща е любимец на съветската власт, от онези бизнесмени, които по време на перестройката успяват добре да си изиграят картите. Основава международна компания „Интерфинанс\", която инвестира главно в пристанища и транспорт, хранителна промишленост, добив на руди и недвижима собственост. След раждането на Даша родителите й се развеждат и тя заминава в САЩ, където майка й получава работа като микробиолог. В Санта Барбара, спокойно градче на Тихия океан с необятни плажове и луксозни жилищни квартали, Даша започва своето образование - в еврейско училище, разбира се, заради произхода на баща си. Нейните баба и дядо по бащина линия са доста влиятелни  - дядото е писател и режисьор, бабата е редактор в киностудио. Така синът им Александър израства сред книги, филми и интелектуалци с димящи цигари и премерена дисидентска позиция. Още като студент в Московския държавен университет, където изучава източни езици и култура, Жуков се насочва решително към бизнеса. Годината е 1980 - пет години преди Горбачов да застане на кормилото на партията и да започне своята перестройка.От компютри към нефт - нещата са тръгнали стремително нагоре за Александър Жуков. И това му е помогнало да изтегли във Великобритания, където се установява през 1993 г., 16-годишната си дъщеря Дария. Тя продължава образованието си в елитни колежи, но избира - за радост на майка си - да следва натуропатия, част от алтернативната медицина. За радост на баща си обаче не се примирява със скромната кариера на лекар натуропат, а става предприемач.На 25 години Даша, заедно с приятелката си Кристина, основава модната марка Kova&T и само след година и половина - през 2008 - вече присъства в 80 магазина в света! Такъв размах и енергия малко млади жени притежават. Дария Жукова има и още нещо - естетски поглед, търговски нюх и... изключителна красота.Същата тази 2008 година е най-щастливата за Даша - тя се омъжва за един от най-състоятелните мъже на планетата - Роман Абрамович, след двегодишна романтична връзка.Запознават се в хотел „Хилтън\" в Барселона, където Абрамович празнува победата на своя отбор „Челси\" над „Барса\". Даша е там с баща си, огромен фен на футбола. Роман, както Даша, също е евреин по произход и душа, въпреки че няма нейния късмет - остава пълен сирак още като дете и е отгледан от чичо си в Коми. По-възрастен е от нея с 14 години. Връзката им започва още по време на брака на милиардера с бившата стюардеса Ирина, която му ражда 4 деца. Още едно дете той има от първата си съпруга, за която се жени едва 21-годишен. Тази първа съпруга Олга всъщност е и първият човек, инвестирал в Абрамович - тя му е дала зестрата си, с която Роман започва бизнес с... детски кукли. А Дария Жукова е любовница на прочутия тенисист Марат Сафин, когато среща своя бъдещ мъж.Известна е сагата с развода на Абрамович с Ирина, който му струва 155 млн. британски лири - един от най-скъпите разводи на всички времена. Но това не изважда от релси руския олигарх - той харчи два пъти повече за благотворителност например. Момчето, израсло сред дървосекачи и работници в нефтени рафинерии, сега е бизнесмен, инвестирал в нефтодобива, собственик на футболния клуб „Челси\" и най-вече на мултинационална инвестиционна компания. Състоянието му по това време се изчислява на 10 мрлд. долара. Само за заплати на своята охрана, състояща се от 40 души, той плаща 3 млн. долара годишно. Зашеметяващи цифри, подредени в безкраен списък: замъци в Антиб, Френската Ривиера, Съсекс, Англия, Марбея, огромни имоти в цял свят. Ню Йорк, Колорадо, Лондон, Париж, яхти, частен самолет... Няма нищо невъзможно за Абрамович - той е абсолютен господар на света. Водата пълни огромната му вана джакузи твърде бавно - защо да не се ангажира екип инженери да реши този проблем? И той го прави. За своя футболен отбор харчи стотици милиони, повече, отколкото за купуването и обзавеждането на своя Боинг 767. Има четири яхти, като едната от тях е втората най-дълга в света - 163 метра с площадка за хеликоптери, бална зала, два басейна и собствена подводница, за нея само е дал 1,5 млрд. долара.Новата съпруга Дария Жукова отлично знае стойността на парите. Но й се иска да направи нещо различно. Така се ражда проектът й „Гараж\" - галерия за съвременно изкуство в един бивш гараж за автобуси в Москва. Абрамович охотно я подкрепя с милиони, разбира се. Двамата са много влюбени и са красива двойка, която медиите от цял свят следят. Но Абрамович и Даша не дават интервюта - той охранява своя личен живот както военните охраняват златните запаси на Щатите във Форт Нокс.През 2010 се ражда синът им Арън Александър и след още четири години - дъщеря им Леа Лоу. За раждането на момчето Абрамович прави парти, което струва 6 милиона долара, най-вече заради участието на Бионсе, Принс и Гуен Стефани.Даша може да бъде обвинена във всичко друго, но не и в липса на вкус. Безупречна фигура, безупречни маниери. Vogue често я поставя в списъка на най-добре облечените жени в света. Тя никога не е прекалено разголена, натруфена и облеклото й никога, ама никога не е клише. Във всекидневието обича семпли неща, спортни панталони, ниски обувки, прибрана коса. И въпреки това никога не остава незабелязана. Зелените й очи не излъчват студенина, а някаква особена славянска топлота. Тя е филантроп и дарител, меценат и вдъхновител. Спокойно може да купи всички колекции haute couture наведнъж, но предпочита да купи Модилиани. Тази година „Гараж\", превърнат в Музей на модерното изкуство и преместен в ултрамодерна сграда, празнува 10 години. Все повече гидове го включват сред забележителностите на Москва. Даша Жукова впрочем рядко е в Москва. Рядко е и в Санкт Петербург, където на близкия до града остров Ню Холанд тя е основала Културен център за концертни изяви, филми и съвременно изкуство. Ваканциите прекарва в Хамптън, посещавайки йога класове с Гуинет Полтроу, във вилата си в Антиб или в къщата си на Карибите. По време на учебната година живее в разкошен апартамент в Манхатън. Неотдавна Абрамович й купи там цели три сгради, които ще преобрази и ще превърне в най-скъпото жилище в Ню Йорк. Доста щедър подарък, като се има предвид, че бившата му съпруга официализира връзката си със Ставрос Ниархос, един от наследниците на могъща фамилия, трети братовчед на Атина Онасис и собственик на бизнес за милиарди. Ставрос, също като Даша, има хуманитарно образование, но се вълнува от изкуство и гмуркане като нея. Млад е и изглежда много по-секси от 50-годишния Абрамович. Той е излизал с Линдзи Лоън, Мери Кей Олсън, Парис Хилтън. Пресата му приписва дори роман с шведската принцеса Мадлен. Фаталната Даша е причина за раздялата му с Джесика Харт. Двамата изглеждат щастливи, безгрижни и... много, много богати. Просто на някои им се получава без усилия.Източник", "date": "2019.01.16", "title": "Принцесата на златното поколение Даша Жукова"}
{"url": "http://www.cross.bg/radetzki-otgovor-nyama-1594060.html", "text": "/КРОСС/ Корабът „Радецки\" се нуждае от технически преглед и от ремонт. Ако не бъдат направени до началото на април, ще му бъде отнета възможността да плава. Той е единственият параход-музей у нас и е филиал на Националния исторически музей, откъдето осигурят издръжката му, но не и допълнителния разход за ремонта. От там са се обърнали към Министерството на културата, но засега отговор няма. Няма отговор и на запитването от Дарик радио дали културното ведомство може да финансира ремонта. Междувременно, за да остане корабът плаващ музей, са нужни около 250 хил. лв. и е организирана кампания за събиране на средства.Корабът „Радецки\" е точно копие на легендарния параход, от който Ботев и неговите четници слизат на Козлодуйския бряг, за да тръгнат към врачанския Балкан. Направен е през 1966 г. със средства, събрани от 1 200 000 български деца. Последната техническа инспекция от агенция „Речен надзор - Лом\" издава предписание, че корабът-музей „Радецки\" трябва да се яви за доково освидетелстване до 7 април. За техническия преглед и ремонта са нужни около 250 хил. лв. На тази стойност е единствената получена оферта от сръбския град Кладово, обясни Михаил Ваклинов от НИМ.„НИМ, филиал „Радецки\" пусна писмо за планиране на сума към Министерство на културата, тъй като ние сме бюджетна организация и всякакви допълнителни разходи трябва допълнително и да се поискат. Засега нямаме отговор от министерството\", посочи Ваклинов.Ако техническият преглед и ремонтът не се направят, той няма да може да плава, обясни директорът на Националния музей-параход „Радецки\" Людмила Дамянова. Ще бъде затруднен и достъпът до него, което ще намали и посещенията.„Кораб „Радецки\" ще трябва да влезе в зимовника на козлодуйското пристанище и няма да има правото да извършва плаванията, които извършваше до този момент. Ще бъде отворен единствено като обект за разглеждане. Но достъпът за нашите посетители е силно ограничен. Най-вероятно това в бъдеще ще доведе до силен спад в самата посещаемост на обекта\", обясни Дамянова.За да не се случи това, от сдружение „Енергийно бъдеще за България\" са организирали кампания за събиране на средства, която продължава до 3 март. ", "date": "2019.01.16", "title": "Корабът „Радецки“ се нуждае спешно от ремонт "}
{"url": "http://www.cross.bg/nedoverie-partiya-izbori-1594061.html", "text": "/КРОСС/ Довечера британските депутати ще гласуват по вот на недоверие на премиера Тереза Мей, внесен от лидера на опозиционната Лейбъристка партия Джереми Корбин, който се стреми към предсрочни избори с надеждата неговата партияМей се нуждае от подкрепата на мнозинството депутати, за да избегне нови избори, на които Консервативната й партия, която вече е в малцинство, може да бъде разгромена. По-вероятно е обаче Мей да спечели вота на недоверие, тъй като подкрепящата я северноирландска Демократична юнионистка партия (ДЮП) изрично заяви, че няма да й гласува недоверие.Ако обаче депутатите гласуват недоверие на Мей, тя ще има 14 дни да се опита да си възвърне парламентарно мнозинство, за да остане на власт. В същото време Корбин може да се опита да състави ново мнозинство и да поеме властта, макар и това да е слабо вероятно, тъй като ДЮП няма причина да се съюзява с лейбъристите. ", "date": "2019.01.16", "title": "Предсрочни избори, ако Мей загуби вота на недоверие"}
{"url": "http://www.cross.bg/razlichni-seiifove-grypa-1594063.html", "text": "/КРОСС/ Главната прокуратура на Македония издаде заповед за процедура по разследване срещу седем лица, за които има основателно съмнение, че са извършили престъпления - тежка кражба и организирана престъпност.Според обвинението те са международна престъпна група от четирима украински граждани и по един гражданин на Молдова, Казахстан и САЩ. Заподозрените са извършили 19 тежки обири на граждански сейфове в клоновете на „Шпаркасе Банк\" и „Централна кооперативна банка\" в Скопие. По този начин те са придобили незаконно 105 638 858 денара в брой, бижута и други ценни предмети, съобщава Локално.мк,цитиран от БГНЕС.В периода от юли до ноември 2017 г. заподозрените са наемали граждански сейфове в различни банки на различни места в Скопие, за да преценят обстоятелствата и системата за сигурност в банките. Използвали са фалшиви самоличности и в определен период всекидневно са посещавали клоновете, в които са имали сейфове. Използвайки отсъствието на служител те са заснемали ключалката на сейфовете със специално оборудване и след това са изработвали ключове за тяхното отваряне. Иззетите ценни вещи от сейфовете са били изнасяни от Република Македония поотделно от всеки член на групата, на различни гранични пунктове и в различни периоди от време.След получаване на жалба, че липсват пари и бижута от сейфовете, Министерството на вътрешните работи, в сътрудничество с Европол и Интерпол е предприело оперативни мерки за справяне със случая и е установило самоличността на извършителите. Престъпната група е извършвала такива обири и в други страни. До този момент един от заподозрените е бил лишаван от свобода в Латвия и двама в Таджикистан. ", "date": "2019.01.16", "title": "Разбиха международна престъпна група за обир на банкови сейфове в Македония"}
{"url": "http://www.cross.bg/ninova-bulgariya-vasil-1594057.html", "text": "/КРОСС/ Президентът на Република България Румен Радев поздрави по телефона председателя на БСП Корнелия Нинова по случай 50-годишния й юбилей и изпрати поздравителен адрес. Той беше връчен в централата на партията от началника на кабинета му Иво Христов. \"Запазете своята борбеност и сила на духа, с които спечелихте доверието на своите съпартийци. Пред Вас стои най-отговорната мисия за всички съвременни политици: да съхраним демокрацията и да изведем България на пътя на свободата, справедливостта и благоденствието\", пише в поздравителния адрес до Нинова. Лично да я поздрави в централата на БСП дойде вицепрезидентът Илияна Йотова.Поздрави Нинова получи и от Омбудсмана Мая Манолова, посланици, организациите на БСП от цялата страна, кметове, политически партии, представители на бизнеса и неправителствени организации. Сред поздравилите Нинова са: Димитър Манолов - президент на КТ \"Подкрепа\", Димитър Стоянов - главен секретар на президента, председателя и членове на ЦИК, Радосвет Радев - председател на Българска стопанска камара, Васил Велев - Асоциация на индустриалния капитал в България, Васил Василев - Общобългарски комитет \"Васил Левски\", Пламен Димитров - председател на КНСБ, Васил Божков - председател на Съвета на директорите на \"НОВЕ\" АД - холдинг, Валентин Златев - генерален директор на Лукойл - България ЕООД; Силва Зурлева - член на борда на директорите на Нова тв, Дидие Щосел - вицепрезидент на НОВА тв, Антоанета Барес - Изпълнителен директор на Национална компания \"Индустриални зони\". ", "date": "2019.01.16", "title": "Президентът и вицепрезидентът, стотици граждани и организации поздравиха Корнелия Нинова за юбилея й"}
{"url": "http://www.cross.bg/ekaterina-georgieva-neizvestnost-1594059.html", "text": "/КРОСС/ Полицията в Сливен издирва 17-годишната Екатерина Георгиева, съобщиха от пресцентъра на ОД на МВР-Сливен.Момичето е от горнооряховското село Писарево и е в неизвестност от 6 януари 2019 година. Тя е обявена за издирване по молба на майката.Екатерина Георгиева е с ръст около 160 см, нормално телосложение, сини очи и дълга руса коса.От полицията призовават, ако някой има информация за местоположението на момичето да се свърже с най-близкото поделение на МВР или на телефон 112. ", "date": "2019.01.16", "title": "Издирват 17-годишно момиче, в неизвестност е от Йордановден"}
{"url": "http://www.cross.bg/vnesen-polata-tekstut-1594058.html", "text": "/КРОСС/ Британският парламент одобри законопроект, който криминализира снимането под полите на жените - действие, което вече ще се наказва с до две години затвор, предаде Франс прес, цитиарни от БТА.За да влезе в сила, текстът трябва да бъде подписан от кралица Елизабет Втора, но това е просто формалност.Законопроектът беше внесен след кампания, водена от Джина Мартин - 27-годишна жена, станала жертва на унизителната практика през 2017 г.Двама мъже направили снимка под полата й по време на фестивал в Лондон, след което споделили я чрез мобилните си телефони. Жената опитала да накара полицията да се намеси, но поради липсата на законова уредба органите на реда били безсилни.Първоначално законопроектът бе блокиран заради възражения на депутат от управляващата Консервативна партия, който си навлече остри критики. През юли текстът бе подкрепен от правителството и внесен за разглеждане от парламента. ", "date": "2019.01.16", "title": "Отиваш на съд в Англия, ако снимаш под полата на жена"}
{"url": "http://www.cross.bg/banka-banki-dvete-1594048.html", "text": "КРОСС/ Банка ОТП официално обяви придобиването на Сосиете Женерал Експресбанк от страна на българското си дъщерно дружество Банка ДСК.\"Тази сделка е една сериозна инвестиция, с която показваме дългосрочния си интерес към българския банков пазар. Ние се стремим да бъдем най-голямата банка в България\". Това каза Шандор Чани, председател на УС и Главен изпълнителен директор на Банка ОТП, по време на пресконференция, на която беше обявена сделката. Той съобщи, че Виолина Маринова, която от дълги години е председател на УС и главен изпълнителен директор на Банка ДСК, ще бъде ръководител за в бъдеще и ще ръководи обединяването на двете големи банки.Шандор Чани коментира, че няма да има проблеми в осъществяването на процеса. Той каза, че Виолина Маринова и ДСК ще получат всяка помощ от ОТП по време на сливането на двете банки и добави, че в УС на новата банка ще участват и хора от Експресбанк. Според Шандор Чани от тази сделка печелят не само банките, които участват в нея, но печели цялото население на България и корпоративните клиенти в страната.Стана ясно също, че до приключване на всички процедури двете банки ще работят самостоятелно, а клиентите им ще бъдат информирани надлежно за предстоящите промени. Всъщност за клиентите нищо не се променя, ще се партнираме както досега, заяви Виолина Маринова. В новата ситуация част от досегашните 450 клона на групата ще бъдат затворени или преструктурирани. Става дума за много малки населени места, където наличието на два клона е неуместно.Реалното придобиване на SG Експресбанк е значим момент не само за Банка ДСК, а и за целия банков пазар у нас, защото това са две силни банки, които ще допринесат за просперитета на банковата дейност в България, ще бъдат в услуга на нашите клиенти чрез подобряване на услугите, с иноваците, с допълнителни инвестиции, които ще се направят, така че да се въведат всички новости, които ще облекчат и ще дадат принадена стойност на продуктите, които клиентите ни ще получават. Това каза от своя страна Виолина Маринова, председател на УС и главен изпълнителен директор на Банка ДСК. Поемам ангажимент да осигурим плавен процес на интеграция и ще уведомяваме клиентите си за всеки ключов етап от сливането на двете банки, заяви още тя.До края на 2019 г. Банка ОТР ще придобие още 3 банки в региона. В Албания, Сърбия и Словения. Групата ОТР започва своята дейност в региона през 2001 г. с банки в Словакия, България, Хърватия, Сърбия, Украйна, Русия и Черна гора. Групата присъства вече в девет държави, нейни клиенти са над 18 млн души. ", "date": "2019.01.16", "title": "Банка ДСК придоби окончателно Societe Generale Експресбанк "}
{"url": "http://www.cross.bg/dete-popov-direktiva-1594045.html", "text": "/КРОСС/ „Отмяната на правото  за уведомяване на близки на задържани за срок от 48 часа, а при непълнолетни - 24 часа, противоречи на редица международни актове, защитаващи правата и свободите на гражданите\". Това заяви секретарят на ПГ на „БСП за България\" Филип Попов от парламентарната трибуна. Според него този текст в НПК противоречи и на европейската директива. „Тя просто е преписана, без да се държи сметка за смисъла й, без да се въведе допълнителният критерии - вид и тежест на предполагаемото престъпление\", обясни той. По неговите думи разследващият орган по свое усмотрение ще може да задържа и да не уведомява близките на задържаните. „Ще може да се задържа и непълнолетно лице т.е. дете. То има своите законни представители, попечители и родители. То не може да формира все още свое собствено волеизявление, поради малкия си житейски опит, няма право на глас, не може да извършва самостоятелно имотни сделки, да сключва брак. Същото това дете ще трябва да избира от един списък с адвокати - Иван, Драган, Петкан- човек, който да защити законните му права и интереси и същото това дете да обжалва прокурорски постановления\", коментира Попов. Той подчерта, че това дете ще може да бъде задържано във всички случаи, дори и за мнима кражба на шоколад, защото не са описани вида и тежестта на престъплението, а всичко е оставено на субективната воля на разследващите органи. „Какво ще обясните на една майка, когато 15-годишното й дете не се прибере от училище и го няма 24 часа? Когато тази майка го потърси в полицията и от там скромно вдигат рамене и казват, че не знаят къде е?\", попита народният представител. Той е на мнение, че НПК е достатъчно добре написан. Самата директива не иска да се въвежда тази промяна, а напротив - въвежда минимални стандарти и един от тях е да бъдат описани вида и тежестта на предполагаемото престъпление. „Управляващите ги премахват. Предполагам какви дела ще бъдат заформени срещу България за неспазването на самата директива\", каза още той. „Преодолявайки ветото, управляващите няма да натрият носа на президента, а на българските граждани, родители, на хората, които ще усетят репресивния апарат на държавата върху себе си\", допълни Филип Попов. Тодор Байчев: Без радикална реформа, не следва да се дават нови правомощия на прокуратурата и МВР„Имаме  нужда  от  ефективност  при  процесуалните  действия в НПК, но тя следва  да  бъде  постигната  със  средства, които не ограничават правата на останалите членове на обществото\". Това заяви народният представител Тодор Байчев. Той отбеляза, че предложените промени не са съобразени със сега  действащата  правна  уредба  и  липсата  на  държавен орган или институция, чиято дейност включва събиране и анализиране на информация за полицейското насилие,  който  може  да  представи изключително важна фактология. „Без радикална реформа, на прокуратурата и МВР не следва да се дават нови правомощия, които могат да станат инструмент за нови репресивни и корупционни злоупотреби .  Ще  подкрепим  ветото на президента\", каза още Байчев.   ", "date": "2019.01.16", "title": "Филип Попов: С промяната в НПК ще задържат и дете за мнима кражба на шоколад, без да уведомят родителите му"}
{"url": "http://www.cross.bg/dyshi-zaetost-litza-1594050.html", "text": "/КРОСС/ Националният план за действие по заетостта през 2019 г. беше приет от Министерския съвет, съобщи правителствената пресслужба. В него се предвижда над 16 500 безработни да започнат работа по програми и мерки, а над 11 400 души да бъдат включени в обучения, за да станат по-конкурентноспособни на пазара на труда.Броят на лицата включени в обучение ще се увеличи с 820 души или със 7,7 процента в сравнение с 2018 г. Предвидени са средства за курсове по ключови компетентности на 1000 заети лица в малки и микро предприятия. Финансирането на заложените дейности ще бъде в рамките на утвърдените средства от държавния бюджет за активна политика на пазара на труда - 73 млн. лв.Трудовите възнаграждения на включените в субсидирана заетост ще бъдат съобразени с минималната работна заплата, която от началото на 2019 г. е 560 лева при пълен работен ден. От 400 на 450 лв. се увеличава месечната субсидия за трудово възнаграждение за нает безработен по мерки от Закона за насърчаване на заетостта. При наемане на безработен с висше образование субсидията ще е 500 лв., допълват от МС.От 2019 г. се предвижда да се увеличи трудовото възнаграждение на младежите включени в програма \"Старт на кариерата\" (от 600 лв. на 650 лв.), на младежките медиатори към общините (от 630 лв. на 680 лв.) и на психолозите и мениджърите на случай (от 650 лв. на 700 лв.). По-високи заплати ще получават и ромските медиатори със средно образование. Техните възнаграждения ще се повишат от 550 на 600 лв. Възнагражденията на ромските медиатори с висше образование по програма \"Активиране на неактивни лица\" ще се увеличат от 600 лв. на 650 лв.Увеличават се средствата за подкрепена заетост на лица с трайни увреждания или от други групи в неравностойно положение, наети на несубсидирани работни места - от 500 лв. на 700 лв., както и ежедневните транспортни разходи свързани с обучението на безработните лица - от 10 лв. на 15 лв.По регионалните програми за заетост на 28-те области се предвижда през 2019 г. работа да започнат 2000 безработни, а по проект \"Красива България\" ще се осигури заетост на 200 души.В резултат от реализирането на заложените действия, програми, проекти и мерки през 2019 г. се очаква безработицата да се понижи до 4,8 на сто, се посочва в съобщението. ", "date": "2019.01.16", "title": "16 500 души ще започнат работа по Националния план по заетостта за 2019 г. "}
{"url": "http://www.cross.bg/myskylna-atrofiya-ananiev-1594046.html", "text": "/КРОСС/ Спиналната мускулна атрофия /СМА/ вече е в списъка на редките заболявания. Това стана факт със заповед на министъра на здравеопазването Кирил Ананиев от 10.01.2019 г. Министерството е изпратило писмо до Националната здравноосигурителна каса да реимбурсира лечението на заболяването. За да стане това факт, предстои медикаментът Nusinersen да премине през оценка на здравните технологии и да бъде включен в Позитивния лекарствен списък.Министър Ананиев днес запозна родители на деца със спинална мускулна атрофия с последните действия, които министерството е предприело по отношение лечението на това заболяване. В момента водещи български лекари са на обучение в Испания как да провеждат лечението на СМА с Nusinersen. Очакванията са до края на месец февруари и в България да стане възможно практическото прилагане на лекарствения продукт.По отношение на 9 годишния Стефан Радойчев, страдащ от спинална мускулна атрофия, министър Ананиев съобщи, че Център „Фонд за лечение на деца\" днес е превел необходимите средства на болницата в Румъния, за да бъдат поставени първите 4 инжекции на детето. Съгласно договореното, Стефан заминава на 22 януари за поставяне на първата инжекция „Спинраза\".Министър Ананиев и родителите на деца с мускулна атрофия се уточниха за последващи срещи, за да следят изпълнението на процедурите по реимбурсирането на лекарствения продукт и прилагането на медикамента в България. ", "date": "2019.01.16", "title": "Спиналната мускулна атрофия вече е в списъка на редките заболявания   "}
{"url": "http://www.cross.bg/sistema-vsichki-zasyagat-1594052.html", "text": "/КРОСС/ Екип на Световната банка разработва варианти за тарифиране на транспортния бранш по републиканската пътна мрежа като тарифите ще бъдат предложени за публично обсъждане, съобщиха от МРРБ. Поводът са изявленията на автобусния бранш, че искат запазване на винетната система, вместо тол такси по републиканската пътна мрежа.МРРБ е отворено за предложения, които ще бъдат дискутирани. Стремежът ни е да бъдат взети решения, които удовлетворяват всички заинтересовани страни.МРРБ е институция, която отстоява принципа на пълна прозрачност и публичност при вземането на важни и отговорни решения, независимо дали засягат пряко гражданите или бизнеса. В този смисъл оставаме отворени за срещи, разговори и дебати по тези важни теми, които засягат справедливостта и равнопоставеността на всички субекти в този сектор на икономиката.Очакваме новата система за таксуване да осигури по-високи приходи, които ще бъдат инвестирани изцяло в модернизация на пътната инфраструктура. Това ще осигури по-голяма безопасност, комфорт и сигурност при пътуване, както и по-ниски експлоатационни разходи за фирмите, които осъществяват междуградски превози.  ", "date": "2019.01.16", "title": "Предстои публично обсъждане на тол таксите за превозвачи"}
{"url": "http://www.cross.bg/zooparka-hlebarka-predlagat-1594054.html", "text": "/КРОСС/ Ако се чудите как да \"натриете носа\" на разлюбени партньори по случай празника Свети Валентин, можете да кръстите хлебарка на тяхно име, пише в. \"Дейли стар\".Нетрадиционното предложение идва от британска зоологическа градина и е поместено на сайта ѝ. Кръщавайки насекомо на бивша половинка, разочарованите от любовта индивиди не само ще могат да си отмъстят, но и ще подпомогнат проекти на зоопарка Център за опазване \"Хенсли\".Кръщаването на хлебарка на името на бивш партньор струва скромните 1,5 лири.От зоопарка се въздържат да предлагат хлебарките си за осиновяване, тъй като на мнозина подобен акт може да се стори неприемлив. Поради тази причина от зоопарка са решили, че кръщаването с благотворителна цел е по-добра алтернатива. ", "date": "2019.01.16", "title": "И такива услуги се предлагат: Да кръстиш хлебарка на бившето гадже "}
{"url": "http://www.cross.bg/bulgariya-repyblika-makedoniya-1594053.html", "text": "/КРОСС/ Заместник-министърът на икономиката Александър Манолев заедно с македонския му колега Кире Наумов ще открият утре новото търговско представителство на България в Република Македония.Церемонията ще се състои утре (17 януари), от 14:00 часа (местно време), пред сградата на Службата ни по търговско-икономически въпроси в Скопие (адрес: ул.\"Аминта Трети\" 33А), съобщиха от Министерството на енергетиката.По-рано същия ден ще се проведе и двустранен бизнес форум, който ще бъде открит от заместник министър-председателя на Република България Томислав Дончев и заместник министър-председателя на Република Македония Кочо Ангюшев.Република Македония е важен икономически партньор, предвид предимствата на македонския пазар за българските фирми, като ниски транспортни разходи и изисквания към стоките, сходни с тези на българския пазар.Членството на България в ЕС предизвиква интереса на македонските фирми, което е добра предпоставка за активизиране на бизнеса и търговския обмен. Поради всичко това ръководството на Министерството на икономиката взе решение за разкриване на нова Службата по търговско-икономически въпроси в Скопие, като вече от три месеца първото ни търговско аташе, което ще работи в нея, е командировано на място за установяване на контакти с институции и бизнес организации. Вече са идентифицирани и няколко потенциални проекти, които ще бъдат представени по време на събитието. ", "date": "2019.01.16", "title": "България разкрива търговско представителство в Скопие"}
{"url": "http://www.cross.bg/hell-napitki-energy-1594043.html", "text": "/КРОСС/ Увеличение на производствения капацитет с над 50% планира HELL ENERGY през 2019 г. В момента фабриката за енергийни напитки произвежда 4,5 милиона броя на ден при максимална мощност. Плановете са към трите си производствени линии компанията да добави още една, с която капацитетът на фабриката ще достигне 7 милиона кена на ден. Съвсем скоро в експлоатация ще влезе и новият високотехнологичен склад за съхранение, който е напълно автоматизиран и няма да изисква човешка намеса на място.Компанията следва с постоянство своята линия за развитие, инвестирайки в продукция през годините. Създадена през 2006 г., само четири години по-късно HELL ENERGY се превръща в пазарен лидер в Унгария. През 2011 г. производството на компанията е 300 милиона кена, а през 2018 г. достигна 1.5 милиарда. Продуктите ѝ се доставят до над 50 страни по целия свят, а в 10 от тях, включително и в България, e на първа позиция по продадени бройки. У нас HELL ENERGY е с пазарен дял от 54.10% (по данни на „Нилсен\" за ноември 2018 г.).Именно инвестирайки в производство, HELL ENERGY успява да събере на едно място целия производствен процес със създаването на две от най-модерните фабрики в Европа - за енергийни напитки и за алуминиеви кенове, разположени в унгарския град Сиксо. е разположен на площ от 14 000 квадратни метра. За създаването на продукцията, в която влизат и безалкохолните напитки XIXO, се използват само висококачествени съставки, а енергийните напитки преминават през над 100 проверки, преди да стигнат до потребителите. Нещо повече, от всяка партида се взима проба, която се пази две години. Номерът ѝ се отбелязва на дъното на кеновете и всеки клиент може да изиска проверка. Компанията притежава и един от най-стриктните сертификати за производство на хранителни продукти (FSSC22000).„Няма тайна съставка в рецептата на енергийните напитки HELL. Най-важни са качеството на продуктите и технологията, която ги прави уникални.\", сподели Форцек Силард, директор по технологиите и качеството в HELL ENERGY.До фабриката за енергийни напитки е разположен и заводът за производство на алуминиеви кенове, с който компанията затваря целия производствен процес. QUALITY PACK е разположен на 42 000 квадратни метра площ и е изграден само за осем месеца през 2017 г. Модерната и ефективна технология осигурява годишен обем на производство от 1.5 милиарда кена на световно ниво.  Нещо повече - използваният висококачествен алуминий може да се рециклира неограничено, което е част от отговорната политика на HELL ENERGY към околната среда.Общата инвестиция, свързана с фабриките, към момента е 144 милиона евро, а цялата група осигурява близо 1000 работни места само в Унгария.  ", "date": "2019.01.16", "title": "HELL ENERGY планира увеличение на производствения капацитет с близо 50% през 2019 г."}
{"url": "http://www.cross.bg/plovdiv-stolitza-kyltyrata-1594042.html", "text": "/КРОСС/ Окръжна прокуратура - Пловдив се самосезира във връзка с  за церемонията по откриване на „Европейска столица на културата - Пловдив 2019\".Възложена е проверка на сектор „Икономическа полиция\" при ОД на МВР-Пловдив, която трябва да приключи до 30 дни.В последните дни се появиха съмнения, че сцената за откриването на Европейска столица на културата струва много по-малко от обявената цена. ", "date": "2019.01.16", "title": "Прокуратурата проверява разходите за откриването на ”Пловдив 2019”"}
{"url": "http://www.cross.bg/otzenka-sustav-sreda-1594039.html", "text": "/КРОСС/ Петчленен състав на Върховния административен съд отмени окончателно промените в Плана за управление на Национален парк „Пирин\". Делото бе образувано по две касационни жалби - на Министерския съвет и на министъра на околната среда и водите. До обжалването се стигна след като тричленен състав на ВАС реши в края на юли миналата година, че с промените в плана за управление на парк „Пирин\", обявен от ЮНЕСКО през 1974 г. за обект на световното наследство, са нарушени разпоредби от българското и международното право. В 30 страници върховните съдии от касационната инстанция на ВАС излагат подробно мотивите за решението си. В него за включени изцяло нови моменти в тълкуването на разпоредби от българското и международното право, взети са предвид решения по дела на Съда на Европейския съюз, европейски директиви, както и последните решения на Комитета за световно наследство към Конвенцията за опазване на световното културно и природно наследство. Ключов момент в решението е тълкуването на чл. 21, т. 1 от Закона за защитените територии (ЗЗТ). Разпоредбата гласи: „В националните паркове се забраняват строителството, освен на туристически заслони и хижи, водохващания за питейни нужди, пречиствателни съоръжения, сгради и съоръжения за нуждите на управлението на парка и обслужването на посетителите, подземните комуникации, ремонт на съществуващите сгради, пътища, спортни и други съоръжения.\" Тълкуването и на тричленния, и на петчленния състав на ВАС е, че чл. 21, т. 1 от ЗЗТ има забраняващ характер и допуска единствено ремонт, но не и изграждането на нови спортни съоръжения в парка. Измененията на Плана за управление на Национален парк „Пирин\", одобрено от МС с решение 821 от 29.12.2017 г. попада в обхвата на Закона за защитените територии (ЗЗР), Закона за опазване на околната среда (ЗООС) и Закона за биологичното разнообразие (ЗБР) и поради тази причина трябва да бъдат спазени изискванията за процедури за екологична оценка и оценка за съвместимост. Тълкуването на петчленния състав относно изискването на чл. 81 и чл. 85 от ЗООС, както и на чл. 31 от ЗБР е, че министърът на околната среда и водите е бил длъжен да извърши екологична оценка, за да се прецени дали са изпълнени целите на закона. Петчленният състав е цитирал и решения на Съда на Европейския съюз по дела С-160 от 2107 г. и С-290 от 2015 г., според които екооценката е задължителна. Не са спазени и изискванията на Директива 2001/42 за екологичните оценки. Директивата е част от дейността по прилагането на Орхуската конвенция в ЕС. През 2003 г. е публикувана и Директива 2003/35/ЕС, която въвежда правила за участието на обществеността при подготовката на някои планове и програми, имащи отношение към околната среда. Критерий за това на кой етап следва да се счита, че е задължително участието на обществеността може да бъде изведен от практиката по прилагане на конвенцията и решенията на Комитета за съответствие към Орхуската конвенция. Върховните съдии считат, че с измененията на плана за управление на НП „Пирин\" се извършва значителна промяна в нормите, режимите, условията и препоръките за осъществяване на дейностите в Зона II А, Зона III и Зона IV. Промяната на предназначението на големи площи от националния парк и включването им в зоната за туризъм и зоната на сградите и съоръженията означава прекратяване на възможността тези площи да бъдат използвани пълноценно за опазване на биоразнообразието. Поради това е било задължително участието на обществеността да се реализира и чрез процедурите по екологична оценка и оценка за съвместимост.  ", "date": "2019.01.16", "title": "Съдът отмени промените в плана за Пирин"}
{"url": "http://www.cross.bg/lokhiiid-martin-f--1594041.html", "text": "/КРОСС/ Посолството на САЩ приветства решението, прието днес от Народното събрание, за начало на преговорите за придобиване на нови самолети F-16 Block 70 от Локхийд Мартин.Очакваме да продължим да укрепваме стратегическото си партньорство с България, нашия съюзник в НАТО, посочват от посолството на САЩ.От Локхийд Мартин също приветстваха решението на българския парламент.Изтребителите F-16 отговарят напълно на отбранителните нужди на България и на НАТО и военновъздушните сили на страната ще придобият най-модерния изтребител 4-то поколение на въоръжение в алианса. Българската икономика и индустрия също ще спечелят от новоустановените дългосрочни отношения с глобалния технологичен лидер Локхийд Мартин. Ще продължим да подкрепяме правителството на САЩ и нашите нови български партньори по време на преговорите по договора\", каза Джeймс Робинсън, директор Международно бизнес развитие на F-16 в Локхийд Мартин.Локхийд Мартин, базирана в Бетесда, щата Мериленд, САЩ, е глобална отбранителна и космическа компания с близо 100 000 служители в цял свят и работи основно в областта на проучването, проектирането, разработването, производството, интегрирането и поддръжката на високо технологични системи, продукти и услуги. ", "date": "2019.01.16", "title": "Посолството на САЩ и Локхийд Мартин приветстваха решението за започване на преговори за F-16"}
{"url": "http://www.cross.bg/glasyvaha-depytati-predstaviteli-1594035.html", "text": "/КРОСС/ 130 депутати дадоха мандат на правителството да преговаря за със САЩ за закупуване на изтребители Ф-16 след ожесточени дебати в пленарната зала. Решението за самолетите подкрепиха народните представители от ГЕРБ, ДПС и ВМРО. Против гласуваха 85 депутати - от БСП, \"Воля\" и 14 от Обединени патриоти - \"Атака\" и НФСБ. Нито един народен представител не се въздържа.Ето как гласуваха народните представители:94 народни представители от ГЕРБ подкрепиха предложението.66 народни представители от БСП гласуваха „против\".От 25 гласували представители на Обединени патриоти - 11 гласуваха „за\", 14 „против\".Всичките 23 депутати на ДПС гласуваха „за\".Четиримата депутати на „Воля\" гласуваха „против\".Двамата независими депутати също гласуваха „за\".Становището на кабинета защити вицепремиерът и министър на отбраната Красимир Каракачанов.Въпреки настояването на левицата премиерът Бойко Борисов не дойде в Народното събрание. На балкона не застана и президентът Румен Радев, за чието явяване пък настояваха от ГЕРБ.Освен преговори, парламентът възложи на Министерския съвет да подготви проект на международен договор с правителството на САЩ. Проекторешението предвижда министър-председателят да създаде организация за преговорен екип за подготовка на проекта за международен договор.В предложението изрично е посочено, че при изготвянето на проекта за договор от българска страна задължително в преговорния екип трябва да участват министрите на отбраната, на икономиката, на външните работи и на финансите. Като точка от предложението е и проектът за международен договор да може да се отклонява от задължителните изисквания, посочени в Актуализирания проект за инвестиционен разход за придобиване на нов тип боен самолет, приет с предходно решение на Народното събрание.В мотивите се посочва, че членството на България в НАТО е стратегически избор на принадлежност към евроатлантическата архитектура за сигурност и е ключов приоритет на правителството. Страната ни вече 15 години се ползва от преимуществата на членството в Алианса. Вносителите посочват, че предвид рисковете и заплахите за сигурността на страната, не може да се позволи по-нататъшно забавяне на модернизацията на ВВС, а придобиването на нов многоцелеви изтребител като Ф-16 ще издигне на ново качествено ниво бойните способности на българската бойна авиация.Докладът за избор на нов многоцелеви изтребител за Военновъздушните сили бе внесен в края на миналата година в Министерския съвет от министъра на отбраната Красимир Каракачанов и от министъра на икономиката Емил Караниколов, напомня \"Фокус\".Документът е изработен от междуведомствената експертна комисия и политико-военната група за избор на нов изтребител.Парламентът отхвърли и предложението на лидера на \"Атака\" Волен Сидеров страната ни да преговаря с всички държави, които имат интерес и с Руската федерация, както и ако се стигне до сделка между САЩ и България за Ф-16, самолетът да бъде предоставен безвъзмездно.Снимка БГНЕС ", "date": "2019.01.16", "title": "Решено! 130 депутати дадоха мандат на правителството да преговаря за Ф-16"}
{"url": "http://www.cross.bg/plovdiv-byrago-yanyari-1594036.html", "text": "/КРОСС/ По стръмната уличка в подножието на Небет тепе, която днес носи името 4 януари, на 16 януари тогавашен стил през 1878 година Пловдив генерал Гурко влиза начело на руските войски в града, посрещнат с цветя от населението. Тази сцена е увековечена в картина на Нягул Станчев и е изложена като постоянна експозиция в Историческия музей, предаде кореспондентът на БГНЕС в Пловдив. След като дни наред е бил под реална опасност от разрушаване и опожаряване, градът осъмва свободен. 141-вата годишнината от Освобождението на Пловдив бе чествана днес пред паметника на капитан Бураго в Дондуковата градина в присъствието на военни части, клуб \"Родолюбие\", управници и граждани. Слово за събитията от онези дни изнесе преподавателят по история от Националната търговска гимназия в Пловдив Георги Василевски. В словото си той подчерта, че с успеха си за освобождаването на Пловдив на 16 януари 1878 г. руската армия е решила на практика изхода на войната и не позволила на противника да се организира и да отбранява Одрин, където след дипломатически преговори вече е подписано Одринското примирие. Как се стига дотук? На 2 януари /15 януари по нов стил/ гори Пазарджик. При отстъплението турците не само разрушават моста, те разрушават сгради, които се смятат за шедьоври на Османската архитектура. Тази съдба не може да се допусне в Пловдив. френският консул организира всички дипломати, отиват при валията и настояват да даде оръжие, за да може християните да опазят сградите от черкези, които обикалят и Пловдив. С големи мъки и с помощта на френското дипломатическо тяло в Цариград, българите католици и гърците успяват да направят отряди.На православните българи не е разрешено да носят оръжие.Отново френският консул организира всички други консули - на Австро-Унгария, на Гърция, Италия, за защита на Пловдив. Тогава научават, че турското командване е решило да разруши града, а турската армия да се укрепи в подножието на Родопите. Отново отиват и казват, че няма да напуснат Пловдив. Въпреки всичко Сюлейман Паша до последно, докато дойде Александър Петрович Бураго, държи 4 оръдия на Джендем тепе, които да разрушат Стария Пловдив. Капитан Бураго цял ден превозва финландски пехотинци, които завземат днешното село Оризаре. Вечерта генерал Гурко го натоварва със задачата да тръгне на разузнаване с неговите драгуни - 63 по официалните известия. Докато стигне до Джендем тепе, вижда два турски лагера с по 1000 и повече човека. Влиза тихо в града и среща представители на милициите от гърци и католици, които му обясняват, че турците са струпани на гарата и се готвят да тръгнат. Турското население вече е напуснало града, изтеглени са оръдията от Небет тепе, Джамбаз тепе, Сахат тепе и Бунарджика и са оставени само на гарата. Тогава Бураго прави план по какъв начин да неутрализира оръдията, които могат да разрушат Пловдив. Канят отрядите да заемат позиции на няколко места - пред сегашния Военен клуб, в Цар Симеоновата градина, по пътя за гарата. Казаците също се разпръсват и започват по знак на Бураго да стрелят. Понеже всичко идва на вълни и отвсякъде се чува мощно „ура\", турците помислили, че руската армия е влязла в Пловдив и започва паническо бягство към Родопите. Сутринта като стават, пловдивчани виждат коне, оръжия, муниции, дрехи. Тогава Бураго с 20 души отива да обезоръжи оръдията. Буквално в последния момент успява да ги спре и в 1 часа на 16-ти януари докладва на генерал Гурко, че Пловдив вече е освободен. . В тези дни героят на Пловдив - капитан Александър Бураго, е бил само на 25 години. След събитията е награден с орден \"Св. Георги\" ІV степен и е произведен в чин полковник. Умира само пет години по-късно в Мадейра, Португалия. Първият изобщо в страната паметник в благодарност на руската армия- освободителка, е издигнат само три години след Освобождението на Бунарджика. А честванията се провеждат пред паметника на капитан Бураго, поставен през 1969 г. в Дондуковата градина, която е първият парк в новоосвободена България. Неговото име носи и улица в центъра на града  ", "date": "2019.01.16", "title": "Пловдив чества 141 години от Освобождението си и подвигът на генерал Гурко "}
{"url": "http://www.cross.bg/obedinenoto-kralstvo-brekzit-1594034.html", "text": "/КРОСС/ След отхвърлянето на Споразумението за оттегляне на Обединеното кралство и политическата декларация в Камарата на общините на Обединеното кралство вчера вечерта, правителството и парламентът на Обединеното кралство трябва да уведомят ЕС зад какво стои позитивното мнозинство и какви отношения те искат с Европейският съюз, подчертаха евродепутатите.Споразумението за оттегляне е най-добрият и единствен възможен компромис в рамките на поставените от Обединеното кралство „червени линии\", подчерта главният преговарящ на ЕС, Мишел Барние. То позволява правна сигурност там, където Брекзит създава несигурност. ЕС няма да приеме установените насоки да бъдат разводнени, включително по отношение на мирния процес и границата на остров Ирландия, нито по гражданските права, добави Франс Тимерманс от името на Европейската комисия.Координаторът на ЕП за Брекзит, Ги Верхофстад (АЛДЕ, Белгия), призова за междупартиен диалог в Обединеното кралство, с цел установяване на позитивно мнозинство за излизане от безизходицата и евентуално предефиниране на „червените линии\" на Обединеното кралство. Той подчерта, че промени в позицията на Обединеното кралство могат да позволят по-дълбока бъдеща връзка между Обединеното кралство и ЕС.Напускане без сделка не би било в интереса на никого, отбелязаха евродепутатите. ЕС ще засили подготовката и планирането на извънредни мерки с държавите членки и с ЕП, добави Мелания Чиот, от името на Румънското председателство на Съвета на ЕС. ", "date": "2019.01.16", "title": "Евродепутатите: Очакваме Обединеното кралство да изясни позицията си за Брекзит"}
{"url": "http://www.cross.bg/prezident-balkanite-ryskiyat-1594033.html", "text": "/КРОСС/ Предстои външен натиск за членството на Македония в НАТО, заяви руският президент Владимир Путин в навечерието на утрешното посещение в Белград в интервю за сръбския всекидневник „Политика\", предава Агенция \"Фокус\".Политиката на САЩ сериозно дестабилизира Балканите и Русия ще продължи военно-техническото си сътрудничество със Сърбия, казва руският президент в интервюто.Говорейки за добрите икономически и политически отношения със Сърбия, руският президент заяви също, че има силен външен натиск за членството на Македония в НАТО, отговаряйки на въпроса за дестабилизиращата роля на Русия на Балканите, както твърдят западните политици.„Когато говорим за ситуацията на Балканите, сериозен дестабилизиращ фактор тук е политиката на САЩ и някои западни страни, чиято цел е да засилят своето господство в региона. Още през 1999 г. силите на НАТО без санкция на ООН в продължение на два и половина месеца бомбардираха Югославия и след това насилствено отделиха автономната провинция Косово. През 2008 г. Вашингтон и неговите съюзници подкрепиха незаконното обявяване на независимостта на Косово. През 2017 г., въпреки позицията на половината от населението, Черна гора бе вкарана в НАТО... В резултат на това страната преминава през период на политическа нестабилност,\" казва Путин.„Миналата година\", заявява руският президент, \"заради принудителното членство на Република Македония в НАТО, беше иницииран и процесът на приемане на конституционните изменения и промяна на името на държавата, преразглеждане на основите на македонската национална идентичност\".„В същото време, волята на македонските избиратели беше игнорирана - референдумът за промяна на името на държавата се провали, но външният натиск продължи. Руската федерация, познавайки и разбирайки сложността на обстановката на Балканите и историята на този регион, винаги го разглежда като пространство за конструктивно сътрудничество. Днес Русия има много приятели на Балканите, сред които стратегическият партньор Сърбия заема специално място. Затова подпомагането и укрепването на регионалната сигурност и стабилност е нашият безусловен приоритет,\" казва Путин.Руският президент говори и за добрите отношения на Русия с Босна и Херцеговина, особено с Република Сръбска и заяви, че отношенията с Хърватия и Словения „прогресивно напредват\".Путин оцени превръщането на косовските сили за сигурност в армия като \"сериозен риск от напрежение в ситуацията в региона\", което нарушава международното право.В този контекст руският президент заяви, че смята, че курсът за разширяване на НАТО е наследство от Студената война и че е погрешна и разрушителна военно-политическа стратегия.„Днес Алиансът се опитва да засили присъствието си на Балканите. Но това само подновява линиите на разделение на европейския континент и грубо нарушава принципа на общата сигурност. В крайна сметка, това не води до укрепване на стабилността, а до намаляване на доверието и увеличаване на напрежението в Европа, казва руският президент.В интервюто си Владимир Путин се позовава на добрите отношения между Сръбската православна църква и Руската православна църква, особено по въпроса за автокефалията на Украинската православна църква.В интервюто той набляга и на военно-техническото сътрудничество между двете страни, както и на възможността за присъединяване към Сърбия като транзитна страна на газопровода „Турски поток\", която зависи от \"гаранциите на ЕС, че плановете за разширяване на „Турски поток\" няма да бъдат възпрепятствани\" от произволно политическо решение на Брюксел.  ", "date": "2019.01.16", "title": "Владимир Путин: Политиката на САЩ сериозно дестабилизира Балканите"}
{"url": "http://www.cross.bg/penev-iiordan-yniversitet-1594037.html", "text": "/КРОСС/ Районният съд в Казанлък гледа мярката за неотклонение на Йордан Пенев, който преди два дни  курсанти от военния университет на пътя между Гурково и Сливен, предаде кореспондентът на БГНЕС в региона. На свое заседание съдът реши, че Пенев може да се укрие, тъй като няма постоянен адрес и за това остава за постоянно в ареста. \"Провокираха ме. Показваха средни пръсти и застрашаваха движението на жена ми\", заяви Йордан Пенев. Съпругата му потвърди неговите думи и обясни, че носили брадвата за лични нужди. БГНЕС припомня, че курсанти от Националния военен университет бяха нападнати на 13 януари вечерта докато пътуват в посока от Сливен към с. Гурково. Автомобилът им \"Ауди 80\" бил засечен Опел Корса. След принудителното спиране, нападателят излязъл от автомобила си и нанесъл удари с брадва по предното стъкло на колата на курсантите. След подаден сигнал на телефон 112 служителите на МВР са издирили и задържали нападателя им. Задържаният е Йордан Пенев. Лицето е от ромски произход и до момента има над 20 криминални регистрации - множество кражби, сред които кражби с взлом; хулигански прояви, сред които и нанасяне на средна телесна повреда; възпрепятстване на органите на властта и няколко влезли в сила присъди. Има данни, че той е извършител на още 11 престъпления, за които се очаква да му бъдат повдигнати обвинения.", "date": "2019.01.16", "title": "Нападателят на курсантите остава в ареста"}
{"url": "http://www.cross.bg/dimitrovgrad-nadleza-grazhdani-1594038.html", "text": "/КРОСС/ Откраднати са 36 м предпазни парапети и 16 м мантинели от три надлеза над АМ „Марица\" в участъка Димитровград - Харманли. Демонтираните обезопасителни системи са от надлез при пресичането с общинския път Узунджово - Воден - Димитровград и от два надлеза над селскостопански пътища. За възстановяването им ще са необходими около 9 хил. лв. Предстои монтирането им в най-кратки срокове. Кражбата е констатирана при ежедневните огледи, които се извършват от ОПУ-Хасково. За посегателството са уведомени органите на МВР. Агенция „Пътна инфраструктура\" напомня, че премахването на предпазните огради от недобросъвестни граждани застрашава безопасността на движението на всички шофьори и граждани, пътуващи по републиканските пътища.", "date": "2019.01.16", "title": "Откраднаха парапети и мантинели по АМ „Марица“ между Димитровград и Харманли"}
{"url": "http://www.cross.bg/bulgariya-vigenin-zayavi-1594028.html", "text": "/КРОСС/ \"Няма да подпишем празен чек. Таванът за България е 1,8 млрд. лв.\"Това заяви в пленарна зала секретарят на ПГ на \"БСП за България\" Кристиан Вигенин за закупуването на самолетите. Той обясни, че БСП не е изразявала предпочитания към определен самолет, а е настоява единствено изборът да отговаря на нуждите на ВВС и на изискванията, приети от НС. Вигенин изтъкна, че БСП подкрепя модернизацията на Българската армия. „Вие обаче искате да подпишем празен чек на правителството, в противоречие на решение на НС, утвърждаващо задължителни изисквания. БСП не може да подкрепи това\", обърна се социалистът към управляващите. По думите му има няколко причини левицата да не подкрепя това искане -  отклоняването от изискванията, приети от НС, е отклоняване от интересите и възможностите на България;  процедурата, планирана като прозрачен процес, завършва с привкус на бързане, външен натиск и трансформиране на процеса от изисквания, на които кандидатите трябва да отговорят, на изисквания от единия кандидат, на които България трябва да отговори; БСП не приема игрите със стотици милиони в името на неясно формулирани ползи. „Дали сме съгласие за таван от 1,8 млрд. лв. и няма да отстъпим от него, защото България не може да си позволи да похарчи повече\", заяви той и допълни, че правителството само се поставя в слаба позиция, допускайки отстъпление от тази сума. По думите му всички действия на правителството и мнозинството, от първия ден, са били насочени към постигане на този резултат.Кристиан Вигенин коментира, че трудността си да мотивират направения избор с технически изисквания е принудила управляващите да извадят политическите аргументи - да закупим въоръжение от партньор в НАТО, да утвърждаваме стратегическото партньорство със САЩ и това, че съседните страни ползват същите самолети. \"Тези аргументи важаха и преди началото на процедурата. Ако резултатът е бил предрешен, защо разигравахме останалите партньори и компании?, попита той и подчерта, че с  действията си управляващите поставят и партньорите от САЩ в неловко положение. „Остава въпросът- дали, ако бе отменена рамката преди процедурата, нямаше да има и други партньори от НАТО, които да направят предложения, може би и по-изгодни\", обясни той. Кристиан Вигенин заяви, че НАТО е организация, която ще продължи да съществува, но се променя и не е организацията от преди няколко години. По думите му все по-видими стават противоречията между САЩ и ЕС. \"Ние не искаме тези противоречия и държим на трансатлантическата връзка, но те са породени от днешното американско ръководство\", заяви той. По думите му са  видими  намеренията и желанието на САЩ да инвестират в двустранни отношения, а не в многостранни формати. „Включително и заради това, ЕС ускорява усилията си да изгражда убедителна обща политика за сигурност и отбрана и да развива собствени отбранителни способности, обсъжда се и възможността за създаване на европейска армия.  Днес няма страна членка, която да не подкрепя тази посока на развитие. Единственият спор е, по-скоро, дали тези способности да са допълващи НАТО или да се развиват паралелно\", коментира той. Кристиан Вигенин каза, че БСП не еднократно е подчертавала, че държи на стратегическите отношения със САЩ. \"Ние имаме намерение техният всеобхватен характер  да се развива и да не се свежда само до военно сътрудничество. Според него, ако България също е разглеждана като такъв важен партньор от САЩ, ако дългосрочното сътрудничество в тази сфера е важно за тях, преговорите ще протекат по такъв начин, че резултатите да не се отклоняват от изискванията, приети от българския парламент. „Ако договорът, който бъде представен за ратификация, отговаря на изискванията, които сме приели, ние ще подкрепим ратификацията на този договор. Ако се отклонява обаче от тях, каквито са индикациите, ние няма как да продължим подкрепата си. Българският парламент трябва да бъде уважаван и не може да бъде разиграван по този начин\", заключи Кристиан Вигенин. Славчо Велков: Ще подкрепим мандата за водене на преговори, но не и отклоняването от задължителните условия в рамката„Ние ще подкрепим мандата за водене на преговори. Не подкрепяме отклоняването от задължителните условия в рамката\". Това заяви народният представител от ПГ на „БСП за България\" Славчо Велков. Според него там, където свършва популизмът, започва лобизмът. „Ние не сме тук да слушаме достойнства и недостатъците на определен тип самолети. Обсъждаме предложения на МС за отклоняване от задължителните условия. Кажете каква е рамката?\", призова той. По неговите думи една голяма част от Комисията по отбрана не е чела доклада на политико-военната група, изводите и мненията в него. Той призова да се направи справка- колко самолета F-16 са излетели на парада в Румъния. И отговори- нула.  ", "date": "2019.01.16", "title": " Вигенин: Няма да подпишем празен чек за самолетиет. Таванът за България е 1,8 млрд. лв."}
{"url": "http://www.cross.bg/siderov-vsichki-bulgariya-1594027.html", "text": "/КРОСС/ Парламентът да възложи на кабинета да преговаря не само със САЩ, а с всички държави, които могат да предложат на България изтребители, включително Русия, предложи в пленарна зала лидерът на \"Атака\" Волен Сидеров.  Ние трябва да си зададем въпроса: \"Какво е изгодно за България?\", мотивира се председателят на ПГ на Обединени патриоти.Сидеров изброи евентуалните страни, с които може да се водят преговори - САЩ, Швеция, Италия, Португалия, Китай, Индия.\"Предлагам да възложим на българсткото правителство да преговаря с всички, които са готови да ни направят предпложение за закупуване на нов боен самолет, всички, които предлагат оферти без САЩ, защото те не са държава от Европа. Също така предлагам да започнем преговори и с Руската федерация, защото тя разполага с такава техника\", заяви Волен Сидеров.\"Не мога да разбера защо бягаме от Русия като от прокажен, Турция, което е член на НАТО купува от Русия\", обърна се към колегите си в парламента той. Волен Сидеров предложи още преговорната група да бъде съставена от представители на всички парламентарно представени партии. \"Иначе ние какъв контрол ще имаме, като трябва да гласуваме\", аргументира се Сидеров.\"Когато се водят преговорите със САЩ да се вземе предвид, че от 2006 г. има безвъзмездно ползване на военни бази у нас, така че ако се стигне до решението да се вземат F-16, те да се дадат безвъзмездно\", настоя лидерът на \"Атака\". В изказването си Сидеров на няколко пъти посочи, че САЩ от 2006 г. ползват безвъзмездно четири военни бази у нас.\"Има един фолклорен израз, че в България всички разбират от политика и от футбол, сега всички разбират и от самолети. Темата е да вземем решение да възложим на правителството да преговаря с правителството на САЩ за закупуване на точно определен самолет. Ние трябва да решим дали да възложим на правителството или да не му възлагаме. Всичко друго е патос, емоции\", каза още Сидеров.И обърна внимание, че САЩ и Русия имат президенти, които твърдят, че важно за държавите им е това, което е изгодно за тях. \"Ние имаме остър дефицит в Европа от лидери, които да казват, което изгодно за нас, за европейските държави, ще го правим. Кое е изгодно за България? Нека да гледаме сметките\", посочи в заключение Волен Сидеров.При дебатите по-рано днес другият коалиционен партньор на ГЕРБ в Обединените патриоти заяви, че НФСБ няма да подкрепи решението за започване на преговори със САЩ за купуване на изтребители F-16.\"Считаме, че е нелепо да разчитаме, че 8, респективно 16, ще защитават небето на България от държави, които разполагат със стотици и хиляди самолети\", каза Симеонов. Той обяви, че днешното решение е срамно, а България е трябвало да купи европейски самолети от Италия или Швеция.  ", "date": "2019.01.16", "title": "Сидеров: Да преговаряме за изтребителите и с Русия, и с всички, които могат да ни предложат нещо"}
{"url": "http://www.cross.bg/krediti-toshev-indeks-1594025.html", "text": "/КРОСС/ С между 20 и 40 лева месечно ще се увеличат вноските по новоотпуснатите ипотечни кредити, каза кредитният консултант Тихомир Тошев. Нарастването ще се усети плавно през годината и е на база на настоящата цена на жилищните заеми. Тошев е категоричен, че заради високата ликвидност на банките и конкуренцията на пазара, когато започне ръстът на цените на кредитите, той ще бъде минимален.\"По всички отпуснати кредити клиентите трябва да си прочетат внимателно договора за кредит, да видят тяхната лихва за кой пазарен индекс е вързана и да следят движението на този пазарен индекс. По изтеглените вече кредити лихвите ще нараснат тогава, когато пазарният индекс, който определя тази лихва, тръгне нагоре\", обясни експертът пред БНР.По думите му големите ръстове на ипотечното кредитиране крие рискове. Ако хората не си правят разумно сметката, могат да изтеглят ипотечен кредит, който след няколко години да се окаже, че ще бъдат затруднени да обслужват, защото лихвите не са фиксирани, предупреди Тихомир Тошев. Той посъветва потребителите всичките им задължения да бъдат не повече от 30% от месечния им доход. Според него банките оценяват добре кредитоспособността на клиентите си.Тошев смята, че лихвите при потребителските кредити ще се запазят на сегашните нива - 5 до 7%. Той очаква кредитният пазар да расте във всички сегменти: \"Очаквам ръст между 3 и 5% при ипотечните и между 5 и 8% при потребителските кредити\". Според него ще има задържане на цените на имотите като цяло, което ще е плюс за банковото кредитиране. ", "date": "2019.01.16", "title": "Експерт: Ипотеките ще поскъпнат с между 20 и 40 лева месечно"}
{"url": "http://www.cross.bg/iiolanda-hadid-godini-1594023.html", "text": "/КРОСС/ Естествената красота се завръща на мода. Йоланда Хадид прави всичко възможно да поддържа тази тенденция през 2019 година. Бившият модел, риалити звезда и майка на Джиджи, Бела и Ануар обяви, че след години работа върху тялото си, тя е премахнала всички филъри и екстеншъни. Хадид разкри, че ще се отдаде на по-здравословно съществуване и сподели своя снимка, на която изглежда перфектно.Йоланда навърши 55 години на 11 януари. На 55 и усмихваща се отвътре\", написа Йоланда към селфи в огледалото, на което е по . \"Най-после завръщане към оригинала от 1964. Да живея в тяло, освободено от гръдни импланти, филъри, ботокс, екстеншъни и всички тези гадости. Мислех, че имам нужда от тях, за да се справя с начина, по който обществото ме накара да повярвам, че трябва да изглежда една сексапилна жена, докато токсичността им почти не ме убие.\"Хадид е осъзнала, че \"подобряването\" на тялото е потенциално опасно. \"Вашето здраве е вашето богатство, така че, моля, взимайте обосновани решения, проверявайте частичната информация, която сте получили от счупената ни система, преди да поставите нещо чуждо в тялото си\", посъветва тя последователите си.Йоланда е достигнала ново ниво на самосъзнание и обясни пред феновете си: \"Отне ми много години, за да се справя с някои лоши избори, които направих за себе си, преди най-накрая да намеря свободата към устойчивата вътрешна красота и приемане на това, което е най-добрата ми версия според нечии стандарти, но не и според моите собствени.\"Хадид допълва: \"От нас зависи да се научим да обичаме сее си и да празнуваме нашата уникална красота във всички възрасти, докато се движим през това пътуване, наречено \"живот\". Красотата няма смисъл без нашето здраве.\" ", "date": "2019.01.16", "title": " Йоланда Хадид на 55. Премахна всичките си импланти, филъри и екстеншъни "}
{"url": "http://www.cross.bg/tyaloto-krokodilite-tyvo-1594026.html", "text": "/КРОСС/ Крокодил уби учен в изследователска лаборатория на индонезийския остров Сулавеси. Вижте повече за крокодилите във видеото.Единият от двамата колеги на жертвата, които първи видели тялото, разказва, че бил „шокиран\". Останките плували в басейна, където се хранел крокодилът. Учените се уплашили и извикали полиция, за да извади тялото от водата.Предполага се, че 44-годишната Дейзи Туво отишла да нахрани крокодила, но паднала в басейна и той я нападнал. Другата възможна версия е, че хищникът някак си е преодолял високата 2,4 метра ограда и е завлякъл учения във водата. Половината от тялото на жертвата липсва.Колегите на Туво недоумяват, как опитен учен като нея, който дори водил деца да гледат храненето на крокодилите, е станал жертва на такъв инцидент.  ", "date": "2019.01.16", "title": "Петметров крокодил разкъса жена на две"}
{"url": "http://www.cross.bg/yvrezhdaniya-horata-finansova-1594029.html", "text": "/КРОСС/ Омбудсманът Мая Манолова изпрати днес препоръка до министъра на труда и социалната политика Бисер Петков във връзка с прилагането на Закона за хората с увреждания /ЗХУ/ и Закона за личната помощ, които са в сила от 1 януари 2019 г.Според обществения защитник е невъзможно да бъде извършена промяна в политиките за хората с увреждания, без да се поставят на първо място потребностите на хората в неравностойно положение и без осигуряване на адекватна и коректна информация за техните права.Манолова обръща внимание на социалния министър, че в институцията на омбудсмана постъпват многобройни жалби от хора с увреждания, които се оплакват от прекратените социални пенсии за инвалидност от началото на 2019 г. и изплащането им като месечна финансова подкрепа по Закона за хората с увреждания, което ще започне едва от средата на месец февруари. Тя настоява за изплащане на месечната финансова подкрепа за м. януари до края на настоящия месец, както и за осигуряване на механизъм, който да гарантира, че тази финансова подкрепа ще се изплаща в рамките на месеца, за който се отпуска.За да се гарантират правата и интересите на хората с увреждания и техните семейства, Манолова настоява за максимално информиране на хората с увреждания, които попадат в обхвата на месечната финансова подкрепа по ЗХУ, както и че те няма да бъдат ощетени и ще получават финансова подкрепа не по-малка от тази, преди влизането в сила на закона. Мая Манолова посочва, че трябва да бъде избегната допълнителната административна тежест за хората с увреждания при отпускане на месечната финансова помощ. Т.е. всички граждани с увреждания, които са подпомагани с месечни добавки за социална интеграция и/или със социални пенсии за инвалидност, да получават новата финансова подкрепа служебно, без подаване на заявление-декларация.Омбудсманът отправя забележка и че от началото на годината хората с увреждания са възпрепятствани да получават полагащата им се асистентска подкрепа, защото общините отказват да изпълняват задълженията си по Закона за личната помощ и не подновяват договорите за лични асистенти. Общественият защитник препоръчва кметовете по места да осигурят възможност хората с увреждания да продължават да получат асистентски услуги до 1 септември 2019 г., когато ще започне предоставянето и финансирането на личната помощ.", "date": "2019.01.16", "title": "Мая Манолова настоява за изплащане на новите социални добавки до края на януари"}
{"url": "http://www.cross.bg/dimov-surbiya-sreda-1594030.html", "text": "/КРОСС/ Министърът на околната среда и водите Нено Димов се срещна с граждани на Босилеград и Кюстендил, които поставиха въпроси, свързани с екологията в региона. На срещата гражданите представиха информация за замърсяване на граничната река Драговищица от мина на територията на Република Сърбия. Министър Димов посочи, че данните от изследванията на реката на наша територия показват, че няма превишения на нормите. „Въпреки това българската страна внимателно следи ситуацията, защото политиката на правителството е да бъдат защитени интересите и на нашите сънародници в Западните покрайнини\", заяви министърът.Министър Димов посочи, че по дипломатически път България е поискала информация за качеството на водите на река Драговищица на територията на Република Сърбия и за разрешените и осъществявани на територията на Република Сърбия добивни и производствени дейности. Той съобщи, че е поискал среща с министъра на защитата на околната среда на Република Сърбия Горан Триван и очаква тя да се състои в следващите дни. Министър Димов припомни и че българският евродепутат Ангел Джамбазски е предприел стъпки пред ЕК и пред комисаря по околна среда Кармену Вела да бъде повдигнат въпросът по време на политическия диалог ЕС - Сърбия през март.„Всяка страна, която иска да е член на ЕС, трябва да се грижи за околната среда, нещо повече - за всички свои граждани. А ние сме особено загрижени за нашите съграждани в Западните покрайнини. Това не е просто екологичен проблем, а цялостна политика на българското правителство. Затова ще положим всички усилия да помогнем на нашите сънародници\", категоричен беше министър Нено Димов.Александър Димитров от Босилеград, председател на Сдружение „Глас\", благодари за възможността да говори открито за проблемите, които притесняват българите в Босилеград. „Радвам се, че този въпрос ще бъде поставен, за да се вземат мерки, които да успокоят местното население. Дано има добри новини скоро\", изрази надежда  Димитров.На срещата граждани на Кюстендил поставиха въпроса за проучване за добив на злато в мина „Злогош\", в района на община Кюстендил, за което предстои да се сключи договор с Министерството на енергетиката. Министър Димов увери, че подобен проект може да се реализира само след като премине всички задължителни процедури по екологичното законодателство. ", "date": "2019.01.16", "title": "Екологични проблеми в Кюстендил и Босилеградско решава по спешност министър Нено Димов"}
{"url": "http://www.cross.bg/bulgariya-reshenie-tazi-1594031.html", "text": "/КРОСС/ Уважаеми български граждани,Днес наистина е важен ден за България. Рядко в парламента се вземат такива стратегически решения с дългосрочен резултат. Гласуването изглежда вече е предрешено, след като всички заявихме позициите си и вероятно това решение ще мине.  Резултатът е следният:  начинът, по който българското правителство проведе тази процедура злепостави американските ни партньори във вашите очи. Второ - злепостави България пред европейските ни партньори, като отказа разговори с държави членки на ЕС, европейски фирми- за продължаване на тази процедура. Трето и може би най-важно - без да знаем с колко пари се надхвърля решението на НС, взети от парите на всички български данъкоплатци. Четвърто - тази процедура и това решение добави допълнително  вода в мелницата на междуинституционалната война, както чухме и днес - управляващи- президентска институция. Пето - тежък удар за държавността - изпълнителната власт кара законодателната да й даде правомощия да не изпълнява законите на Република България. Решението на парламента, взето през 2018г., има силата на закон. Днес, ако бяхте по-умни, може би трябваше да предложите да отменим онова решение и да приемем друго, а не да дадем правомощия да се нарушава закона на държавата. Последният ефект за политическото пространство в България е - това стратегическо за страната ни решение ще се вземе от ГЕРБ, ДПС и ВМРО. Прилича ли това на нова управленска коалиция? Позицията на БСП, колкото и да се опитвате да очерняте, е последователна и ясна - за модернизация на Българската армия; за правовата държава - след като българският парламент е решил нещо, то изпълнителната власт трябва да го изпълнява;  за професионализма и авторитета на военната експертиза, която днес беше скрита от нас, тъй като не ни беше предоставен доклада;  за разумния баланс в харчовете от българския бюджет, които да съчетават грижата за националната сигурност, но и за социалната политика и икономиката на страната. Заради тези позиции, които са ясни и последователни в годините, БСП няма да подкрепи това решение.", "date": "2019.01.16", "title": "Нинова към управляващите: С решението си за самолетите злепоставихте България"}
{"url": "http://www.cross.bg/makedoniya-rysiya-protzes-1594032.html", "text": "/КРОСС/ Русия не се противопоставя на новото име на Македония, но поставя под въпрос легитимността на този процес. Това съобщи в сряда руският външен министър Сергей Лавров на голяма пресконференция относно резултатите през 2018 година, предава TACC, цитирана от Агенция \"Фокус\".\"Русия не се противопоставя на името, което в крайна сметка се появи и беше обявено. Питаме само колко легитимен e този процес и дали се дължи на желанието да се намери консенсус между Скопие и Атина. Или процесът е причинен от желанието на САЩ да вкарат всички балкански страни в НАТО и да спрат всякакво влияние на Руската федерация в региона,\" заяви дипломат №1 на Русия.Лавров подчерта, че Москва не може да се съгласи, че Русия няма място на Балканите.\"Ние винаги сме се застъпвали за намирането на решение по начин, който би бил приемлив за обществеността, народите, както и правителствата на Гърция и Македония\", каза той.\"Никога не съм чувал, че прилагането на решението на Съвета за сигурност на ООН може да се разглежда като опит за предотвратяване на разрешаването на въпроса, на който са посветени тези резолюции. По-специално, това се отнася до резолюции, които са стартирали процеса на посредничество на ООН за договаряне на новото име на Македония между Скопие и Атина,\" каза министърът.Според него Русия винаги е в състояние да спазва решенията на Съвета за сигурност.\"Но когато името е одобрено от документ, който не е подписан на нивото, изисквано от конституцията на Македония, ние се чудим колко легитимен е този процес\", отбеляза ръководителят на руската дипломация. ", "date": "2019.01.16", "title": "Сергей Лавров: Не сме против новото име на Македония, но дали процесът беше легитимен? "}
{"url": "http://www.cross.bg/aktivnost-puti-fizicheska-1594020.html", "text": "/КРОСС/ Учени от Норвежкия университет за науки и технологии в Тронхайм заключиха, че най-доброто средство за поддържане тонуса на сърцето си остават посещенията в спортни зали и постоянните физически натоварвания. Изследването на медицинските данни за над 4500 пациенти дало възможност да се установи, че голямата физическа активност и липсата на излишно телесно тегло намаляват 2 пъти риска от инфаркт и други сърдечни увреждания, съобщи Юрик алърт, цитиран от БТА.Специалистите констатирали, че средните социални показатели за хиляди хора са свързани с ниско ниво на физическата активност, което е смятано за една от главните причини за увеличаване на сърдечните пристъпи, инсултите, проблемите при растежа на костите и други здравословни проблеми.До липса на физическа активност и консумация на нездравословни храни се стига най-често след пенсиониране.Учените отбелязват, че отказът от консумация на бързи закуски, мазни храни и синтетични добавки, като например подсладители, позволява да се намали значително рискът от сърдечни болести ", "date": "2019.01.16", "title": "Как да намалим два пъти риска от инфаркт"}
{"url": "http://www.cross.bg/remont-priyut-kynev-1594008.html", "text": "/КРОСС/ Концлагер за кучета - така екоактивисти наричат общинския приют в Габрово. Защитници на животните сигнализираха, че четириногите страдат от недохранхване, а даренията, които се събират за тях, изчезват. Много нередни неща се случват в този приют. Вътре е страшна мизерия. Клетките не се дезинфекцират, животните не се обезпаразитяват. Така е от четири години. Проблемът е с лошите кастрации, които се извършват. Има сигнали за кучета с инфектирани рани след кастрации, които са пуснати на улицата. Някои от тях са починали, заяви Грета Желева от Сдружение „Грийнуей\". По думите й, след като са сигнализирали на общината за проблема, е извършен частичен ремонт на приюта. Има оставени къщички за животни, които стоят отвън и не се ползват. Ние влизаме и ги поставяме и след това от приюта ги премахват. Кучетата спят върху дървени скари. Носили сме и одеяла. При следващо наше идване и завивките ги няма, допълниха от организацията.Заместник-кметът на Община Габрово Климен Кунев обаче е на мнение, че условията в прюита не са такива, каквито твърдят от сдружение „Грийнуей\". В началото на миналата година имахме среща с представители на сдружението в общината. Тогава Грета Желева ни обясни, че има нужда от ремонт на сградата. Ние предприехме мерки и започнахме ремонт. Изградихме и канализация, каза още Кунев. Той допълни, че приютът функционира повече от 10 години и външно сградата изглежда стара. ", "date": "2019.01.16", "title": "Кучета мизерстват в общински приют"}
{"url": "http://www.cross.bg/hristo-kruv-pimpirev-1594010.html", "text": "/КРОСС/ Директорът на българския антрактически институт проф. Христо Пимпирев се завърна от своята 27-ма полярна експедиция на Антрактида.„По време на престоя уловихме прозрачна риба без кръв. Тя е единственото гръбначно животно в света, което няма хемоглобин. Единственият такъв екземпляр се намира в Токио. Успяхме да я съхраним, за да я изложим в музей\", каза в студиото на „Здравей, България\" Христо Пимпирев.Той допълни, че експедицията ще приключи в края на март, а сега е протекла първата й част. По думите му предстоят още изследвания на животинския свят. Професорът очаква да бъдат намерени нови видове организми. ", "date": "2019.01.16", "title": "Български учени откриха на Антарктида риба без кръв"}
{"url": "http://www.cross.bg/pirogov-patzienti-baltov-1594009.html", "text": "/КРОСС/ Над 260 000 пациенти са преминали през \"Пирогов\" през миналата година. 12 000 от тях са неосигурени лица и това води до финансови проблеми за спешната болница. Това каза в студиото на БНТ директорът на \"Пирогов\" проф. Асен Балтов. Неосигурените пациенти са със 17% повече спрямо 2017 г., каза още той.12 200 са тези, които са регистрирани, преминали, а тези които са останали да се лекуват в \"Пирогов\" са 360. Това е немалка сума. През 2017-та са били 9 000. Естествено ние нямаме право да върнем пациент. Те имат спешна нужда и самите се определят като спешни пациенти, трябва да им бъде оказана болнична и медицинска помощ. Всички знаят, че ще бъдат прегледани в \"Пирогов\" и това дава спокойствие и допълнително увеличава търсенето на хората, които искат да се лекуват в \"Пирогов\", коментира още проф. Балтов.МЗ плаща по 25 лв. на такъв преминал пациент, което за \"Пирогов\" не е достатъчно, защото в спешното в момента работят 410 човека. Тези пациенти в никакъв случай не могат да покрият техните възнаграждения. С 6 млн. лв са намалени дълговете на болницата за година. Проф. Балтов заяви, че това е изключително трудно. Първо са били извършени няколко сериозни трансформации и реформи, окрупнени са няколко структури, други са намалени като леглова база, което е довело до по-стройна организация на работа. Същевременно е преразпределено кой за какво точно да отговаря примерно в Спешното отделение и в клиниките, направена е перфектна организация с регистратурата, която записва всички пациенти.Тази организация не позволява някой да бъде прегледан без да бъде регистриран, допълни проф. Асен Балтов. ", "date": "2019.01.16", "title": "260 хиляди пациенти са минали през \"Пирогов\" за година"}
{"url": "http://www.cross.bg/teodora-nikoii-trenyorite-1594022.html", "text": "/КРОСС/ Президентът на федерацията по художествена гимнастика Илиана Раева излезе с официална позиция по случая с Теодора Александрова. Състезателката от ансамбъла  и ръководството на федерацията, че е изоставена след травма, а след това е извадена от състава на отбора.Ето я и реакцията на Раева:  ", "date": "2019.01.16", "title": "Илиана Раева за скандала: Теодора получаваше пълна заплата, никой не я е гонил"}
{"url": "http://www.cross.bg/myasto-voenno-arda-1594024.html", "text": "/КРОСС/ Невзривен снаряд е открит в коритото на река Арда в Кърджали, съобщиха от Областната дирекция на МВР. Сигналът за боеприпаса, който е намерен в реката в края на Индустриалната зона, е подаден тази сутрин около 8 часа.На място незабавно е изпратен полицейски автопатрул и районът е отцепен. Очакват се специалисти от военно подразделение за обезвреждане на взривното устройство.През лятото на 2017 г. в пловдивския жк \"Тракия\" при изкопни работи бяха открити и обезвредени 15 учебно тренировъчни авиационни бомби. Оказа се, че преди години на това място се е намирала част от военно летище. ", "date": "2019.01.16", "title": "Откриха невзривен снаряд в коритото на Арда в Кърджали"}
{"url": "http://www.cross.bg/volt-partiya-evropeiiska-1594011.html", "text": "/КРОСС/ Столична община и КАТ за пореден път се провалиха в опитите си да се борят със замърсяването на въздуха в София. Това стана ясно от данните, които Европейска партия Волт изиска от КАТ за шумно рекламираните газанализатори и прилагането им за намаляване на вредните емисии от автомобилите.Уредите бяха представени през януари 2018 г. на гръмка ПР акция на Столична община, която дари 7 газанализатора на КАТ. Дори беше посочено, че един от основните замърсителите според институциите - автомобилите, ще може да бъде контролиран чрез тези мобилни станции.Това се случи на фона на доклад на Европейската агенция по околна среда, който показа, че мръсният въздух е причината за преждевременната смърт на близо 15 хиляди българи само за една година.Официалните данни, с които Европейска партия Волт разполага, ясно потвърждават опасенията, които бяха изразени на пресконференцията „Убиецът, който дишаме\", която се проведе през декември 2018 г. Тогава алармирахме, че въпреки гръмките заявки и намерения, контролните органи не разполагат с необходимата техника за извършване на проверки поради липсата на димомери, които се използват за измерванията на замърсяването от дизеловите автомобили.Оказва се, че за периода 10 януари - 10 декември 2018 г. КАТ са проверили 3316 автомобила, от които заради превишаване на вредните емисии от движение са спрени цели 115 бензинови коли, но няма нито една на дизел. Друг съмнителен факт е, че уредите не са засекли и нито един товарен автомобил, който да надвишава нивата на прахови частици.„Проверяват ли се въобще тежкотоварните камиони\", попита лидерът на Европейска партия Волт - Настимир Ананиев.Интересен факт също е, че въпросните газанализатори са приети в експлоатация чак на 29 септември. От официалните документи разбираме, че са били нужни повече от 9 месеца, за да влязат в реална експлоатация.Европейска партия Волт пита Столична община и КАТ къде са били уредите почти година след дарението им и защо не са използвани по предназначение, както беше обещано?От единствената в България паневропейска партия Волт сме категорични, че поради небрежност и немарливост на ръководството на столичния КАТ тези газанализатори година по-късно са неефективно използвани за справяне и с без това опасно мръсния въздух, заради който ЕК е завела и спечелила дело срещу България. Надали някой ще поеме отговорност за мимикрията на решение, което се използва само за ПР цели.Категорични сме, че министърът на околната среда и водите Нено Димов трябва да каже и дали след подобни данни ще има дарения и на други газанализатори към регионалните дирекции на КАТ в цялата страната, както беше заявено? ", "date": "2019.01.16", "title": "Столична община и КАТ отново се провалиха в борбата с мръсния въздух "}
{"url": "http://www.cross.bg/dyuni-kumping-prokyratyrata-1594044.html", "text": "/КРОСС/ 1205 кв. м са унищожените пясъчни дюни в , съобщиха от екоинспекцията в Бургас. По-голямата част от тях се намират в парцела на 46-годишния Иван Нончев от Бургас, който беше обвинен от прокуратурата, че е поръчал унищожаването на терена.От изготвената прецизна геодезична карта се вижда, че унищожените дюни на къмпинг „Смокиня\" попадат на територията на няколко частни имота.622 кв. м. дюни са разрушени в имота на собственика на луксозната каравана. Тежката техника е навлязла и в съседни имоти, включително и в малка площ в зоната на концесионера на плажа.инж. Тонка Атанасова, директор на РИОСВ-Бургас: Най-голямата част и най-голямата площ от дюните-местообитания, които са унищожени, са в площта на собственика на караваната, когото прокуратурата задържа.Според кадастъра парцелът от 680 кв. м. се води „земеделска орна земя -10 категория\" и е собственост на 46-годишния. Той го купил през миналата година и веднага поставил луксозна каравана. Хора от къмпинга са чували, че той още тогава се е заканвал да премахне дюната, защото му пречела да вижда морето. От прокуратурата му повдигнаха обвинение за подбудителство и помагачество за унищожаване на природна забележителност и го пуснаха под гаранция от 10 000 лв. ", "date": "2019.01.16", "title": " Унищожените дюни в къмпинг „Смокиня“ попадат в територията на частни имоти "}
{"url": "http://www.cross.bg/plovdiv-obekt-rabotnik-1594049.html", "text": "/КРОСС/ Работник е загинал на строителен обект в Пловдив. Инцидентът е станал по обед при строеж на жилищна сграда. Загиналият е 53-годишен мъж, който е работил на строитен обект на кръстовището на булевард „Христо Ботев\" и улица „Любен Каравелов\".По първоначална информация загиналия работник е бил ударен от тухла, паднала при издигането на палет.При пристигането на лекарския екип мъжът е бил в безсъзнание, а по-късно е починал. Работниците, които бяха на обекта отказаха да разговарят с екипа ни. По телефона се свързахме с техническия ръководител и изпълнител на строежа на кооперацията, който обясни че са предприети всички мерки по безопасността на служителите.От Инспекцията по труда започнаха проверка, като подробности се очакват утре. Случаят се разследва от Окръжна прокуратура - Пловдив. ", "date": "2019.01.16", "title": "Работник загина на строителен обект в Пловдив  "}
{"url": "http://www.cross.bg/oblast-ychilishta-nyama-1594017.html", "text": "/КРОСС/ В 344 училища и детски градини днес, 16 януари 2019 г., са преустановени учебните занятия, съобщиха от пресцентъра на МОН.Заради висока заболеваемост от грип в 137 училища в Бургаска област няма да има учебни занятия до 18 януари.  От 16 до 18 януари по предписание от РЗИ няма да учат 120 училища в област Стара Загора, 65 училища в област Шумен и 16 училища в община Силистра.В област Пловдив няма да учат две училища -  ОУ „Хр. Ботев\" в с. Поповица и  ПГ \"Ген. Вл. Заимов\" в Сопот.Лоши метеорологични условия са причина в две учебни заведения в Кюстендилска област също да няма учебен процес - ОУ \"Хр. Ботев\" и ДГ\" Р. Княгиня\" в община Невестино. Едно училище в област Кърджали също е затворено - СУ „Н. Й. Вапцаров\" в с. Бенковски.Продължават да не се провеждат занятия в ДГ \"Детелина\" в с. Черно поле, община Ружинци, Видинска област. ", "date": "2019.01.16", "title": "344 училища в дървена ваканция заради грипа"}
{"url": "http://www.cross.bg/nikolaii-bilet-naii-dobriyat-1594047.html", "text": "/КРОСС/ Още в първите дни на януари Лотария България направи 2019 година специална за един късметлия. Това е Николай Антонов, който отнася топ печалба от  лева от билет . Той купува своя билет от магазин в Горна Митрополия срещу 1 лев и секунди по-късно разбира, че е направил най-добрият избор.Историята на Николай е като сюжет за филм, защото буквално ден по-рано, той и семейството му стават жертви на грабеж.„За толкова кратко време успях да се разочаровам и отново да си възвърна надеждата, че справедливостта съществува. Печалбата дойде толкова внезапно, че все още изглежда нереално. Въпреки всичко, тя е факт и за мен това е най-добрият начин, по който можеше да започне 2019 година.\", разказва 43-годишният мъж.Развълнуваният Николай вече е уверен, че след лошото винаги идва нещо добро и пожелава своя късмет на всички.  ", "date": "2019.01.16", "title": "20 000 лева печалба от билет „Кеш на мига“ на Лотария България  "}
{"url": "http://www.cross.bg/samovodene-proverka-politziyata-1594021.html", "text": "/КРОСС/ Гонка с полицията завърши с арест край Велико Търново, а по случая е образувано досъдебно производство. В 20,00 ч. във вторник в с. Самоводене служители на Пътна полиция предприели проверка на лек автомобил \"Ауди\". Те подали сигнал със стоп палка, но водачът не изпълнил полицейското разпореждане и продължил движението си.Последвало кратко преследване и на пътя между селата Самоводене и Хотница водачът и е бил спрян. При извършената проверка е изяснено, че зад волана е бил 31-годишен мъж от с. Водолей. Мъжът е задържан с полицейска мярка за 24 часа. ", "date": "2019.01.16", "title": " Гонка с полицията завърши с арест край Велико Търново "}
{"url": "http://www.cross.bg/anglichani-godini-politzeiiski-1594019.html", "text": "/КРОСС/ Българи и англичани си спретнаха масов бой пред нощен клуб в Банско. Сигналът за мелето е подаден около 2.50 часа на 15 януари, съобщиха от Областната дирекция на МВР в Благоевград-На място незабавно са изпратени полицейски екипи, които са задържали трима българи и четирима англичани. Нашенците са на възраст 42, 44 и 48 години от Ахелой, Сливен и село Белозем, а чужденците са между 25 и 28 години.Установено е, че причината за боя е кражбата на мобилен телефон на стойност 1500 лева в нощния клуб от единия англичанин - 28-годишния Л.Д.Той е привлечен като обвиняем както за кражбата, така и за това, че е нарушил грубо обществения ред, като е блъснал витрина на хранителен магазин, в резултат на което е унищожил около 20 бурканчета с течен шоколад.Англичанинът е оказал съпротива при задържането му, при което при и по повод на изпълнение на службата на полицейски служител му е причинил лека телесна повреда.По случая е образувано досъдебно производство. ", "date": "2019.01.16", "title": "Масов бой между българи и англичани в Банско"}
{"url": "http://www.cross.bg/deteto-detzata-pravata-1594018.html", "text": "/КРОСС/ Тепърва предстои да се уточни какво е всъщност телесното наказание, защото това понятие е съвсем накратко регламентирано и затова имаме нужда от това по-тясно и по-конкретно обяснение. Това каза в сутрешния блок на БТВ „Тази сутрин\" д-р Елеонора Лилова, председател на ДАЗД. Тя даде пример с това, че в общия коментар на Комитета по правата на детето, това понятие е доста дълго обяснено, но в българското законодателство подобен параграф няма към този момент. Смятам, че ако стратегията бъде приета в Народното събрание и към нея бъде разписана пътна карта и тя извърви своя дълъг път за 12-годишен период, ще постигне своите цели, каза още Лилова. Това, което предвиждаме е до шест месеца, веднага след приемането на стратегическия документ, да бъде разписана пътна карта към документа и след това национални, четири пъти по три години национални програми, които ще показват конкретните мерки за развитие.Истината е, че новата стратегия , която дава един много дълъг хоризонт за промяна въобще на отношението ни към децата в България, е основана на една нова парадигма, в която правото на детето, най-добрия интерес на детето са в центъра на тази стратегия.Това каза от своя страна Ваня Шалапатова, изп. директор на Фондация „За нашите деца\". Така че тя ще провокира и ние родителите и семействата да преосмислим всяко едно наше действие какъв ефект има върху развитието на детето - всеки един професионалист, лекар, учител, социален работник, рехабилитатор как трябва да се отнася към детето, така че да имаме хармонично развитие, добави тя. Може би действително е дошло време ние да преосмислим начина, по който ние се отнасяме като хора, които възпитаваме децата, дали чрез наказание ние постигаме ефект. Изследванията са категорични, че ефект с този подход не се постига. И всъщност стратегията дава една нова заявка за отношение към децата, което е респектиращо на децата като носители на собствени права, каза още Шалапатова.Ние като гражданска инициатива смятаме, че такъв тип действие ограничава правата на родителите и противопоставя правата на родителите на правата на децата. Това каза от своя страна Ивайло Тинчев, Гражданска инициатива „Подход за семейството\". Ние не виждаме проблем с това да бъде изкоренено насилието по принцип и не сме за насилието, но до каква степен насилието може да бъде регламентирано в семейството, запита той. В Западна Европа и в страните по принцип, които са около 30, които са приели тази форма на забрана на телесното наказание, всъщност има ръст на насилието в семействата, училищата и така нататък. Тоест това не е стратегия, която променя нещата, заяви още Ивайло Тинчев. ", "date": "2019.01.16", "title": "Д-р Елеонора Лилова, ДАЗД: Насилието над деца слага отпечатък върху личността им"}
{"url": "http://www.cross.bg/makedoniya-nikolova-bulgariya-1594016.html", "text": "/КРОСС/ Заместник-министърът на  регионалното развитие и благоустройството Деница Николова ще съпредседателства Шестото заседание на Съвместния комитет за наблюдение по програмата за трансгранично сътрудничество ИНТЕРРЕГ-ИПП България - Македония 2014-2020 г. Форумът ще се състои утре - 17 януари, в град Берово, Република Македония.В рамките на заседанието ще бъде отчетено изпълнението на Програмата и ще бъде представен цялостният й напредък, в т.ч.  предстоящите дейности и събития за изпълнение през 2019 г. Ще бъдат представени и резултатите от оценката на подадените проектни предложения по Втора покана за набиране на проекти и др. ", "date": "2019.01.16", "title": "Зам.министър Николова участва във форум за България - Македония"}
{"url": "http://www.cross.bg/reshenie-simeonov-ysloviya-1594007.html", "text": "/КРОСС/ \"Категорично ще гласуваме против, защото смятаме, че това решение няма да осигури националната сигурност. Нелепо е да разчитаме, че 8 самолета ще защитават небето на България от чужди сили, да не говорим за хилядите самолети на Русия. Ние сме записали в предизиборната си програма, че залагаме на ракетни бази. Това е най-сигурното и евтино решение\", заяви от парламентарната трибуна лидерът на НФСБ Валери Симеонов.По думите му, с днешното заседание се прави \"политически пирует с желанието да се прехъврали отговорността върху НС\" и се изопачават предварително гласуваните условия. Според него, по-добър вариант би бил закупуването на европейски самолет. \"Очаквам Италия и Швеция да обжалват това решение\", прогнозира Симеонов.Той заяви, че НФСБ би подкрепил организирането на нов конкурс с нови условия. ", "date": "2019.01.16", "title": "В. Симеонов: Искаме нов конкурс за изтребителите"}
{"url": "http://www.cross.bg/chobanov-detza-detskite-1594004.html", "text": "/КРОСС/ Вчера на обществено обсъждане заместник-кметът по образование доц. д-р Тодор Чобанов заяви, че през тази година ще се разкрият 1 050 места в нови 13 детски заведения, а свободно място очакват 5 000 деца. На обсъждането присъстваха и родители от инициативни комитети. В ефира на Сутрешния блок на БНТ1 д-р Чобанов обобщи резултатите от срещата. Големият брой чакащи са за яслените услуги, които в последните години са търсени от почти всички родители. Икономическите условия са такива, че работодателите настояват родителите веднага да се върнат на работа. Ние правим всичко възможно, както направихме за детските градини, всички желаещи да ползват яслената услуга да запишат своите деца, поясни той. По думите на Тодор Чобанов през 2019-а ще се строят 15 обекта, като работата на седем вече е започнала.В диалог с всички професионални и граждански организации ще оптимизираме правилата за прием в детските градини и ясли... Основните промени са редукция на броя на децата с хронични заболявания от 5 на 3, намаляване на броя на местата за деца със СОП от 3 на 2 - това са решения, които са взети консенсусно в широк кръг заинтересовани. Ще се увеличи тежестта на критериите за работещи родители и почти сигурно ще вървим към някакъв вид уседналост в случаите, в които се кандидатства с настоящ адрес, обясни зам.-кметът на София. ", "date": "2019.01.16", "title": "Столична община подготвя нови критерии за прием в детските градини"}
{"url": "http://www.cross.bg/bosilegrad-vodata-iskat-1594005.html", "text": "/КРОСС/ Протестиращи от западните покрайнини искат оставката на министъра на околната среда и водите заради проблема със замърсяване на водата в региона на Босилеград. Организаторът на протеста заяви, че е виждал със свои очи как във водата тече пяна.Искаме оставката на министъра на околната среда и водите, защото той лъже, казва, че няма проблем. Също така твърди, че България през 2016 година е нарушила Конвенцията за трансгранични оценки на въздействие, като не е спазила срока, който сърбите са поискали да им се отговори дали ще участваме, или не и не сме предоставили информацията съгласно конвенцията и допълнителните решения към нея. Вследствие на това \"ръцете на сърбите са били развързани\" и са започнали да правят в техния район каквото искат, коментира организаторът на протеста пред МОСВ Димитър Куманов.Още от края на миналата година недоволните изразиха съмнението си, че от сръбските мини се изливат безконтролно води със съдържание на тежки метали те попадат в притоците на местната река, а и оттам в река Струма. Протестиращите се притесняват, че ще това ще доведе до екологична катастрофа не само в Босилеград, но и в Кюстендилска област.Очаква се отговор от екоминистерството. ", "date": "2019.01.16", "title": "Пяна във водата край Босилеград, искат оставката на Нено Димов"}
{"url": "http://www.cross.bg/naiirobi-keniya-dyshi-1594014.html", "text": "/КРОСС/ Кенийската полиция продължава тази сутрин операцията в нападнатия вчера хотелски комплекс в Найроби, предаде АП. На мястото на атаката все още има откъслечни престрелки.Най-малко 15 души бяха убити при започналото вчера с взрив на кола бомба нападение. След взрива четирима въоръжени мъже нахлуха в хотела и близките до него магазини, пише БТА.Полицията призова днес гражданите да не доближават хотелския комплекс, докато не бъде изцяло обезопасен. Мишена на нападателите, които вероятно са членове на терористичната групировка Аш Шабаб, е била организирана от американци конференция, предаде ДПА. Според кенийските власти обаче мястото на конференцията било променено в последния момент.\"Терорът е смърт! Без значение къде, как и от кого е проведен (бял полски фашизиран католик или чернокож фанатик ислямист)!\". Това написа журналистът Георги Тошев в профила си във Facebook след атентата в Найроби. Българският журналист е в Кения и разказа в \"Дарик кафе\", че той и операторът му избегнали за броени часове атаката на терористите от сомалийската групировка Ал Шабаб.\"За два дни се убедихме, че терорът може да се случи на сцената на благотворително събитие пред хиляди зрители в голям полски град или на публично място (луксозен хотел) в Найроби, столицата на Кения. Терорът е публичен, защото цели да всява страх!\", пише още журналистът.", "date": "2019.01.16", "title": "Най-малко 15 души са убити при нападение срещу хотел в Кения "}
{"url": "http://www.cross.bg/velkov-pravitelstvoto-slavcho-1594003.html", "text": "/КРОСС/  \"Без да изнасяме класифицирана информация, отклонението от зададената рамка за цената на бойните самолетите е над половин милиард лева, без допълнителните разходи.\"  Това каза народният представител от ПГ на \"БСП за България\" Славчо Велков пред БТВ в коментар за искането за промяна на условията за закупуване на F16 от правителството. \"От депутатите се иска да подменим вота на парламента. Имаме вече прието решение със силата на закон. Сега от нас се иска да променим рамката\", поясни Славчо Велков предстоящото гласуване в Народното събрание. \"Сумата за самолетите ще надхвърли рамката от 2% от БВП. Еднократното плащане от 2 - 2,5 млрд. лева плюс плащането на годишната вноска за фрегати и бойни машини- ще отиде на 3 млрд.лв. Това е непосилна сума за нас. Ние ще гласуваме против, защото правителството иска от нас да гласуваме против взето решение със сила на закон от НС\", добави той. \"Цената за тези самолети, които ще закупим е непосилна, а парите трябва да се вземат от някъде. Това вероятно ще стане с кредит, което означава и лихви\", каза още народният представител. Той предположи, че самолетите не могат да дойдат в страната по-рано от 6 години, а в изискванията е записано 3 години. \"Съдбата на правителството зависи от тази сделка\", отсече Славчо Велков.Таско Ерменков: Ако могат управляващите ще закрият заседанието на НС и за опозицията\"Разговорът за закупуването на боен самолет днес в Народното събрание е политически и само ако управляващите се вживеят в ролята на търговски агенти на някой от производителите на летателни машини, то гласуването ще е закрито в НС.\" Това каза народният представител от ПГ на \"БСП за България\" Таско Ерменков пред Нова ТВ по повод предстоящото гласуване днес в парламента. Според него, управляващите биха закрили заседанието на НС дори от опозицията. Той припомни, че още в средата на миналата година депутатите са гласували проектната рамка за закупуване на летателните машини, в която са били заложени параметри за цена, време на заплащане, какъв ще е ремонтът, ще има ли военно сътрудничество и др. \" Това, което искаме, е приетите вече параметри да бъдат  валидни, а това, което иска от нас МС, е правителството да може да води преговорите, като се отклонява от приетите вече критерии\", поясни Ерменков. Той припомни, че при гласуването на рамката за закупуване, БСП е гласувала \"за\", като тогава е било заложено цената да не надхвърля 2% от БВП. \"Има риск от международен скандал от промяната на условията\", заключи Ерменков. ", "date": "2019.01.16", "title": "Славчо Велков: Изтребителите ще дойдат не по-рано от 6 години"}
{"url": "http://www.cross.bg/reshenieto-bulgariya-borisov-1594015.html", "text": "/КРОСС/ Каним настоятелно министър-председателя да присъства на дебатите по решението за преговори със САЩ за F-16. За това настоя от парламентарната трибуна народният представител от „БСП за България\" Антон Кутев.Според опозицията все още не е станало ясно становището на премиера Бойко Борисов по темата. „Не знам как ще взимаме решение, ако не ни е ясно отношението и становището на министър-председателя, който от 20 дена го няма никакъв\", коментира Кутев.От ГЕРБ излязоха с контрапредложение. „Поставеният въпрос от БСП за присъствие на премиера Бойко Борисов навежда на друг - къде е главнокомандващият на Република България, който също е участвал и има отношение по въпроса, подписал е документа, с който е стартирала процедурата\", попита депутатът от управляващите и председател на Комисията по правни въпроси Данаил Кирилов, визирайки държавния глава Румен Радев.От своя страна председателят на парламента Цвета Караянчева заяви, че президентската администрация ще бъде уведомена за поканата, а държавният глава винаги е добре дошъл в пленарна зала.Междувременно председателят на ПГ на ГЕРБ Цветан Цветанов изрази увереност, че цената на изтребителите ще падне. \"Тази цена, която към настоящия момент има в офертите, тя не е реална и тя няма да бъде съотносима към крайния процес, който би могъл да завърши след няколко месеца\", заяви той по повод предстоящите преговори за придобиване на нов боен самолет за бойната ни авиация.За разлика от заседанията на Комисията по отбрана и Комисията по бюджет и финанси, днешното обсъждане в пленарна зала ще бъде открито, а решението за това е взето на провелия се тази сутрин председателски съвет. \"Всички приеха предложението, което направих - за открито заседание. Ние няма от какво да се крием. Обществото трябва да знае къде ще се направи този инвестиционен разход, защо го правим и че това е постигнат политически консенсус от коалиционния съвет\", уточни Цветанов.\"Когато започнат преговорите по същество с всички детайли, които ще могат да бъдат представени в една подготовка на споразумение между САЩ и България, тогава мисля, че ще можем да намерим необходимия консенсус за намаляване на цената\", допълни той. Цветанов уточни, че в момента всички цифри са хипотетични, а детайлите ще бъдат уточнени в процеса на преговорите.ДПС изрази подкрепа за стартиране на преговорите за F-16. \"ДПС категорично подкрепя решението и ще гласуваме „за\"\", заяви лидерът на движението Мустафа Карадайъ в началото на дебатите по проекторешението.„Националната сигурност започва там, където свършва популизмът или по-точно - там, където започва популизмът, свършва националната сигурност. За това, когато се говори по темата, не трябва да има популизъм\", смята той. Според Карадайъ, в случая става въпрос за купуване на сигурност, а не просто придобиване на нови самолети, а решението е стратегическо за сигурността на страната. ", "date": "2019.01.16", "title": "Депутати настояха Борисов и Радев да присъстват на дебатите за F-16 "}
{"url": "http://www.cross.bg/razhodi-stzenata-tehnicheski-1593994.html", "text": "/КРОСС/ Появиха се съмнения, че сцената за откриването на Европейска столица на културата в Пловдив струва далеч по-малко от обявената цена.От община Пловдив и Фондация „Пловдив 2019\" заявиха пред БТВ, че предстои изготвяне на подробен отчет на направените разходи от страна на германската компания.Цялостното събитие заедно с 20% ДДС излиза над 2 200 000 лева, обясни Мария Цънцарова в \"Тази сутрин\", която и открои, че са поканени представители на общината да обяснят сумата, но са отказали.Според Слави Трифонов сцената струва не повече от 681 000 лева. Продуцентът на събитието отговори на съмненията, като заяви, че са имали и други технически разходи освен предвидените.„Видях коментара на Слави Трифонов, и разбирам, че той е имал един опит, а нашият път е съвсем различен. Също така това, което той забравя да спомен, е, че ние имахме да заплатим много други неща. Конструкцията на нашата сцена беше измислена специално за това събитие. Не може да се сравни със сцена, която е готова и може да се сглоби в рамките на 36 часа. Нашата 30-метрова сцена, беше измислена така, че да може да издържи на натоварване и силен вятър. Дизайнът на сцената е съвсем нов. Кулата представлява светлинна скулптура, която ние като артисти сме измислили и това е съвсем очевидно. Много ми се искаше тя да става от вертикална хоризонтална, и наистина следващият път бихме наели тази германска компания, която господинът спомена, за да си спестим разходи. Имахме и други разходи, които трябваше да заплатим  - за фойерверки, хонорари на артисти, технически разходи и да платим на един технически екип експерти от германия\", коментира Свен Сьорен Байер, артистичен директор на германската фирма, продуцент на събитието.Освен всичко, което е показано в проектодомумент за изхарчените пари, се оказва, че 14 деца са единствените, които са положили доброволен труд. Но остават повече въпроси, отколкото отговори.Отговорите се очакват от Пловдивската община. ", "date": "2019.01.16", "title": "Община Пловдив за откриващия спектакъл на ЕСК: Изготвя се подробен отчет за похарченото"}
{"url": "http://www.cross.bg/biiituls-chlenove-grypata-1593993.html", "text": "/КРОСС/ На 16 януари светът отбелязва Световния ден на „Бийтълс\". На тази дата през 1957 г. в Ливърпул е открит клуб „Кавърн\", където групата прави своя дебют. Основни и постоянни членове на състава са Джон Ленън, Пол Маккартни, Джордж Харисън и Ринго Стар. „Бийтълс\" е един от най-ярките символи на контракултурата през 60-те години на 20 в.През 1970 г., след излизането на последния им албум „Let It Be\", групата се разпада и всеки от тях започва успешна солова кариера. Ленън е застрелян през 1980 г. в Ню Йорк от вманиачен фен, а Харисън умира от рак на белия дроб през 2001 г. Останалите живи членове на Бийтълс - Маккартни и Стар - продължават музикалните си кариери.„Бийтълс\" издават общо 12 албума, 13 мини албума и 22 сингъла, продадени до днес в тираж над 1,3 млрд. копия. Според списание „Ролинг стоун\" ливърпулската четворка е първенец в списъка със 100-те най-добри изпълнители на всички времена.\n\t\t\t\t\t", "date": "2019.01.16", "title": "Отбелязваме Световния ден на „Бийтълс“"}
{"url": "http://www.cross.bg/epidemiya-oblasti-gripna-1593995.html", "text": "/КРОСС/ Грипът продължава да настъпва. От днес в принудителна ваканция са учениците от областите Стара Загора, Шумен и Силистра.Разпространението на вируса вече спря учебните занятия в 137 училища в област Бургас до петък включително. Това са и четирите области, в които е обявена грипна епидемия.Заради увеличаващия се брой на болните пред обявяване на епидемия са още Русе, Ямбол, Перник и Пазарджик, което се очаква да стане до края на седмицата. ", "date": "2019.01.16", "title": "Още четири области обявиха грипна епидемия"}
{"url": "http://www.cross.bg/martinov-bivshiyat-depytat-1593996.html", "text": "/КРОСС/ Бившият депутат от ГЕРБ Живко Мартинов влиза в съда като подсъдим по така наречения случай \"Суджукгейт\". Днес Мартинов трябва да се яви в Специализираната прокуратура за предявяване на обвинението. Бившият депутат ще бъде съден за изнудване.Според разследването, той е изнудвал търговец на месо да даде 4 тона суджук, 30 килограма филе \"Елена\" и 30  килограма телешка пастърма за премиера Бойко Борисов. Впоследствие е установено, че нищо от тази пратка не е достигнало до министър-председателя ", "date": "2019.01.16", "title": "Бившият депутат от ГЕРБ Живко Мартинов влиза в съда по \"Суджукгейт\""}
{"url": "http://www.cross.bg/makedoniya-debatite-debatite-1593997.html", "text": "/КРОСС/ Днес продължават дебатите в гръцкия парламент по Преспанското споразумение за името на Македония. Ако депутатите го одобрят, пътят на Скопие към евроатлантическите структури ще бъде напълно открит.Дясната опозиция от Нова демокрация категорично отхвърля Преспанския договор. Дебатите за отношенията с Македония предизвикаха и разрив в управляващата коалиция.Лидерът на по-малката партия \"Независими гърци\" Панос Каменос напусна кабинета на\"Сириза\", но депутати от неговата формация ще подкрепят договора. Дебатите трябва да приключат днес до полунощ. ", "date": "2019.01.16", "title": "Продължават дебатите в Гърция за името на Македония"}
{"url": "http://www.cross.bg/avtobysi-transport-fandukova-1593998.html", "text": "/КРОСС/ Кметът на София Йорданка Фандъкова ще провери готовността за пускане на нови автобуси в столичния градски транспорт, съобщиха от пресслужбата на Столична община.Новите автобуси трябва да бъдат пуснати в движение по линии 72 и 84 в обществения транспорт. Превозните средства отговарят на най-високия екологичен стандарт Евро 6.", "date": "2019.01.16", "title": "Фандъкова проверява новите автобуси за градския транспорт"}
{"url": "http://www.cross.bg/bili-dyshi-raneni-1594000.html", "text": "/КРОСС/ Седемнайсет души са били ранени в станалите 13 пътнотранспортни произшествия през изминалото денонощие. Това съобщиха от МВР. На територията на столицата са били регистрирани 26 леки и 2 тежки катастрофи; двама души са били ранени.", "date": "2019.01.16", "title": "17 са пострадали при катастрофи за изминалото денонощие"}
{"url": "http://www.cross.bg/energiya-bulgariya-elektricheska-1593999.html", "text": "/КРОСС/ Следва цялото интервю: Отговор: Параметрите по отношение на проекта АЕЦ \"Белене\" и възможността за неговата реализация са много ясно определени с решението на българския парламент  от юни 2018 г. С него българският парламент определи, че такъв един проект може да бъде реализиран само при спазване на изискванията и условията на пазарните принципи - без предоставяне на държавна гаранция, без предоставяне на корпоративна гаранция и без сключване на дългосрочни договори за изкупуване на електрическа енергия. Това са параметрите, които българският парламент определи. Процедурата, която разработихме в Министерството на енергетиката, е в изпълнение на решението на Народното събрание и е изцяло в съответствие със заложените параметри. Бяха проведени срещи с потенциални инвеститори, заявили интерес за участие в проекта. В рамките на разговорите и аз и моите колеги винаги сме обяснявали какво е решението на парламента и каква е визията на българската държава и правителство за реализацията на проекта. А именно проектът може да бъде реализиран изцяло на пазарен принцип. До момента сме водили разговори с няколко инвеститора - с най-голямата китайска държавна ядрена корпорация CNNC, както и с  Корейската хидро-атомна енергийна компания. От страна на френската \"Фраматом\" също е налице подобен интерес. В края на декември 2018 г. постъпи писмо за намерение за участие от страна на американската компания \"Дженерал електрик\". Техният интерес е да участват като потенциален инженер на проекта и доставчик на оборудване в турбинна зала. Това е добър и ясен знак, че към този проект има интерес при условията, които са определени. Разбира се, ще видим дали този интерес е реален, след финала на процедурата за избор на стратегически инвеститор. Надявам се в началото на февруари да бъде даден нейният старт. Отговор: На първо място България като страна-членка на Европейския съюз /ЕС/ трябва да следва много стриктно визията на Европа по отношение на развитието на енергийния сектор. Трайната политика на ЕС е именно развитието на чистата енергия. Виждате какво е отношението на ЕС, каква е визията по отношение на големите горивни инсталации. Изискванията към този тип производствени мощности на електрическата енергия непрекъснато се повишават. През 2017 г. възложихме на Българската академия на науките /БАН/ да разработи сценарий за необходимостта от нова базова мощност. Анализът на БАН показа много ясно, че необходимост от нови базови мощности ще е налице не само в България, но и в целия регион. По отношение на проекта АЕЦ \"Белене\" ние притежаваме оборудването - два реактора, които са изключително добри като технология и качество; лицензирана площадка; необходимите документи, свързани с нотификация от страна на ЕС по отношение на инвестиционния проект, която е от 2007 г. Ако има интерес към възможността да бъде реализиран този проект със стратегически инвеститор, ще нотифицираме допълнително Европейската комисия /ЕК/ за промяната в този инвестиционен проект. Тенденциите, които са свързани с развитието на електроенергийния сектор не само в България и региона, показват, че е налице възможност и необходимост от изграждане от такъв тип мощности. Не случайно и в съседни на нас страни вървят подобни процеси. Виждате, че в Унгария ще се реализира проектът \"Пакш-2\". В Чехия също се говори за нова ядрена мощност. Полша обмисля подобен вариант, на базата на който да развие своя електроенергиен отрасъл в бъдеще. Във Финландия се развива също подобен проект. Смятам, че това е една възможност, която ние имаме, и трябва да се опитаме да реализираме. Отговор: Маришкият басейн е от стратегическо значение за енергийния отрасъл на България. Това, което е изключително важно и трябва винаги да отбелязваме е, че нашата енергийна сигурност е пряко свързана със запасите, които притежаваме от лигнитни въглища в Маришкия басейн. Тези запаси ще бъдат достатъчни, за да задоволим производството на електрическа енергия от въглища за следващите 60 години. Това е сериозен фактор, който е пряко свързан с енергийната ни сигурност и независимост. Затова, когато разработваме различни варианти и сценарий, трябва винаги да ги пречупваме през призмата, че ние притежаваме местен ресурс. Той ни дава сигурност и възможност да произвеждаме електрическа енергия на достъпни цени. Цената на емисиите се увеличава, тенденцията е тя да достигне още по-високи равнища. Само през 2018 г. разликата в цената от началото и края на година наистина беше фрапираща - от 8 евро през януари тя достигна 25 евро през август 2018 г., а към декември 2018 г. тази цена беше средно около 21 евро за тон. Разликата е съществена и е сериозно бреме за този тип производители на електрическа енергия. Разработихме конкретни мерки в рамките на работна група в Министерството на енергетиката, свързани с оздравяването на централите от Маришкия басейн и предприемането на действия, за да могат тези централи да работят в следващите години, тъй като те са гръбнакът на електроенергийната система на България. Това са мощности без които българската електроенергетика не би могла да се справи. Работим и разглеждаме различни варианти. Отговор: С изграждането на инфраструктурата на интерконектора Гърция - България това е една възможност, тъй като ще минава в непосредствена близост до Маришкия басейн. Това е само една опция. Трябва да акцентираме върху това, че ние имаме местен енергиен ресурс - имаме лигнитни въглища, които ще ни бъдат достатъчни, за да осигурим производството на електрическа енергия за следващите 60 години. Имаме различни варианти. Добре е, че има и друг вариант и друга алтернатива. Но знаете, че цената на природния газ е доста висока и това вече е пряко свързана с цената на електрическата енергия. Отговор: През втората половина на март 2018 г. имаше сериозен казус в електроенергийната система, свързан с ниското потребление на електрическа енергия и с необходимостта от това да бъдат предоставени допълнителни количества електрическа енергия за регулирания пазар от страна на централите, които произвеждат ток на въглища. Те притежават технология, която им дава възможност да участват активно в първичното и вторичното регулиране на пазара. Тогава имаше едно сътресение в системата и това наложи Електроенергийният системен оператор да алармира Националната електрическа компания. Общественият доставчик поиска от централите, работещи на въглища, да предоставят допълнителни количества за регулиран пазар, така че да бъде осигурена енергията за следващите два месеца. През април и май потреблението е ниско и се създава чисто технологичен проблем от гледна точка на стабилността на системата. Това наложи за два месеца ТЕЦ \"Марица-Изток\" 2 да осигури количества за регулирания пазар по искане на обществения доставчик. Отговор: Направихме промяна в Енергийната стратегия на България, която е със срок до 2020 г. Изменението беше наложено от случващото се в проектите в областта на енергетиката и по-специално на природния газ. Това са големи инфраструктурни проекти, които се развиват в целия регион и ние няма как да останем встрани от тези процеси. Ако останем встрани от тези процеси, рискуваме да не бъдем адекватни на промените, които се извършват, България да загуби своето стратегическо място на газовата карта на Европа. Поради тази причина, спазвайки всички правила, които ЕС урежда по отношение на природния газ и директивите, свързани с изграждането на такъв тип инфраструктура, \"Булгартрансгаз\" проведе две необвързващи фази на пазарен тест, за да видим има ли потенциален интерес към реализацията на подобен проект. И двете показаха оптимистични резултати. Това от своя страна наложи необходимостта, спазвайки европейските правила, да бъде проведена и трета обвързваща фаза за възможността да бъде реализирана подобна инфраструктура. Комисията за енергийно и водно регулиране /КЕВР/ се произнесе по тази процедура. Беше направено и открито заседание в рамките на което можеха да се чуят становищата и мненията на всички заинтересовани страна. Всъщност КЕВР одобри процедурата и в момента тя е в ход. Отговор: Във връзка с тези мнения, които бяха лансирани от колегите от \"Газпром\", \"Булгартрансгаз\" представи свое становище пред КЕВР. В него се пояснява, че всъщност цените на таксите и тарифите, които са определени във връзка с реализацията на този проект, са определени на база на методика, която е неразделна част от процедурата за третата фаза на пазарния тест. В тази методика се вижда всъщност как се стига до тези цени. Все пак това е нова е нова инфраструктура, която включва изграждането на газоизмервателна станция, две компресорни станции и липсваща инфраструктура за приблизително 484 км. Разбира се тази инвестиция трябва да бъде възстановена. Тя може да бъде възстановена от таксите, които потребителите и клиентите на тази инфраструктура ще плащат. Така че това, което \"Булгартрансгаз\" предостави като информация, беше взето предвид от КЕВР и процедурата беше одобрена във вида, в който е предложена. Отговор: Да, до края на месец януари ще приключи третата фаза на пазарния тест и тогава ще имаме яснота кой ще резервира капацитет, какви капацитети и за какъв период от време. Ако пазарният тест е успешен, това означава, че тази инфраструктура може и трябва да бъде изградена. Отговор: Да, така е. Отговор: Важно е да стане ясно това, че участието на \"Булгартрансгаз\" като акционер в изграждането на този много добър енергиен проект, е свързана с нашите основни приоритети в областта на енергетиката - именно диверсификация на източниците и маршрути на природен газ. Ние разглеждаме участието си в LNG терминала на Александруполис като още една възможност да диверсифицираме източниците за доставка на природен газ. Когато има такава диверсификация и може да се доставя природен газ от различни източници и има реална конкуренция, то тогава и цените са конкурентни и са в интерес на потребителите и бизнеса. Това е нашата основна цел и смисълът на нашето участие - България да има още една възможност да диверсифицира своите източници за доставка на природен газ. Участието на \"Булгартрансгаз\" в този проект показва ясното желание на българското правителство да диверсифицира своите източници. Този проект и участието на \"Булгартрансгаз\" в LNG терминала на Александруполис за нас е много важно с оглед на реализацията на интерконектора Гърция - България, защото тези два проекта трябва да се разглеждат в синергия. Те са изключително важни и са ключови не само за България. Те са ключови за целия регион на Югоизточна Европа. Отговор: Няма как да са водени преговори, тъй като това е акционерно участие в реализацията на този проект. За доставките на втечнен природен газ цените варират, те са различни в зависимост от пазара. Няма как \"Булгартрансгаз\" да води такъв тип преговори за цената. В момента се водят разговори и се подготвя необходимата документация за това \"Булгартрансгаз\" да придобие определен дял в капитала на дружеството, което ще оперира. Отговор: В момента се водят разговори по тази тема. Отговор: Това е едно разследване, което ЕК води назад във времето, в последните 6-7 години. Важно е да се отбележи, че и самата ЕК в решението ясно посочва, че такова нарушение е прекратено от 1 януари 2015 г. Тук трябва да кажем, че това е твърдение за нарушение от страна на ЕК. Колегите от трите дружества, в хода на самото производство, са представили доказателства. Важно е да отбележим това, че съществуваше възможност, съгласно регламента на ЕС, този размер на глобата да достигне до 10 процента от оборота на БЕХ. А това е една доста сериозна сума - над 330 милиона евро. Виждаме, че глобата, която ЕК е постановила, е 77 млн. евро. Това означава, че наистина твърдяното от ЕК нарушение е прекратено, така както и тя самата заявява. Българската държава е предприела всички необходими мерки да спазва изискванията на европейското законодателство в тази посока и към на настоящия момент подобни опасения ЕК няма. Отговор: Това, което вие отбелязвате като флуктуация в цените на борсата, трябва да кажем, че ситуацията е следната. По отношение на държавните дружества и тяхното участие на свободния пазар мога да кажа, че те изпълняват много стриктно своите ангажименти. От една страна имаше промяна в Закона за енергетиката. От 1 януари 2018 г. всички производители на електрическа енергия с мощност над 4 мегавата трябва да предлагат своята електрическа енергия през Българската независима енергийна борса /БНЕБ/. И трите производители на електрическа енергия, в рамките на групата на БЕХ - именно АЕЦ \"Козлодуй\", ТЕЦ \"Марица-Изток\" 2 и НЕК, спазват стриктно закона и цялото количество електрическа енергия се предлага на БНЕБ. Във всяка една такава борса цените се определят от пазара и от търсенето и предлагането. Отделно от това ние предлагаме цялото количество произведена електрическа енергия на борсата. Трите дружества имат ангажимент, съгласно едно дело, което ЕК водеше срещу БЕХ - т. нар. \"дело БЕХ-електричество\", по което ние успяхме да постигнем споразумение с ЕК. На базата на това споразумение сме поели определени ангажименти и базата на един от тях беше първо да създадем борса за търговия с електрическа енергия. Нещо, което към днешна дата вече е факт. Борсата работи, изградени са всички възможни платформи, с които тя може да разполага и смея да твърдя, че борсата работи добре. Ние имаме ангажимент НЕК, АЕЦ \"Козлодуй\" и ТЕЦ \"Марица-Изток\" 2 да предлагат от 2016 г до 2021 г. определени количества електрическа енергия. Този ангажимент се увеличава всяка година и до 2021 година ще достигне 900 мегаватчаса. Тази енергия, която към настоящия момент, е приблизително 700 мегавата. На всеки час предлагаме на платформа \"Ден напред\" тези 700 мегавата на цена, която съобразно решението по делото, което ЕК е определила, е от 44 лева. Ние стартираме с тази цена, така че какво ще постигне на борсата по отношение на този ангажимент за платформа \"Ден напред\", вече е въпрос какво ще покаже пазарът. В момента извършваме съвместни проверки с КЕВР, които целят да видим дали отчитаната енергия е потребена. Анализираме и евентуално изкривяване на сегмента \"ден напред\" на енергийната борса. Заедно с КЕВР ще видим къде е генезисът на проблема и ще набележим стъпки за неговото разрешаване. Що се касае до процеса на пълна либерализация. Пълна либерализацията означава тази регулирана цена, която имаме за регулирания пазар постепенно да започне да намалява, така че цената на електрическата енергия да бъде една и да бъде определена от пазара. Процесът по пълна либерализация вече е факт в почти всички държави-членки на ЕС. България може би е една от последните държави-членки на ЕС, която не е либерализирала напълно своя електроенергиен пазар. Но първата стъпка, която трябва да бъде направена, за да се пристъпи към този процес, е да бъдат разработени много ясни мерки за защита на уязвимите потребители. Ние през 2016 г. разработихме мерки, които са одобрени от ЕК. Оттук нататък предстои те да бъдат окончателно обсъдени и да бъдат транспонирани в нашето национално законодателство. Важно е да отбележим, че такъв един процес не се извършва в рамките на една или две години. Това е процес, който продължава средно между 3 и 5 години. Така че този процес се развива плавно. Всеки един от битовите потребители и малкият бизнес трябва да бъде добре информиран и запознат с условията, при които ще се излезе на свободния пазар, така че това ще бъде един процес. Но това е пътят. Отговор: Това е смисълът на регулирания пазар. Регулираният пазар има определена функция и тя е да защитава битовите потребители от такива флуктуации в цената. Затова и цената е регулирана и тя се определя от КЕВР. Регулаторът има изключително важна функция, свързана с евентуални злоупотреби на борсите за търговия за електрическа енергия. Миналата година беше направена промяна в Закона за енергетика. Бяха разписани ясни правила и ангажименти, които КЕВР има по отношение на REMIT. Този изключително важен документ е свързан с контролните функции на регулаторите. Така че българският регулатор ще играе много важна роля при пълната либерализация на електроенергийния пазар. Отговор: Пълната либерализация на електроенергийния пазар означава, че ние ще имаме цена на електрическата енергия, която ще се определя от пазара - от търсенето и предлагането. КЕВР ще има своите контролни функции по отношение на това как варира цената на съответните борси. Има ли определени манипулации или някакви спекулативни сделки. Това ще бъде функцията на регулатора, както и определянето на цените за пренос и достъп, които той ще определя. Отговор: В енергийния сектор винаги има много неща, които трябва да бъдат свършени. Със сигурност свършихме доста през 2018 г., но има и много, които предстои да бъдат довършени през настоящата година. Едно от най-важните неща, с които всички ние успяхме да се справим, е първото българско европредседателство. Това беше изключително голямо предизвикателство за всички нас, но ние се справихме. В областта на енергетиката постигнахме доста резултати по време на първото българско председателство. Бяха приети много важни нормативни документи от законодателния процес \"Чиста енергия за всички европейци\". Това беше наистина един много важен момент от нашата работа през 2018 г. В продължение на близо половин година посветихме голяма част от работата и усилията си именно на председателството и да дадем своя принос на развитието на законодателството в рамките на целия ЕС. Това е нещо, което се отчита и от нашите партньори в ЕС. Много важна задача, която имахме, е свързана с централите, които произвеждат електрическа енергия на въглища. В Министерството на енергетиката беше създадено координационно звено, за да съдействаме в процеса по дерогация за въглищните централи у нас. Всяка една от въглищните централи искаше дерогация по повод завишените норми, които ЕС прие през април 2017 г. Анализите бяха представени в Министерството на околната среда и водите /МОСВ/. За наша радост, заедно с колегите от централите, успяхме да се справим с подготовката на тези материали. От МОСВ очакваме скоро да излезе с решение за безсрочна дерогация на ТЕЦ \"Марица-Изток\" 2. Надявам се това официално да стане факт до дни. Другата важна задача, с която успяхме да се справим, е купуването на емисии за работата на ТЕЦ \"Марица-Изток\" 2. Това беше сериозен въпрос. Тук говорим за разходи, които трябваше да направи държавната енергетиката от порядъка на 320-330 милиона. До 21 декември 2018 г. закупихме всички необходими емисии, които са близо 9 милиона за около 330 млн. лева. Колегите от Маришкия басейн и от ТЕЦ \"Марица-Изток\" 2 трябва да бъдат спокойни. Работата на централата е гарантирана. Предстои и искането на дерогация за другите централи - съответно двете американски централи и \"Брикел\". Всички те са изключително важни мощности за електроенергийната система, които работят на въглища. Това ще бъде най-голямата ни задача и през 2019 г. По отношение изграждането на интерконектора Гърция - България - важен проект не само за нас, но и за целия регион, на финала са обществените поръчки за избор на строител, както за доставчик на тръбите и за инженер-консултант. В рамките на тази година ще стартира и реалното строителство на интерконектора. Има много неща, които свършихме и много, които остават. В енергетиката нищо не се случва като инфраструктурни проекти в рамките на една година. Тук става въпрос за проекти, които се развиват за две-три години напред, така че работата продължава.Източник БТА", "date": "2019.01.16", "title": "Анализ на БАН: България има нужда от нови атомни мощности"}
{"url": "http://www.cross.bg/krug-tiafo-grigor-1594001.html", "text": "/КРОСС/ Поставеният под №5 в основната схема на Откритото първенство на Австралия Кевин Андерсън отпадна изненадващо във втория кръг.Американецът Франсис Тиафо отстрани южноафриканеца с 4:6, 6:4, 6:4, 7:5.Андерсън бе потенциален съперник на Григор Димитров на осминафиналите в надпреварата. Това означава, че българинът, който е №20 в схемата, може да стигне до четвъртия кръг без да срещне нито един поставен тенисист.Тиафо, от своя страна, ще срещне в трети кръг италианеца Андреас Сепи, който надделя над представителя на домакините Джордан Томпсън в три сета - 6:3, 6:4, 6:4. ", "date": "2019.01.16", "title": "Американец разчисти пътя на Григор Димитров"}
{"url": "http://www.cross.bg/softyer-aparati-kasovite-1594002.html", "text": "/КРОСС/ Между 300 и 320 хил. фискални устройства трябва да бъдат подменени или актуализирани след влизането в сила на новата наредба за касовите апарати. Това каза пред БНР Станислав Попдончев - главен финансов директор на Българската стопанска камара. Той цитира данни на НАП, според които към понеделник функционират около 3100 устройства по новия режим.Новата наредба, която ще забрани едновременната употреба на касов апарат и софтуер за управление на продажбите, без те да са свързани помежду си, влиза в сила от 1 април. С новите изисквания за касовите апарати всяка бележка трябва да има отпечатан код и данните от нея да се подават в НАП в реално време. Според приходната агенция проблеми при смяната на касовите апарати и новия софтуер няма да има.Бизнесът обаче очаква проблеми при новия софтуер:„По отношение на физическата подмяна на касовите апарати не очакваме съществени проблеми, тъй като има достатъчно на брой устройства, които могат да бъдат закупени или подлежат на актуализиране, освен ако не се изчака крайния срок и много от устройствата се струпат едновременно във фирмите за сервизно обслужване. Що се отнася обаче до предприятията, които използват софтуер за управление на продажбите в търговските си обекти проблемите са много повече. Към вчерашна дата в публичния регистър на софтуерите има едва 6 софтуера, които са на 4-ма производители. Това означава, че една голяма част от търговците, които използват такъв софтуер, ще изчакат своя доставчик да регистрира софтуера, който ще бъде актуализиран за тяхната версия. Има и не малка част от търговците, които не осъзнават, че използват софтуер за управление на продажбите. В тази връзка може да очакваме проблеми с изпълнението на крайните срокове\".В предаването „Преди всички\" Станислав Попдончев посочи и каква сума трябва да вложат търговците заради новите изисквания: „Касовите апарати варират от 150 до 500 лв. Тези, които ползват и софтуер - не по-малко от 200 лв. на работно място за малките търговци. При по-големите това може да достигне и над 1000 лв.\".Според Попдончев тези, които ще трябва да сменят само касовите си апарати, ще могат да спазят срока, но при софтуера ще има проблем. ", "date": "2019.01.16", "title": "Над 300 хил. фискални устройства трябва да бъдат подменени до 1 април "}
{"url": "http://www.cross.bg/rysiya-dogovora-ryabkov-1593981.html", "text": "/КРОСС/ Русия продължава да е в \"очевадно нарушение\" на договора за ракетите със среден и малък обсег, заявиха днес САЩ, които вече заплашиха да се оттеглят от това споразумение, датиращо от времето на Студената война, предаде Франс прес, на която се позова БТА.Руски и американски дипломати се срещнаха днес в руската мисия в Женева за консултации по договора, след като в началото на декември миналата година САЩ дадоха на Русия ултиматум и 60 дни да изпълни условията им, предупреждавайки, че в противен случай ще се оттеглят от него.\"Срещата беше разочароваща, тъй като е ясно, че Русия продължава да нарушава очевадно договора и не беше готова да обясни как смята да се върне към пълно и проверимо изпълнение на ангажиментите си\", каза американският заместник-държавен секретар за контрола на въоръженията и международната сигурност Андреа Томпсън.\"Посланието ни беше ясно: Русия трябва да унищожи ракетната си система, която не спазва\" регулациите, заяви Томпсън и допълни, че американската делегация ще информира съюзниците и партньорите за ситуацията на утрешната среща на НАТО.Придвижване напред по темата за Договора за ликвидиране на ракетите със среден и малък обсег след консултациите в Женева няма поради безапелационната позиция на Вашингтон, заяви пред журналисти след срещата руският заместник-външен министър Сергей Рябков, цитиран от ТАСС.\"Като цяло сме принудени да констатираме, че придвижване напред няма. Американската позиция е застинала в своята безкомпромисност и безапелационни искания към Русия\", каза Рябков, според когото тези искания не са \"подкрепени с конкретика и не съдържат нови елементи, които да позволят да се разчита на сближаване на подходите\".Рябков отбеляза, че САЩ се опитват да унищожат договора. \"Смятаме, че Русия съблюдава стриктно договора, докато САЩ изострят напрежението и не желаят да слушат нашите аргументи\", каза той, цитиран от ДПА. ", "date": "2019.01.16", "title": "Остър сблъсък между САЩ и Русия за ракетите "}
{"url": "http://www.cross.bg/velikobritaniya-brekzit-zayavi-1593987.html", "text": "/КРОСС/ Ирландското правителство заяви, че ще ускори подготовката за \"Брекзит\" без сделка, след като британските депутати гласуваха да отхвърлят споразумението на Тереза Мей с ЕС, предава БНР. \"За съжаление, резултатът увеличава риска от хаотичен \"Брекзит\". Следователно, правителството ще продължи ускоряването на подготовката за подобен резултат\", се казва в изявлението от Дъблин.\"Днес е горчив ден за Европа\", написа в Туитър германският вицеканцлер и министър на финансите Олаф Шолц и предупреди за риск от хаотично излизане на Великобритания от ЕС. \"Ние сме подготвени, но един хаотичен \"Брекзит\" представлява най-лошият от всички варианти за ЕС, но особено - за Великобритания\", допълни германският вицеканцлер.В коментар за вота, френският президент Еманюел Макрон заяви, че Великобритания ще бъде най-големият губещ, ако напусне Европейския съюз без сделка:\"Ще ви кажа как виждам нещата след вота за Брекзит. Първа опция: британците няма да сключат сделка и ще кажат, че не могат да стигнат до споразумение. Това плаши всички. Първите губещи от този развой ще са самите британци. Втора опция: британското правителство да ни каже, че ще опита отново да подобри това, което иска да извлече от европейците и да гласува отново. Може да се подобрят една или две точки, но не вярвам особено в това, тъй като ние направихме максимално възможното за постигането на споразумение. Няма да се откажем да защитаваме интересите на европейците, за да решим вътрешнополитическите проблеми на британците.\"Холандският премиер Марк Рюте изрази разочарование от резултатите от гласуването в британския парламент.\"Холандия и ЕС продължават да остават ангажирани със споразумението, но в същото време се подготвят за развитието на събитията във всички сценарии. Неуспехът не означава, че сме в положение, в което да не се е постигне споразумение. Обединеното кралство обаче трябва да предприеме следващата стъпка\", написа Марк Рюте.Испанският премиер Педро Санчес подчерта, че излизането на Великобритания ще е зле и за двете страни. \"Хаотичният изход ще бъде негативен за ЕС и катастрофичен за Обединеното кралство\", заяви Санчес. ", "date": "2019.01.16", "title": "Политическите реакции в Европа след провала на Тереза Мей"}
{"url": "http://www.cross.bg/taksa-vinetki-leva-1593988.html", "text": "/КРОСС/ Вчера изтече гратисният период без глоби на пътя заради проблемите с електронните винетки. От днес всички шофьори трябва да се движат по републиканската пътна мрежа с платена такса.Oколо 6000 са вече точките в държавата, от които могат да бъдат закупени електронни винетки, според регионалния министър Петя Аврамова.Наред с това, по думите й, са безкрайните възможности на електронното пространство. Винетки могат да се купят онлайн на сайта bgtoll.bg и чрез мобилното приложение bgtoll, както и на сайта vinetki.bg, който е официален партньор на Агенция „Пътна инфраструктура\". Там може да бъде видяна и наличната мрежа от търговски обекти. От 8 януари стартира продажбата в станциите на „Български пощи\". Винетки се продават и на терминали за самотаксуване.Нарушителите без винетка по републиканската пътна ще имат възможност да заплатят компенсаторна такса и да продължат пътуването си в рамките на деня. Това ще им спести налагане на акт за установяване на административно нарушение.Компенсаторната такса може да бъде платена на място само с дебитна или кредитна карта и е 70 лева за лек автомобил до 3,5 тона; 125 лева за тежкотоварен камион до 12 тона; и 175 лева за тировете над 12 тона. При заплащане на компенсаторна такса на водача се издава документ, с който да удостовери плащането при последваща проверка на пътя. Ако не бъде платена компенсаторната такса на място при тол контрола, тя ще може да бъде погасена по банков път, както и в пунктовете за продажба - в брой или чрез картово разплащане. На граничните пунктове ще бъде възможно и плащане в брой, тъй като иначе автомобилът не може да напусне страната.В случай, че водачът не плати компенсаторната такса в 14-дневен срок, влиза в сила наказателно постановление и се налага глоба - за леките автомобили тя е 300 лева, а за камионите над 3,5 тона е 1800 лв.Отпадна възможността за преобразуване на хартиените в електронни винетки. Хартиените стикери, чийто срок изтича през 2019 г., запазват валидността си и трябва да останат залепени на предното стъкло на автомобила. ", "date": "2019.01.16", "title": "Купуваме винетки от 6000 точки "}
{"url": "http://www.cross.bg/gradysa-vyatur-predimno-1593989.html", "text": "/КРОСС/ Времето днес ще бъде предимно слънчево с временни увеличения на облачността, по-значителни над северните и източните райони, но без валежи. Ще духа умерен и силен запад-северозападен вятър.Обявен е жълт код за силен вятър в 18 области на страната - Видин, Монтана, Враца, Плевен, Ловеч, Пловдив, Пазарджик, Стара Загора, Сливен, Габрово, Велико Търново, Търговище, Русе, Разград, Силистра, Шумен, Варна и Добрич. В тези райони поривите на вятъра ще достигнат до 20-22 м/сек.Атмосферното налягане ще бъде по-ниско от средното за януари и през деня ще се задържи почти без промяна. Дневните температури ще се повишат и максималните ще бъдат предимно между 3 и 8 градуса.В планините ще има променлива облачност и на отделни места ще превали слаб сняг. Ще духа силен и бурен северозападен вятър. Максималната температура на височина 1200 м ще е около 0 градуса, на 2000 м - около минус 4 градуса.Над Черноморието облачността също временно ще се увеличи, но ще остане без валежи. Ще духа умерен и силен запад-северозападен вятър. Максималните температури на въздуха ще са 5-7 градуса. Температурата на морската вода е 6 градуса. Вълнението на морето ще бъде 2-3 бала.През нощта срещу четвъртък вятърът значително ще отслабне, а през деня в източните райони ще се ориентира от югозапад. Ще бъде предимно слънчево. Ще продължи да се затопля, като в Предбалкана и на места в Източна България дневните температури ще надхвърлят 10 градуса. Минималните ще бъдат предимно между минус 5 и 0 градуса.В петък облачността отново ще се увеличи, а в котловините и на места в Горнотракийската низина ще бъде мъгливо или с ниска облачност. Температурите ще останат сравнително високи за втората половина на януари. ", "date": "2019.01.16", "title": "Опасно време в половин България "}
{"url": "http://www.cross.bg/myzikata-horata-silen-1593982.html", "text": "/КРОСС/ Британски учени установиха, че 96 процента от хората, участващи в колективи, свързани с музиката, са много по-спокойни и щастливи, в сравнение с останалите, пише в.\"Дейли мейл\".Екип от университета в Лестър констатира, че музиката действа като силен антидепресант. Тя помага в борбата срещу стреса, като пеенето на работното място позволява на хората да се чувстват по-малко изолирани. А това неминуемо намалява напрежението в колектива. Редовното насърчаване на служителите да участват в различни музикални импровизации значително повишава тяхната производителност.Музикалният амбианс също е фактор при съкращаване текучеството на кадрите. По-голямото взаимно обвързване чрез музиката позволява на офис работниците да посещават по-рядко психолозите поради развиване на тежки форми на депресия. ", "date": "2019.01.16", "title": "Музиката действа като силен антидепресант"}
{"url": "http://www.cross.bg/rymen-petkov-f--1593990.html", "text": "/КРОСС/ Открито писмо на лидера на АБВ Румен Петков към НСУважаеми депутати,по повод предстоящото решение за закупуване на нови бойни самолети за България, Ви заявявам, че днес е денят, в който всеки от Вас ще се постави или в услуга на чужди интереси,  или в защита на българската държава  и парламент , който има плачевно доверие сред нашите сънародници. Заявявам, че АБВ държи веднага след гласуването (ако то бъде утвърдително), да бъдат извадени поименно тези, които го подкрепят, за да са ясни имената на предателите, на тези, които загробват военновъздушните ни сили и на тези, които са готови да слугуват временно на всички. Това зави в своя позиция председателят на АБВ Румен Петков.  „Има един вариант, в който е възможно половината БСП да тича към Съветския съюз, а другата половина да се е навела пред САЩ. Прогнозата на АБВ е, че този позорен акт (одобряването на процедурата по закупуване на F-16)  ще бъде гласуван, въпреки че той  унижава народното ни представителство, както и  че това  ще даде основание на „Еврофайтер\"  и на френската компания, произвеждаща „Рафал\", да ни съдят, защото ние с ограниченията, които наложихме, не ги допуснахме до процедурата. И въпреки, че  днес вероятно ще се окаже, че ще налеем пари в една фирма, която затвори завода си в Турция, и която все повече ограничава световното си присъствие. Това престъпление , по убеждение на АБВ, няма да остане ненаказано. Защото ние, априори, сме се подставили под атака от недопуснатите до тази процедура европейски компании. За това трябва да изберем в кое семейство сме. В европейското икономическо семейство или при послушанковците, които ще бъдат отритнати утре от същото това семейство и затова няма да бъдат никому необходими. Разни хора и „копчета\" може да се преекспонират, но остава Държавата, която АБВ винаги ще защитава\", посочи той. „Според нас от АБВ (ако Народното събрание одобри процедурата) това от една страна е нещо като интеграция между НАТО и Варшавския договор, защото курсантите от източния блок през 70-те години са изучавали F-16. Нашите съученици изучаваха F-16. Затова и не съм убеден, че нашите внуци, летейки на F-16 , още повече на тези „знаменити\" осем броя, ще дадат нещо, което дори е близо до усещане за сигурност. Ако гласувате това предложение,  ще докажете, че Вие -господа и дами народни представители, ще се провалите и в рушвета. Ще докажете, че сте голямо найлоново копче. Ако гласуването е положително, ще се окаже, че съм подценил ситуацията. Но тогава ще смятам, че Вие сте позор за политиката, а  българският народ  ще види, „какви\"  хора в действителност го управляват!", "date": "2019.01.16", "title": "Румен Петков: Всеки глас за Ф-16 ще е национално предателство"}
{"url": "http://www.cross.bg/zelena-sryada-svetlina-1593985.html", "text": "/КРОСС/ Съдбата на новите бойни самолети за военната ни авиация е в ръцете на депутатите. Очаква се в сряда народните представители да решат дали да дадат на правителството зелена светлина да преговаря първо със САЩ за закупуването на изтребители Ф-16. Ако кабинетът получи зелена светлина от парламента, това ще разреши и лавиране в бюджета на сделката.В сряда депутатите от военната и бюджетната комисия одобриха решението за преговори със САЩ с гласовете на ГЕРБ, \"Обеднинени патриоти\" и ДПС. БСП и ВОЛЯ бяха \"против\".", "date": "2019.01.16", "title": " Депутатите решават съдбата на новите изтребители за армията"}
{"url": "http://www.cross.bg/brekzit-kalfin-ministur-1593991.html", "text": "/КРОСС/ Очакваше се, че Тереза Мей ще загуби гласуването по одобрението на споразумението за Брекзит, но с такъв огромен резултат от над 200 гласа разлика, никой не го очакваше. Това каза в сутрешния блок на БТВ „Тази сутрин\" Ивайло Калфин, бивш министър на външните работи. Това всъщност е най-големия провал откакто има Британски парламент, защото никога премиер в страната не е губил с 230 гласа разлика. След две години преговори по споразумение за Брекзит, аз не смятам, че нови преговори, които да доведат до нещо ново - просто няма какво ново да се договори. Така че варианта да се излезе с такъв тип споразумение отпадна, смята още Ивайло Калфин. Според него все по-възможен става варианта Великобритания да излезе без споразумение. Бившият външен министър коментира още, че въпреки провала по приемането на споразумението за Брекзит, партията на Тереза Мей и лейбъристите не са поискали оттегляне на молбата за излизане от ЕС, което би могло да стане веднага. За съжаление всички тези в страната, които искат да спрат Брекзит, нямат достатъчно добро политическо представителство.Сътресенията в британската икономика тепърва ще се задълбочават, прогнозира още Ивайло Калфин. Той добави, че е било хубаво също така да има специален министър в българското правителство, който да проучва всеки евентуален сценарий след Брекзит. Някои правителства е Европа вече работят в тази посока, а ние отново оставяме ЕК да ни реши проблема, отбеляза бившият външен министър. Според него друг проблем са еврозборите - Великобритания ще изпрати ли представители в ЕП. 72 са местата за британските депутати. Засега всички врати са отворени, каза още Калфин. ", "date": "2019.01.16", "title": "Ивайло Калфин: Никой не очакваше толкова съкрушителен провал на Тереза Мей"}
{"url": "http://www.cross.bg/zaemi-broya-krediti-1593986.html", "text": "/КРОСС/ Всеки трети българин има кредит, а много от гражданите изплащат по два и повече заема. Ако не се броят децата и най-възрастните хора, се оказва че от населението в трудоспособна възраст почти всеки втори гражданин има задължения към банка или фирма за бързи кредити, съобщи \"Труд\".Към средата на 2018 г. в Централния кредитен регистър на БНБ са записани 2,415 млн. кредитополучатели. От тях 2,251 млн. са граждани на страната, 98 хил. са юридически лица, 58 хил. са чуждестранни лица, които нямат ЕГН или ЕИК, а 8 хил. са физически лица със свободни професии, или упражняващи занаятчийска дейност. При положение, че населението на страната е 7,05 млн. души, се оказва че всеки трети има кредит. Взетите заеми обаче са много повече от броя на кредитополучателите.Регистрираните заеми в БНБ са 5,552 млн. броя на обща сума над 73,38 млрд. лв. Оказва се, че хората, които са принудени да вземат заем, имат средно поне по два кредита. В много семейства и двамата съпрузи са взели заеми.Според данните на БНБ, банковите кредити към края на юни 2018 г. са малко над 3 млн. броя на обща стойност 53,2 млрд. лв. Така се оказва, че близо 2,51 млн. броя са отпуснатите заеми от фирми за бързи кредити.При гражданите, най-голям е делът (61,8%) на тези с остатъчен дълг по кредитите до 5 хил. лв. Това са заеми за покриване на неотложни нужди в семейството или евентуално за покупка на кола на старо, а не за по-сериозни инвестиции като в апартамент или обучение в чужбина, за които са необходими доста по-сериозни суми.При фирмите преобладават тези с остатъчен дълг по заемите между 5 хил. и 50 хил. лв. (34,2%). Броят на тези фирми със сравнително малки заеми е най-голям. Но най-съществена роля за кредитния пазар имат големите фирми, които взимат заеми за милиони.Данните за кредитната задлъжнялост на хората и фирмите се използва от банките и другите кредитни институции при преценката дали да отпуснат заем на даден човек или компания. Информацията за заемите се осигурява в реално време и включва данни както за текущото състояние на кредитите, така и за просрочията по тях за 5 години назад. ", "date": "2019.01.16", "title": " Всеки трети с кредит, много изплащат по повече от два "}
{"url": "http://www.cross.bg/vyatur-ychenitzite-sgradata-1593992.html", "text": "/КРОСС/ Комисия ще опише щетите, които нанесе на сградата на Професионалната гимназия „Владимир Заимов\" в Сопот. Със заповед на кмета на града сряда е обявен за неучебен ден. Бурният вятър във вторник изкъртил стъклопакетите на двете входни врати, съборил част от хидроизолацията на столовата и пукнал стъкла на физкултурния салон, каза в ефира на предаването „Здравей, България\" по NOVA директорът на училището Катя Адърска. „Материалните щети могат да се възстановят, по-важното е, че нямаме щети върху здравето на колегите и на децата\", заяви директорът.Тя разказа, че евакуацията на учениците във вторник е извършена бързо и е преминала без паника. „Два пъти в годината имаме учебни евакуации и учителите и учениците бяха подготвени.Ужас нямаше, имаше една система, при която учениците на групи, на класове напускаха сградата по най-безопасния маршрут,съпроводени от учителите им.Служителят на Гражданска защита в общината беше при нас през цялото време, а имаше и двама родители, които бяха дошли. Те просто присъстваха, но за мен беше по-спокойно, че има родители, които виждат, че се действа спокойно, без паника и в интерес на децата\".Директор Адърска заяви, че критичният момент е настъпил малко след началото на първия учебен час към 8.15 ч., когато се счупила и втората входна врата и вяърът започнал да се вихри в цялото училище. Общинските власти ще помогнат за възстановяването на сградата, каза кметът на Сопот Деян Дойнов.Той заяви, че материални щети вследствие на силния вятър има и на други места в града. Паднала част от коледната украса в централната част, имало счупени улични лампи. Получени били и няколко сигнала за отхвърчали от покриви керемиди. ", "date": "2019.01.16", "title": "След урагана: какви са щетите в гимназията в Сопот"}
{"url": "http://www.cross.bg/romil-vsichki-gdeto-1593975.html", "text": "/КРОСС/ Родно място на преподобни Ромил е бил град Бдин (Видин). Майка му била българка, а баща му - грък. При св. Кръщение бил наречен Руско. Заможността на родителите и неговата даровитост му дали възможност да получи добро образование, с което възхищавал всички около себе си.Когато пораснал, родителите му поискали да го задомят, но той избягал тайно от тях в столицата Търново и в манастира \"Св. Богородица Пътеводителка\" бил постриган за монах с името Роман. Неговото безпрекословно послушание и благоговението му пред Бога, неговото мъдро смирение и любов към всички и най-вече към болните били известни на всички братя в търновската \"Света Гора\" и в местността \"Устие\", обитавани от множество монаси, та всички започнали да го наричат \"Калороман\" по гръцки или \"Добрият Роман\" по български.Той чул, че великият подвижник на благодатното безмълвие (исихазъм) и богосъзерцание св. Григорий Синаит преминал да живее на българска земя в местността \"Парория\" (\"пригранична\" - на границата между България и Византия). Роман оставил всичко и дошъл тук, където бил приет добре и обучаван във високите добродетели на истинския духовен живот: получил дара на постоянната молитва, на постоянното вдъхновение, на постоянните покайни сълзи, на боговдъхновеното поучение.Турските нашествия, разбойническите нападения, смъртта на св. Григорий Синаит го заставили да се завърне във вътрешността на България, но жаждата за парорийното усамотение и безмълвие го върнали отново в Парория, гдето приел велика монашеска схима с името Ромил. После той заминал с ученика си Григорий (който написва житието му) за Атонска св. Гора, гдето в местността Мелания се подвизавал много време и събрал монашеско братство.След злополучната за християните битка с турците при река Марица на 26 септември 1371 г. св. Ромил - като мнозина други - бил принуден да напусне Атон, да се пресели с учениците си в Авлона (близо до Драч), а оттам - в Раваница (Сърбия), в манастира \"Св. Възнесение\", гдето скоро и починал на 16 януари 1375 година. ", "date": "2019.01.16", "title": "Честни вериги на св. ап. Петър. Преп. Ромил Видински. Св. свщмчк Дамаскин Габровски "}
{"url": "http://www.cross.bg/depytat-oto-popov-1593978.html", "text": "/КРОСС/ Корнелия Нинова - депутат, лидер на БСПАлек Попов - писател, драматургАндреана Николова - оперна певицаБойко Пенчев - поет, литературоведВасил Калинов - политик, ексдепутатДеян Неделчев - поп певецИван Черкелов - режисьор, сценаристСнежина Петрова - актрисаСоня Немска - поп-фолк певицапроф. Борис Грозданов, председател на Фискалния съветГеорги Костадинов, първият олимпийски шампион по бокс от Мюнхен' 72Иван Петрушинов, актьор Красимир Коев, директор на Изпълнителна агенция по лозата и виното Младен Шишков, депутат от ГЕРБ в 44-ото НС проф. Тодор Варджиев, художник Филип Попов, депутат от БСП в 44-ото НС", "date": "2019.01.16", "title": "Рожденици на 16 януари "}
{"url": "http://www.cross.bg/tema-zhivo-vinetki-1593977.html", "text": "/КРОСС/Тема:  Вот и резултати. Резултати в изборния ден - ще повлияе ли на вота новото законодателно предложениеТема:  Мисия \"лекар\" и рецепта за здравеопазване - гостува проф. Асен БалтовТема:  Опашки за винетки. В Пловдив: хора с увреждания чакат на дълги опашки за винеткиТема:  Сценарии за \"Брекзит\" - какво следва за британците и Европа?Тема:  Нов изтребител - ще дадат ли депутатите „зелена светлина\" на правителството да преговаря за F16? -Валентин Радев, Славчо Велков и Борис ВангеловТема:  Какви хонорари взеха организаторите на откриването на „Пловдив- европейска столица на културата\"Тема:  Протест и Сурува - кой изпрати ромски деца да суровакат министър Красимир Каракачанов?Тема:   Решаващ вот за Брекзит - на живо от Страсбург, коментар на живо Ивайло КалфинТема:  На живо - щени от ураганния вятър в СопотТема: Добра сделка или политическа принуда? Откъде ще дойдат милиардите за купуването на американските изтребители?Тема: След ледената виелица, изпочупила прозорците на гимназия, ще влязат ли в клас учениците в Сопот?Тема: И още - ще затихне ли виелицата? Прогнозата на синоптиците.Тема: Напрежението между роми и патриоти продължава! Как ще бъде потушено? Разговор с Искрен Веселинов от ВМРО.Тема: Как се привлича главен архитект със заплата от 560лв? И възможно ли е такъв месечен доход да спре подкупите в администрацията?Тема: Развод по британски! Хаос и несигурност в Лондон след гласуването за Брекзит! На живо предава специалният ни пратеник Тоня Димитрова.Тема: Кучета мизерстват в общински приют! Има ли злоупотреба с даренията за тях?Тема: Българи откриха ледена риба с прозрачна кръв на Антарктида! Разказва проф. Христо Пимпирев.Тема:  Д2 ни водят на Марс с нов клип и концерт - изненада! ", "date": "2019.01.16", "title": "Теми и гости в сутрешните блокове на телевизиите"}
{"url": "http://www.cross.bg/imperiya-voiina-parlament-1593976.html", "text": "/КРОСС/ 27 г. пр.н.е. - Сенатът на Римската империя удостоява за първи път с титлата Август императора Гай Юлий Цезар Октавиан.927 г. - Кордоба (в дн. Испания) е обявена за халифат.1547 г. - Иван Грозни се самопровъзгласява за цар на Русия.1556 г. - Императорът на Свещената Римска империя Карл V абдикира, разделяйки империята на две части, в полза на сина си Филип II и брат си Фердинанд I.1581 г. - Английският парламент узаконява англиканството като държавна религия, приемайки закони против католицизма.1593 г. - Мехмед III става султан на Османската империя, след което убива 19-те си братя.1707 г. - Шотландският парламент ратифицира договора за обединение с Англия, с което се създава Великобритания.1724 г. - Петър I забранява в Русия браковете по принуда.1878 г. - Руско-турска война (1877-1878): Капитан Александър Бураго с отряд руски драгуни освобождава Пловдив от Османската империя.1881 г. - Българската поща сключва договор с Австрийското параходно дружество за превоз на пощенски пратки по Дунав.1908 г. - Съставено е правителство на Демократическата партия с премиер Александър Малинов.1909 г. - Експедицията на Ърнест Шакълтън установява местонахождението на магнитния южен полюс.1915 г. - Открита българската легация във Вашингтон от първия пълномощен министър на България в САЩ Стефан Панаретов.1920 г. - В САЩ е въведен Сухият режим.1920 г. - В Париж се провежда първото заседание на Лигата на нациите.1920 г. - Страните от Антантата преустановяват търговската блокада на СССР.1957 г. Открит е The Cavern Сlub, където дебютират „Бийтълс\". ЮНЕСКО обявява 16 януари за ден на „Бийтълс\"1963 г. - СССР обявява, че притежава водородна бомба.1969 г. - Чешкия студент Ян Палах се самозапалва в Прага, в протест срещу смазването на Пражката пролет от Съветския съюз, година по-рано.1970 г. - Полк. Муамар Кадафи встъпва в длъжност министър-председател на Либия.1979 г. - В Иран е свален светският режим на шах Мохамед Реза Пахлави и страната е обявена за ислямска република.1992 г. - С мирен договор се поставя край на 12-годишната гражданска война в Салвадор, взела 75 хил. жертви.2000 г. - За президент на Чили е избран Рикардо Лагос.2005 г. - 66-годишната румънка Адриана Илиеску става най-възрастната майка на планетата. ", "date": "2019.01.16", "title": "16 януари в историята"}
{"url": "http://www.cross.bg/pytin-peskov-razkri-1593970.html", "text": "/КРОСС/ Говорителят на Кремъл Дмитрий Песков разкри колко често президентът Владимир Путин използва пари в брой за плащане на сметки. В интервю за „Аргументи и факти\" Песков заяви, че държавният глава прави това веднъж или два пъти в годината.По думите на прессекретаря на Кремъл Путин получава заплата, както и военна пенсия. Те се превеждат към картата на Путин, която е към банката „Россия\". Президентът я е избрал, след като американците наложиха санкции на Москва заради анексирането на Крим, а под ударите на санкциите попадна и въпросната банка.Песков не разкри колко пари е пенсията на Путин, посочвайки, че не знае. Относно заплатата на президента, подобно на тази на премиера, се определяла с президентски указ. На Путин му се налагало да плаща в брой, само когато отива някъде на ски или например в заведение в планината.Дмитрий Песков разкри и друга любопитна подробност, свързана с президента на Руската федерация. Путин не използвал смартфон, защото това означавало животът му да бъде „напълно прозрачен\". Путин освен това не изпитвал нужда да създаде акаунт в Туитър, подобно на Доналд Тръмп, защото „не се нуждаел от Туитър, за да е близо до хората\". ", "date": "2019.01.16", "title": "Путин плаща в брой два пъти в годината"}
{"url": "http://www.cross.bg/chasa-sofiyaot-zala-1593979.html", "text": "/КРОСС/София.От 09.00 часа ще започне заседание на Народното събрание.***София.От 10.00 часа ще започне правителственото заседание в Министерския съвет.***София.От 11.00 часа в Дома на Европа ръководителят на Представителството на Европейската комисия в България Огнян Златев ще открие дискусия по повод началото на първото председателство на Румъния на Съвета на ЕС. В рамките на събитието ще бъдат представени приоритетите на Румънското председателство на Съвета на ЕС от посланика на Румъния в България Н. Пр. г-н Йон Гъля. Опитът и постигнатите резултати от България ще обобщи Лиляна Павлова, министър за Българското председателство на Съвета на ЕС (2017-2018).***София.От 11.00 часа в Националния пресклуб на БТА ще се проведе пресконференция на тема „Проблемите на автобусния бранш - протести или решения?\". Участие в нея ще вземат представители на Националното сдружение на автобусните превозвачи в България, Браншови съюз за стопанска инициатива в транспорта, Национален съюз на превозвачите, Корпорация на автомобилните превозвачи, Българска федерация пътнически транспорт и Национално сдружение на автобусните превозвачи.***София.От 11.00 часа в зала „Рила\" в Sofia Hotel Balkan ще се състои пресконференция по повод сватбеното изложение Balkanica Wedding & Honeymoon Expo 2019.***София.От 11.00 часа в клуб „Журналист\" на СБЖ ще се състои среща с посланичката на Куба Н. Пр. Каридад Ямира Куето Милиан под надслов „Куба - 60  години след революцията\".***София.От 12.00 часа в зала 6 на НДК (вход А6) ще се състои пресконференция по повод придобиването на SG Експресбанк от страна на дъщерното й дружество в България Банка ДСК.***София.От 12.00 часа кметът на София Йорданка Фандъкова ще провери готовността за пускане на нови автобуси в столичния градски транспорт. Събитието ще се проведе в гаража на Столичния автотранспорт в „Малашевци\" на ул. „Резбарска\" 11.***София.От 12.00 часа в Националния пресклуб БТА ще се проведе пресконференция на Граждански инициативен комитет „За чиста природа\" във връзка със замърсяването на природата в кюстендилския район от мините в Босилеград, ВЕЦ „Пчелина\", както и предстоящото проучване на полезни изкопаеми в площ „Злогош\" върху водите на р. Драговищица, Треклянска река и на р. Струма, която замърсена ще влезе в Гърция.***София.От 13.30 часа ще се проведе седмичното заседание на Прокурорската колегия на Висшия съдебен съвет.***Асеновград.От 10.30 часа в зала 601 в сградата на Община Асеновград ще се състои обществено обсъждане на бюджета на Общината за 2019 г.***Благоевград.От 17.00 часа в зала № 5 на Община Благоевград на пл. „Георги Измирлиев\" 1 ще се проведе информационна кампания за санирането на  многофамилни жилищни сгради по ОП „Региони в растеж\" 2014-2020 г.***Варна.От 14.00 часа в клуба на ПП ГЕРБ на ул. „Г. Бенковски\" №1 доц. Калин Калевски, председател на комисията за противодействие на корупцията към ОбС ще има приемен ден за граждани.***Враца.От 10.00 часа в Заседателната зала на Община Враца ще се извърши отваряне на оферти в открита процедура, за възлагане на обществена поръчка с предмет: „Предоставяне на услуги по предварителна обработка (шредитиране) и оползотворяване на отпадъци\".***Горна Оряховица./с. Върбица.От 10.00 часа в НЧ „Градина-Върбица 1894\" ще бъдат отбелязани 171 години от рождението на Христо Ботев - рецитал.***Добрич.От 11.00 часа в Малката заседателна зала на Община град Добрич общинските съветници от политическите партии БСП, АТАКА, ДПС, АБВ и Реформаторски блок ще дадат пресконференция по повод решението на Общинския съвет от проведената на 15 януари, извънредна сесия с една единствена точка от дневния ред - намиране на решение за довършването на жилищен блок „Добрич\". Предложението на Общината за поемане на дългосрочен дълг не бе прието, като не достигна един глас на общински съветник за това.***Пловдив.От 11.00 часа пред паметника на Капитан Бураго в Дондуковата градина ще бъдат отбелязани 141 години от Освобождението на града от османско робство.***Силистра.От 09.00 часа ще се проведе редовният месечен брифинг на ръководството на ОДМВР-Силистра.***Сливен.От 10.00 часа, в зала 105 на Община Сливен, ще се състои брифинг на общинското ръководство.*** Шумен.От 18.30 часа в кв. „Макак\" се организира общоквартално събрание по казуса с винетките. ", "date": "2019.01.16", "title": "Предстоящи събития в страната на 16 януари "}
{"url": "http://www.cross.bg/kovachev-brekzit-velikobritaniya-1593984.html", "text": "/КРОСС/ Българският евродепутат Андрей Ковачев коментира пред БНР, че снощният вот по сделката на Тереза Мей за Брекзит е много по-лош за Великобритания, отколкото за Евросъюза.\"Това е катастрофа. Разбира се, не е добре за Европейския съюз, но много по-лошо е са за самата Великобритания. Затова и Доналд Туск, и Жан-Клод Юнкер, и всички ние призоваваме Великобритания изключително бързо да реши какво ще прави\", каза още в предаването \"Преди всички\" Ковачев.Британският премиер Тереза Мей претърпя съкрушителна загуба в Камарата на общините при гласуването на нейната сделка за Брекзит. 432 депутати гласуваха против и само 202 я подкрепиха. Мей загуби вота с цели 230 гласа. Това е най-тежката загуба на британски премиер от 20-те години на миналия век. ", "date": "2019.01.16", "title": "Андрей Ковачев: Провалът на сделката за Брекзит е катастрофа "}
{"url": "http://www.cross.bg/pytin-surbiya-potok-1593983.html", "text": "/КРОСС/ Един от варианти за продължаване на сухопътната транзитна линия на газопровода „Турски поток\" е по маршрута България - Сърбия - Унгария до газохранилището в австрийския Баумгартен. Това заяви руският президент Владимир Путин в обширно интервю за сръбските вестници „Политика\" и „Вечерни новини\" в навечерието на посещението си в Белград. Тестът на интервюто е публикуван на официалния сайт на Кремъл.Брюксел трябва да даде гаранции на заинтересованите от руския газ страни от Евросъюза, че негово политическо решение няма да провали плановете за продължаване на „Турски поток\", подчертава президентът Путин. Той казва още, че уважава курса на Сърбия към членство в Европейския съюз и не се стреми да поставя Белград пред изкуствен избор. Същевременно определя доминирането на Съединените щати и Запада на Балканите като дестабилизиращ фактор в региона.„Още през 1999г. силите на НАТО, без санкцията на ООН, в продължение на два месеца и половина бомбардираха Югославия, откъсвайки насилствено от нея Косово. А през 2008 г. Вашингтон и неговите съюзници подкрепиха нелегитимното провъзгласяване на косовската независимост\", посочва руският президент. По думите му, Русия осъзнава сложността на Балканите и ги разглежда като пространство за конструктивно сътрудничество.„И днес Русия има тук много приятели, сред които особено място заема стратегическият партньор Сърбия\", казва в заключение Владимир Путин. ", "date": "2019.01.16", "title": "Путин: ЕС трябва да гарантира, че няма да възпрепятства страните, участващи в \"Турски поток\" "}
{"url": "http://www.cross.bg/feiisbyk-proekti-mediite-1593971.html", "text": "/КРОСС/ Фейсбук обяви, че ще инвестира 300 милиона долара в свързани с журналистиката проекти през следващите три години, предаде Франс прес. Една от целите на компанията е да стимулира местните медии, които страдат от цифровата революция.\"Ще продължим борбата срещу фалшивите новини, дезинформацията и нискокачествената информация, но освен това имаме възможността и отговорността да помагаме на местните медии да се разрастват и да успяват\", написа в публикация във Фейсбук Кембъл Браун, вицепрезидент на Фейсбук за сътрудничество с медиите.Фейсбук стартира в началото на януари 2017 г. своя проект за журналистиката, чиято основна цел е да засили връзките на компанията с медийната индустрия. Тогава ставаше дума най-вече за предложения на Фейсбук към медиите как да увеличат доходите си от своето присъствие в социалната мрежа и как да бъдат разработени механизми на сътрудничество между Фейсбук и медиите. Инвестираната сума по тази инициатива не беше съобщена.Фейсбук (който разполага с 2,2 милиарда активни потребители) реши да отиде още по-далеч и да вземе участие в още много медийни проекти, част от които тепърва ще бъдат разработвани. Освен това компанията ще създаде съвместно с центъра \"Пулицър\" специален фонд от пет милиона долара, който ще бъде предназначен да подкрепя финансово журналистически проекти на местни медии. ", "date": "2019.01.16", "title": "Фейсбук ще инвестира 300 милиона долара в журналистически проекти"}
{"url": "http://www.cross.bg/detza-skrap-mlrd-1593980.html", "text": "/КРОСС/Променят нормите за група в ясла, стават по 23 децаНад 900 деца повече може да тръгнат на ясла в София тази есен.Това ще се случи с промяна на норматива за брой деца в една група както за тези в детските градини, така и за групите в самостоятелните общински ясли.Още в четвъртък Столичният общински съвет ще гласува предложението за яслените групи в детските градини. В момента ограничението там е до 20 деца. Идеята е да се увеличи с допълнителни 3 бройки.Всеки трети пенсионер e в риск от бедностВсеки трети пенсионер у нас е в риск от бедност, показват данните на Евростат за 2017 г. За да бъдат определи като застрашени, възрастните хора трябва да имат доход по-малък от 60% от средния за страната след отчитане на социални плащания като обезщетения за безработица, майчинство, отопление, социални жилища и пр.Процентът на пенсионерите в България, които са в риск от бедност, е бил най-нисък през 2014 г. - 21,1%, но нараства през последните години, като през 2017 г. стига 32,4 на сто.По този показател страната ни е на четвърто място, след Естония - 46%, Латвия - 44% и Литва - 37%.10 пъти хванали радиоактивен скрап през 2018-таПри 3 от регистрираните случаи товарът е върнат на изпращача. Два от тях са през февруари миналата година. При първия на граничния пункт на пристанище Варна-Запад автоматичните датчици засичат излъчване от радионуклида Радий (Ra-226) в камион с месингов скрап, идващ от Китай. Вторият е засечен медодобивния комбинат на \"Аурубис България\"в ремарке с медни отпадъци, идващи от Малта.Третият случай с върнат товар е през юни, когато в камион превозващ разнородни отпадъци е засечен радиоактивен Йод (I-131). Останалите 2 случая на върнати партиди със скрап са в металурлгичния завод на \"Стомана Индъстри\" в Перник. В единия във вагон със скрап от съседна Румъния е засечен Радий, а в другия - идващ от Сърбия източникът на радиация е останал неизвестен.73% подкрепят Каракачанов за ромитеБезпрецедентна подкрепа получава за позицията си към ромите у нас вицепремиерът Красимир Каракачанов. Това показва експресно социологическо проучване на \"Барометър България\" по повод инцидента в пловдивското село Войводиново. Това нападение нажежи политическите страсти.ГЕРБ ще маха забраната за социологически данни в изборния денДа отпадне забраната за публикуване на социологически данни в реално време в печатните, електронните и информационните медии в изборния ден. Такова предложение за промяна в Изборния кодекс са внесли депутати от ГЕРБ, предаде БНР. Днес изтече крайният срок за предложения за изменения в Кодекса между двете четения.В мотивите на вносителите се казва, че промяната се внася заради наложилата се практика в различни социални мрежи през целия изборен ден да се публикуват данни, което пораждало неравнопоставеност.За какво ни е армиятаСлучайно да сте чули, че през следващата година страната ни ще закупи оръжейни системи, чиято стойност превишава активите на внезапно фалиралата Корпоративна търговска банка? И че това са финансови задължения, които България ще изплаща през следващото десетилетие, независимо че следващата икономическа криза може и да дойде догодина?Освен ако нямате специален интерес към военната тематика, едва ли знаете, че през 2019 г. правителството се готви да сключи договори не само за нови изтребители F-16, но и за модулни патрулни кораби за военноморските сили, модерни бронирани машини за пехотата и за ремонт на всички стари съветски бойни самолети МиГ-29 и Су-25. Общата сума за всичко това приближава космическите 4.5 млрд. лв., които най-вероятно ще бъдат разсрочени във времето и изплащани в рамките на следващите 5 до 10 години, натоварвайки държавния бюджет със сериозни разходи.Даваме 2,5 млрд. лв за Ф-16 от Виетнамската войнаДве парламентарни комисии - военната и тази по бюджет и финанси, одобриха решението на кабинета да започнем преговори за покупка от САЩ на F-16. Дебатите се проведоха при закрити заседания.БСП и Воля не подкрепиха предложението на кабинета.Заради класифицираната информация конкретни суми и параметри на сделката не бяха оповестени, но според министъра на отбраната Красимир Карачачанов отклонението от досегашната оферта, която надвишава гласуваната от нашия парламент сума от 1,8 млрд., ще е под 300 млн. лв.Депутатът от БСП Славчо Велков обаче направи лична прогноза, че било твърде вероятно покупката на новите самолети да надвиши с около 1 милиард гласуваните предишния път пари от НС в размер на 1,8 млрд. В сумата той включва всички допълнителни разходи плюс ДДС и мита. Тези средства заедно с парите за останалите проекти за модернизация на армията щели да надхвърлят 3 милиарда общо, което вече ставало 3 на сто от БВП, а от БСП са против за въоръжение да се харчи повече от 2 % от БВП. ", "date": "2019.01.16", "title": "Преглед на вестниците - 16 януари"}
{"url": "http://www.cross.bg/zhivotut-e-tova-koeto-se-slychva-1593974.html", "text": "/КРОСС/ Животът е това, което се случва, докато сме заети да правим други плановеБийтълс ", "date": "2019.01.16", "title": "Животът е това, което се случва"}
{"url": "http://www.cross.bg/hranite-opozitziyata-predlozhenie-1594006.html", "text": "/КРОСС/ Темата за двойния стандарт при храните противопостави управляващи и опозиция в парламента, предаде БГНЕС. Причината е внесено от БСП предложение за промени в Закона за храните, целящи да осигурят идентичност в предлаганите хранителни продукти у нас и в другите европейски страни. То предвижда въвеждането на сертификат на продуктите, както и поддържането на публичен регистър за тях. С това от опозицията се надяват да се осъществява трансгранично сътрудничество и обмен на данни за нелоялни търговки практики.Предложението на опозицията обаче не срещна подкрепа в редиците на управляващите. То бе отхвърлено със 102 гласа „за\", 23 - „против\" и 81 - „въздържал се\".Това доведе и до някои бурни реакции. „Не е нормално вие от ГЕРБ да подкрепяте двойния стандарт при храните\", обяви от парламентарната трибуна депутатът от БСП Драгомир Стойнев.„Предложеният законопроект не може да породи правен ефект и се прави единствено с цел политическо говорене и популизъм\", бе отговорът на Десислава Атанасова от ГЕРБ. ", "date": "2019.01.16", "title": " НС отхвърли предложение на БСП за промени в Закона за храните"}
{"url": "http://www.cross.bg/plovdiv-zayavleniya-slyzhba-1594013.html", "text": "/КРОСС/ Инвалиди в Пловдив чакат на студа, за да подадат молбите си за получаването на полагащите им се безплатни винетки. За това сигнализираха наши зрители, които твърдят, че опашки има пред всички социални служба в града. Решен ли е проблемът или опашките продължава?Опашките пред социалната служба в район „Централен\" започнаха веднага след новогодишните празници. Чакането за безплатни винетки продължава и до днес. Оказва се много от хората не са запознати с това, че от тази година винетките са електронни и остават изненадани, когато не получат стикери от социалната служба, въпреки че са одобрени за помощта. Според служителите обаче до опашки се стига, защото хората се струпват в началото на януари, независимо, че отпуснатите стикери са едногодишна валидност. Така срокът на винетката може да изтича и през месец май, например. Въпреки опашките хората коментираха, че ползването на безплатна винетка е помощ,която наистина е ефективна и затова не се противопоставят на чакането.Надя Танева, директор на Дирекция „Социално подпомагане\" - Пловдив коментира, че опашките  се дължат на многото правоимащи от град Пловдив. Почти 12 000 лица имат право на тази безплатна винетка и електронния стикер. От началото на годината, от 2 януари са приети малко над 5 000 заявления. Това са по около 500 заявления на ден. Нека да не забравяме, че дирекцията не работи само с тези заявления. Също така чакат хора за подаване и по други основания. Призовавали сме всички граждани към търпение. Знаем, очаквахме струпването. Направили сме организация и всичко възможно да се чака по-малко, но на този етап е невъзможно наистина да няма опашки, каза още Надя Танева. ", "date": "2019.01.16", "title": "Опашки пред социалните служби в Пловдив за безплатни винетки за инвалиди"}
{"url": "http://www.cross.bg/hranite-bulgariya-sertifikat-1594012.html", "text": "/КРОСС/ „Не е нормално да подкрепяте двойните стандарти при храните. Вие искате българските граждани да продължават да ядат  различна храна спрямо европейците\". С тези думи се обърна зам.-председателят на ПГ на „БСП за България\" Драгомир Стойнев към управляващите след  като те отхвърлиха влизането в дневния ред на НС на законопроекта на левицата за борба с  двойните стандарти при храните. Той подчерта, че от 14.09.2018г. земеделската комисия не е намерила време да разгледа този важен законопроект, който касае здравето на българските граждани.  „Предлагаме промени, които са в отговор на двойните стандарти при храните. „Целта ни е да гарантираме идентичност на предлаганите продукти, качеството на храните и на състава им\", обясни социалистът.  По думите му предлаганите промени отговарят на препоръките на доклада на ЕП за промяна на законодателството на ниво ЕС за всяка отделна държава. Той коментира, че това е задължително и поради факта, че България е една от страните, в която по категоричен начин е бил установен двоен стандарт за голям брой храни. Според него  промените са необходими, за да могат и контролните органи да обхванат и този проблем и да спомогнат за неговото решаване.„С предлаганите промени се въвежда изискването на сертификат, който да удостоверява идентичността на продуктите, заедно с поддържане на публичен регистър за тях. Това ще спомогне и за изпълнение на препоръката на ЕП за бързо трансгранично сътрудничество  и обмен на данни за нелоялни практики\", каза още Стойнев. По думите му производителите на храни на територията на България, които произвеждат храни от една и съща марка, която се произвежда и в други страни, ще бъдат длъжни да произвеждат храната съгласно техническата документация на произведената храна, чиято марка е произведена първо. Той допълни, че когато марката е регистрирана първо в България, а след това и в други страни, сертификат няма да се изисква. „По този начин ще постигнем търсените качество и сигурност. Нека се обединим и дадем отпор на една изключително лоша практика за двойно качество на храните. Да покажем, че можем да се обединим и да защитим интереса на българските граждани\", призова Стойнев.„Предлагаме продуктите, които са от ЕС, с утвърдени търговски марки, да имат сертификат за съответствие. Това трябва да гарантира на българския потребител, че този продукт е същият, който се продава и в Западна Европа\". Това заяви народният представител от ПГ на „БСП за България\" проф. Светла Бъчварова. Тя обясни, че сертификати ще се издават от съответните компетентни органи. „Компетентният орган в страната ще е този, който има възможността да проверява на място и чрез изследвания- дали тези сертификати отговарят на описаните съставките и етикета\", допълни народният представител. Според нея за българските продукти не се предвижда да има изискване за такъв сертификат, защото българските производители са подложени на двоен контрол. При нарушения са предвидени санкции.„Законът за храните трябва да бъде приет\", заяви народният представител Румен Георгиев. Той подчерта, че България от водеща високо развита, с продоволствена независимост и сигурност аграрна държава до 1989 г., днес статистическите данни за внос я определят като най-силно продоволствено зависимата страна в ЕС. „Днес около 80-85% от плодовете и зеленчуците са внос. 70-75% от млякото, вложено в млечните продукти, които се продават в търговската мрежа, е внос, под формата на млечен концентрат - сухо мляко и суроватка, млечен протеин. Около 95% от телешкото и говеждото, 65% от свинското месо, 60% от агнешкото, които се преработват в страната в краен продукт- също са внос\", подчерта Георгиев.", "date": "2019.01.16", "title": "Драгомир Стойнев: Не е нормално да подкрепяте двойните стандарти при храните"}
