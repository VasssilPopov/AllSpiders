{"url": "http://www.cross.bg/dzholi-roklya-detzata-1614545.html", "text": "/КРОСС/ Втората част на филма на Дисни „Господарка на злото“, който е по мотиви от приказката за Спящата красавица, имаше своята премиера вчера в Лос Анджелис. И, както може да се досетите, Злодеида бе там, при това не беше сама.Анджелина Джоли, която е в главната роля – на злата орисница – взе със себе си пет от децата си за дефилето по червения килим. Липсваше единствено 18-годишният й син Мадокс, който вече отлетя от семейното гнездо и в момента е студент в колеж в Южна Корея.На премиерата в Лос Анджелис обаче, редом до щастливата им и много горда майка, застанаха 15-годишният Пакс, 14-годишната Захара, 13-годишната Шайло и 11-годишните близнаци Нокс и Вивиан.Джоли бе във впечатляваща черна рокля – любимият й цвят през последните години – която имаше любопитен детайл на талията. А именно: беше закачен сребрист скорпион.И въпреки че 44-годишната актриса за пореден път заслепяваше всички с красота и стил, трябва да признаем, че ние пък бяхме запленени от децата й.На събитието бяха и другите две знаменити колежки на Джоли от филма – Мишел Пфайфър и Ел Фанинг. Пфайфър бе в стилна червена рокля, докато Ел заложи на ефирна рокля в зелено. Втората част на „Господарка на злото“ ще има своята премиера по родните кина на 18 октомври.", "date": "2019.10.02", "title": "Анджелина Джоли с децата на премиерата на „Господарка на злото 2”"}
{"url": "http://www.cross.bg/chasa-sedmitza-ysloviya-1614550.html", "text": "/КРОСС/ Инспекцията по труда проверява условията за работа в завод за скариди край Айтос, съобщава БНР.Институцията се сезира, след като бивша работничка е сигнализирала за лоши условия на труд и работен ден извън нормите. Тя е била уволнена преди седмица. Тогава в завода се е провела импровизирана стачка, а в социалните мрежи е била дадена гласност на проблемите за ниското заплащане и лошите условия на труд.Отстранената служителка обясни, че има определен тонаж за деня и докато той не свърши, никой няма право да си тръгне.\"Работили сме по 12-13 часа. Излизах от вкъщи в 6 часа сутринта и се прибирах в 9, някой път се е стигало и до 10 часа да се прибера. Работи се на 13° -14° градуса. Понякога скаридата не е хубаво размразена, дават я ледена. Хората се разболяват, а при условие, че е хранителен продукт, те кашлят, идват болни на работа\", разказа още тя.Текучеството на работници във фабриката е сериозно и непрекъснато се търсят нови служители. Близо 60 свободни места са били обявени само през миналата седмица.От Инспекцията по труда съобщават, че до момента не са получавали официални жалби.", "date": "2019.10.02", "title": "Проверяват сигнал за експлоатация на работници в завод за скариди край Айтос"}
{"url": "http://www.cross.bg/dzhonsun-oktomvri-boris-1614549.html", "text": "/КРОСС/ 2020 ще бъде година на \"хаоса\" и два референдума, ако лидерът на Лейбъристката партия Джереми Корбин успее да отложи Брекзит.Това предупреди премиерът на Великобритания Борис Джонсън на приключващата днес ежегодна конференция на Консервативната партия в Манчестър, пише \"Гардиън\".Ние напускаме ЕС на 31 октомври. Ние ще осъществим Брекзит - ние можем, ние трябва и ще го направим, обяви Джонсън.Корбин иска да превърне цялата 2020 г., която трябва да бъде страхотна година за тази страна, в хаос и какофония от още два референдума - втори референдум за шотландска независимост, въпреки че шотландците обещаха, че гласуването през 2014 г. ще бъде единството в тяхното поколение, и втори референдум за ЕС, макар че ние обещахме, че гласуването през 2016 г. ще бъде единственото гласуване в това поколение, предупреди той.Можете ли да си представите още три години това? Това е дневният ред на Корбин - оставане в ЕС след 31 октомври, плащане на 1 милиард лири на месец за привилегията след години на несигурност за бизнеса и всеки, продължи британският лидер.Нека осъществим Брекзит на 31 октомври, така че 2020 г. нашата страна да продължи напред, обяви Борис Джонсън.Той увери, че консерваторите не са антиевропейска партия и не са против ЕС.Ние обичаме Европа. Ние сме европейци. Най-малко \"аз обичам Европа\", каза той, аплодиран от делегатите.Джонсън заяви, че няма да има проверки \"на или близо до границата\" според плана му за Брекзит, който той ще представи пред Брюксел. Според него предложенията са компромисни и за двете страни.\"При никакви обстоятелства няма да има проверки на или близо до границата със Северна Ирландия\", съобщи премиерът и добави, че ще защитят мирния процес и Белфасткото споразумение.По думите му британците започват да се съмняват, че има сили в тази страна, които просто не желаят Великобритания да напусне ЕС. Ако това се окаже истина, ще настъпят големи последствия за доверието в демокрацията, алармира Джонсън.Нека не се заблуждаваме, алтернативата е \"без споразумение\", убеден бившият кмет на Лондон.Великобритания ще напусне ЕС на 31 октомври, каквото и да става, потвърди Борис Джонсън. ", "date": "2019.10.02", "title": "Борис Джонсън плаши: Хаос и два референдума 2020-та, ако не напуснем ЕС"}
{"url": "http://www.cross.bg/suseks-megan-firma-1614547.html", "text": "/КРОСС/ Принц Хари обяви, че съпругата му Меган започва съдебна битка срещу британски таблоиди. Повод за това стана незаконно публикуване на едно от личните й писма.Херцогинята на Съсекс ще съди Associated Newspapers, под чиято шапка са изданията „Дейли мейл” и „Майл он Съндей“.", "date": "2019.10.02", "title": "Принц Хари и Меган започват съдебна битка с британски таблоиди"}
{"url": "http://www.cross.bg/supra-partizani-cvetlini-1614548.html", "text": "/КРОСС/ Вoдeщият дизaйнeр нa Hоndа Джулиo Пaртизaни прeдcтaви aлтeрнaтивeн вaриaнт нa нoвaтa Tоyоtа Suprа.", "date": "2019.10.02", "title": "Ето как трябваше да изглежда новата Toyota Supra"}
{"url": "http://www.cross.bg/leva-dulg-izstrebitelite-1614552.html", "text": "/КРОСС/ 95 млн. лева дълг ще бъде поет следващата седмица чрез продажба на държавни облигации. Това става ясно от съобщението на БНБ за провеждането на аукциона.95-те милиона лева нов дълг ще бъдат поети чрез емисията от 20-годишни книжа, която бе пусната за първи път през юни тази година и преотваряна на няколко пъти поради голям интерес от страна на инвеститорите.Годишният лихвен процент е фиксиран от 1,5 на сто.Досега през годината бяха поети 900 млн. лева под формата на облигационни емисии, като с предстоящите ще бъде изпълнен почти изцяло заложеният бюджетен лимит на новия дълг от един милиард лева.Парите са необходими на правителството, тъй като то вече осигури плащането на изстребителите Ф-16, но предпочита да има сериозен ресурс във Фискалния резерв.Зарази изстребителите бе актуализиран Бюджетът за тази година, като прогнозираният дефицит е 2 на сто.", "date": "2019.10.02", "title": "Поемаме нов дълг от 95 млн. лева идната седмица"}
{"url": "http://www.cross.bg/promeni-referendym-povedenie-1614536.html", "text": "/КРОСС/ Сега действащият Закон за радиото и телевизията не предвижда забрана за участие на политици от парламентарни партии при деструктивно поведение, коментира пред „Хоризонт“ депутатът от БСП и член на комисията по културата и медиите в Народното събрание Александър Симов. Той призна, че към момента никой не е наясно какво може да се предприеме по казуса:\"Чух директора на БНТ Емил Кошлуков, който забранява на конкретния изпълнител на пърформанси да стъпва в БНТ, и това е действие, което към момента противоречи на съществуващото законодателство, тъй като по закон той няма право да отказва на парламентарно представените партии някаква изява\".„При сега действащия закон, ако една медия откаже на политическа партия предвидената по закон изява, тя наистина може да подлежи на съдебни удари и влизаме в много странна ситуация. Една обществена медия е длъжна да прекрати подобно срамно поведение и същевременно ще се окаже юридически отговорна за това. Законът може би трябва да се промени и да се даде правото на обществените медии при такова деструктивно поведение да отказват участие, тъй като проблемът не е в тях, те са готови да дадат трибуната си, те са готови да дадат за политически идеи и дискусии, а не за маймунджилъци и политически къчове“, коментира Симов.Според него след участието на лидер на партия и кандидат за кмет на София в предаването „Референдум“ има ситуация на прецедент, заради който трябва са се търсят законодателни промени.Според колегата му от медийната комисия Тома Биков обаче няма нужда от законодателни промени във връзка със случилото се в предаването „Референдум“.\"Не мисля, че това, което се случи в предаването „Референдум“, е нещо, което се случва често. Дори аз лично не помня много такива случаи - два - три пъти за последните 30 години подобен тип инциденти. Така че да правим цялостно законодателство, заради това, че веднъж нещо се е случило, за мен това би създало повече проблеми, отколкото да реши. В крайна сметка ние сме в предизборна кампания, нормално е в кампаниите, не само в България, навсякъде има такъв тип по-нестандартни играчи, които предприемат крайни действия, за да мобилизират определен тип избиратели“, каза депутатът от ГЕРБ.", "date": "2019.10.02", "title": "Спор БСП-ГЕРБ за законови промени след казуса с „Референдум“"}
{"url": "http://www.cross.bg/semeiistva-chlenovete-tehnite-1614537.html", "text": "/КРОСС/ Правителството предлага да се отмени възможността чужденците, получили статут на постоянно пребиваващи у нас срещу краткотрайни инвестиции, да получават българско гражданство при значително облекчени условия. Условията ще са валидни и за членовете на техните семейства, както и за бизнесмените, увеличили инвестицията си до стойност най-малко два милиона лева.Същото ще важи и за членовете на техните семейства. Условията ще са валидни и за бизнесмените, увеличили инвестицията си при същите условия на закона до стойност най-малко два милиона лева.", "date": "2019.10.02", "title": "МС предлага да се премахнат облекчения за получаването на българско гражданство"}
{"url": "http://www.cross.bg/dimitrova-galya-otpyskata-1614538.html", "text": "/КРОСС/ Буквално на Мачу Пикчу – на екскурзия в Перу е била шефката на НАП Галя Димитрова в момента, в който България разбра, че крехката и аматьорски изградена система на данъчната администрация е хакната, пише ”19 минути”.И личните, данъчните, кредитните, осигурителните данни на повече от 4 млн.българи – всички активни граждани в страната, са изтекли и могат да се използват за криминални действия срещу тях и заробване с борчове. Оказа се, че проблемът е бил докладван на премиера в края на юли, но е съществувал още от април, а всички са криели информация. Неадекватно, говорителят на НАП първо го отрече при излизането на стартовите информации за незапомнения скандал, поради който най-важният ни търговски и политически партньор Германия, Белгия и други държави спряха инфо обмена с България.", "date": "2019.10.02", "title": "Шефката на НАП била на Мачу Пикчу при хакването на агенцията"}
{"url": "http://www.cross.bg/spark-sofiya-yslygata-1614540.html", "text": "/КРОСС/ Уважаеми потребители, за съжаление се обръщаме към вас по неприятен повод. SPARK е обект на масирана и организирана атака от страна на неизвестни към момента извършители.Извършителите действат организирано, с притеснително чувство за безнаказаност, като интензитетът на атаките им расте с всеки изминал ден.Вече няколко години електрическите коли, които могат да се наемат и ползват споделено през мобилното приложение SPARK, се ползват в София. SPARK е услуга, която позволява откриване и наемане на електрически автомобил през мобилен телефон, независимо от времето на ползване. След като си свършите работа с колата, може да я оставите в „синя“ или „зелена“ зона, където електромобилите спират безплатно, или в определените за целта зони извън центъра на София.За съжаление колите стават обект на вандалски прояви.„За втори път откакто услугата SPARK оперира в България сме изправени пред подобен проблем. Предишният случай беше преди година и тогава взехме решението да не повдигаме публично темата, защото вярвахме, че подобни проблеми, дори и от толкова крайно естество, са временни и подлежащи на бърза корекция. В момента даването на публичност е наложително, защото очевидно става въпрос за добре подготвено и организирано престъпление, в голям мащаб, който би могъл да доведе до невъзможност за по-нататъшно предоставяне на услугата за българските ни клиенти.За малко повече от две години, компанията за споделени автомобили SPARK реално промени градската среда, като даде възможност на десетки хиляди софиянци да ползват над 230 чисто нови изцяло електрически автомобили на достъпна цена. Услугата ни даде възможност на жителите и гостите на София да се убедят лично в предимствата на споделената икономика и електромобилността. С дейността си SPARK директно помага за решаването на едни от най-сериозните проблеми на жителите на София замърсения въздух, задръстванията и шума.Обръщаме се и към нашите над 50 000 потребители в София да съобщават за всяко посегателство, което забележат, и да сигнализират за всяко съмнително поведение на хора около автомобилите на SPARK. Всъщност ние сме просто оператор и организатор на услугата, а колите служат на гражданите на София.Екипът на SPARK ще окаже пълно съдействие на разследващите органи, като в допълнение ще проведем и собствено разследване.SPARK e литовско-българска смесена компания, която оперира в няколко държави в Европа, но никъде досега не сме се натъквали на такова арогантно посегателство срещу собствеността.Вярваме, че с подкрепата на огромната общност на SPARK и на официалните власти ще успеем да съхраним София като град, в който надеждно може да се инвестира в иновативни услуги и нови бизнес модели, които подобряват градската среда за всички.“", "date": "2019.10.02", "title": "На кого попречиха електромобилите за споделяне в София?"}
{"url": "http://www.cross.bg/durzhavnata-vsichki-slyzhba-1614539.html", "text": "/КРОСС/ Ключова административна реформа се случва точно преди местните избори. Защо обаче информацията за нея е толкова оскъдна? На 30.09. 2019 г. официално е приключил проектът, който да подобри ефективността на подбора на служители в държавната администрация. За три години са усвоени 1 426 048.00 лв.Във всички министерства, агенции, дирекции и техните регионални структури от известно време не се провеждат никакви конкурси за вакантни работни места, пише сайтът frognews.bg. Оказа се, че разпореждането да се спрат всички подбори е на вицепремиерът Томислав Дончев.„Порталът за работа в държавната администрация“ е финансиран и създаден по проект по Оперативна програма „Добро управление“. Средствата са получени още през 2016 година, когато стартира реализацията. В официалната информация за проекта е записана крайна дата 30.09.2019 г.Проверка на Фрог показа, че реално портал има, но никой не е чувал все още за него. Така поне твърдят хора, работещи в различни администрации. Видяхме, че в момента на сайта има обявени едва 40 свободни места. Като крайният срок за кандидатстване на някои от тях изтича на 4.10.2019 г., а \"най-новите\" изтичат на 15.10.2019 г.Ето какво пише в описанието на проекта: „.” Реално погледнато това звучи много обещаващо – ще спре назначаването на хора „с връзки“, но защо няма публична информация за това. Освен в централните ведомства са спрени и конкурсите в абсолютно всички градове, където различни дирекции и агенции имат регионални звена.Не се знае и какво следва да се случи с вече обявените конкурси и получените по тях документи на кандидатите. Да не се окаже, че много хора са назначени, без конкурс или пък за конкурсите са знаели само определени лица? Източник:  ", "date": "2019.10.02", "title": " МС ще прави подбор на служителите в администрацията точно преди изборите"}
{"url": "http://www.cross.bg/telefoni-pyblikata-mobilnite-1614541.html", "text": "/КРОСС/ Българските зрители до болка познават усещането, когато в театралната или концертната зала иззвъни нечий мобилен телефон. Или някой откровено скучаещ човек оползотворява времето си, като броди из дебрите на интернет. Друго съвременно явление е желанието на хората да \"уловят всеки миг\", запечатвайки го в снимки и видео. Подобна история се развива по време на концерт в Синсинати, САЩ, разказва сайтът Сlassicfm.Цигуларката Ане-Софи Мутер била средата на изпълнение от \"Концерт за цигулка и оркестър\" на Бетовен, когато забелязала светкавицата на смартфона, с който млада зрителка от първите редове снимала изпълнението й. Тя незабавно спряла да свири и се обърнала към жената. \"Ако не спрете да снимате и не приберете телефона, ще си тръгна\", казала цигуларката. Зрителката била изведена от залата и концертът продължил.Сред публиката бил валдхорнистът Остин Ларсон, който в публикация в профила си във \"Фейсбук\" отбелязва, че концертът е бил сюрреалистичен поради прекъсването по средата, и призовава зрителите да уважават изкуството.След случая и други музиканти разказаха подобни истории за класически концерти в социалните мрежи. Бил Вермойлер, друг валдхорнист, описа как при началото на негов солов концерт се е изправил пред публика от около 100 души, голямата част от която е била насочила към него мобилните си телефони. Той изтъкна, че музиката е за слушане, а не за снимане.През юни на фестивала в Гластънбъри поп певицата Били Айлиш се обърна от сцената към публиката, призовавайки я \"да изживее момента\", вместо да го гледа през екраните на мобилните си телефони. Така тя се присъедини към дългия списък с музиканти, които са изразявали недоволството си от използването на телефони по време на концертите им: Guns'n'Roses, Алиша Кийс, Кендрик Ламар, Адел...Днес обаче част от публиката на концерта в Синсинати защити зрителката. \"Жената с телефона се изправи и беше изключително засрамена. Тя веднага започна да се извинява на развален английски, да се покланя в знак на уважение, а след това напусна концерта по свое собствено желание\", пише един от присъствалите на концерта в \"Инстаграм\".В много от репортажите за случая се казва, че жената от публиката е спорела с цигуларя. Публикациите на зрителите оборват тези твърдения. \"Тя не спореше. Съгласен съм, че хората са прекалено залепени за мобилните си телефони, но нека не изопачаваме фактите\", пише друг зрител. \"Жената се изправи, за да се извини. Тя каза колко много съжалява и колко уважава Мутер\", казва трети зрител.Случилото се провокира дискусия в САЩ за това дали публиката трябва да има право да влиза на класическите концерти с мобилните си телефони.", "date": "2019.10.02", "title": "Цигуларка спряла концерт заради зрител, който я снимал с мобилен телефон"}
{"url": "http://www.cross.bg/programata-karta-nomer-1614543.html", "text": "/КРОСС/ Регистрацията по програмата на САЩ за разнообразяване на имигрантския поток (DV) за 2021 г., позната като лотарията за \"Зелена карта\", започва тази вечер, съобщиха от посолството на САЩ.Електронната система на програмата ще бъде отворена за регистрации в 12 ч. на обед Източно стандартно лятно време на 2 октомври (19 часа българско време) и ще бъде затворена на 5 ноември 2019 г. През този период кандидатите ще имат достъп до електронния формуляр за участие в програмата на сайта dvlottery.state.gov.Има  - всяка заявка следва да включва номер, страна на издаване и дата на изтичане на валиден, неизтекъл паспорт на основния кандидат. Това изискване се отнася само за титуляря, а не за членовете на неговото семейство. Участниците, които не представят всички изисквани за регистрацията данни, ще бъдат дисквалифицирани. Те трябва да се регистрират с актуална снимка, направена през последните шест месеца.Кандидатстването за \"Зелена карта\" е изцяло по електронен път и заявки за участие, изпратени по пощата, няма да се приемат, напомнят от дипломатическата мисия. Оттам също посочват, че за кандидатстването за \"Зелена карта\" няма такси. След подаването на електронния формуляр участниците ще получат официален номер за потвърждение на регистрацията, който трябва да запазят поне до 30 септември 2021 г. Само чрез този номер те ще могат да проверят дали са изтеглени в програмата DV-2021 и ако са изтеглени, да получат информация за кандидатстването за виза и деня на интервюто. Уникалният номер освен това помага на кандидатите да се предпазят от измами, злоупотреби и проблеми с пощата.Изтеглените участници няма да бъдат уведомявани за статуса на онлайн регистрацията им в програмата. Всички писма, имейли или телефонни обаждания, в които се твърди, че участникът е спечелил от програмата за зелена карта, са измамни, напомнят от посолството.", "date": "2019.10.02", "title": "Лотарията \"Зелена карта\" започва тази вечер"}
{"url": "http://www.cross.bg/brekzit-psihoza-slychaii-1614542.html", "text": "/КРОСС/ Референдумът за Брекзит е причинил остра психоза на мъж, заяви психиатър, цитиран от \"Индипендънт\". Това е първият документиран случай на отключена от Брекзит психоза според нов доклад, който предупреждава, че политическите катаклизми може да доведат до сериозни проблеми в психичното здраве.Пациентът, на около 40 години и описващ семейството си като \"мултикултурно\", забелязал, че психичното му здраве бързо се влошавало малко след резултатите от референдума за ЕС. Той ставал все по-притеснен за инциденти на расова основа и след като бил приет в психиатрично отделение, казал, че се срамува да бъде британец.Доктор Мохамед Катшу, който лекувал пациента, пише: \"Жена му съобщи, че след обявяването на резултатите от референдума за Брекзит на 24 юни 2016 г. той започнал да прекарва повече време да разпространява мислите си в социалните медии. Било му трудно да приеме политическите събития около себе си. Засилвали се притесненията му за инциденти на расова основа. Сънят му се влошил.\"След като бил приет в психиатрично отделение, пациентът, чието име не се споменава, бил описан като нервен, опитвал да пробие с ръцете си пода на болницата, за да избяга. Смятал, че го шпионират и че новините по радиото били насочени към него. Страдал и от халюцинации.Пациентът изпитвал напрежение в семейството си и е възможно това и свързан с работата му стрес да са допринесли за болестта. Бил диагностициран с остра психоза, подобна на шизофрения, и е първият случай, за който се смята, че е предизвикан от Брекзит.Мъжът се възстановил за две седмици след лечение с оланзапин, антипсихотично лекарство. Преди 13 години преминал през подобни проблеми след свързан с работата стрес.Катшу цитира проучвания във Великобритания, според които Брекзит е сериозен източник на притеснения за младите хора, отбелязва Си Ен Ен. Според изследователи в Кралския колеж в Лондон и Харвардския университет броят на предписаните в Англия антидепресанти се е увеличил след резултатите за Брекзит.", "date": "2019.10.02", "title": "Във Великобритания е установен първи случай на психоза заради Брекзит"}
{"url": "http://www.cross.bg/dzhesika-simpsun-harli-1614544.html", "text": "/КРОСС/ Джесика Симпсън роди третото си дете през месец март, след това постави здравето си и фигурата си на първо място. Това означава промени в начина на живот, които са ѝ помогнали да отслабне с 45 кг след раждането.Разбира се, Симпсън е имала доста голяма доза помощ през този процес. Личният ѝ треньор и партньор в живота Харли Пастернак признава пред E!News, че третото дете на звездата ѝ се е отразило най-много. Затова той и личният ѝ лекар са изготвили план, който се фокусира върху навиците, които Джесика трябва да промени, за да се върне отново към старото си Аз.„Това беше процес, който не трябваше да свали само килограмите, натрупани през бременността, а да задържи добра фигура през остатъка от живота си. Затова ние не сметнахме, че трябва да правим някакви строги диети или сложни физически упражнения“, добавя Харли.Интересното е, че Симпсън не се е подложила на познатата практика при звездите – бокс и силови упражнения. Тя е заложила на ходенето и по-скоро на 14 хил. крачки на ден. Разбира се, екипът е изчакал Джесика напълно да се възстанови от раждането и започнал с по-лека задача – само 6 хил. крачки.В същото време Харли изготвил режим за звездата, чиято цел е била да я откаже от сладките неща, но да не се подлага на строга диета. Това означава, че Симпсън е хапвала по три основни яденета на ден, както и две междинни. На певицата не ѝ е било позволено да има какъвто и да е „мръсен ден““, но Харли е включвал само едно вредно ядене на седмица. Крачките са били правени както навън, така и в залата. Джесика се е разкарвала из паркове, но когато нямала тази възможност или времето не го позволявало, тя се качвала на бягащата пътечка и ходила на нея. След като изпълнителката напреднала с упражнението, треньорът ѝ я подложил на истинското изпитание. „Започнахме да правим цялостна тренировка на тялото, като постепенно вдигахме оборотите и трудността на упражненията. Фокусирахме се на различна група мускули всеки ден“, допълва Харли. Освен че се поздрави с добра фигура, Джесика използва и момента, за да промени начина си на живот кардинално. Тя иска да научи и децата си да живеят здравословно още от малки.", "date": "2019.10.02", "title": "Диетата на Джесика Симпсън, с която свали 45 кг"}
{"url": "http://www.cross.bg/shansut-gurdata-kakuv-1614529.html", "text": "/КРОСС/ Колко пъти ти се е случвало да си зададеш въпроса „какъв е шансът“? Какъв е шансът да стане това или онова? А какъв е шансът да не стане? Или пък какъв е шансът да спечелиш джакпота от лотарията, например?Ранното откриване на рака на гърдата може да спаси живот. Именно затова никоя жена не бива да бъде в неведение относно болестта. Проблемът изисква гласност, осъзнаване и взаимност – от цялото общество, всеки ден. Вече 18 години Avon България искрено вярва в това и поставя за своя основна и най-важна цел да осигури осведоменост относно здравето на гърдите и ранните симптоми на рак на гърдата. Статистиката обаче показва, че все още има много жени, които поради една или друга причина пренебрегват здравето на своите гърди.И през тази година като част от Световния месец за борба с рака на гърдата Avon обявява провеждането на Национален Розов ден – 8 октомври, част от Проекта Pink Light, насочен към повишаване на информираността относно рака на гърдата. По време на Националния Розов ден компанията призовава всеки желаещ да покаже подкрепата си като облече розово и сподели пост в социалните си мрежи с хаштаг #avonpinkday Адресирайки шокиращата статистика – над 50 000 българки са диагностицирани с рак на гърдата, а случаите се повишават със средно 3800 всяка година – компанията обръща поглед към най-често задавания въпрос с функция на фалшива утеха: „Какъв е шансът да се случи на мен?“Колко пъти ти се е случвало да си зададеш въпроса „какъв е шансът“?Какъв е шансът да стане това или онова?А какъв е шансът да не стане?Или пък какъв е шансът да спечелиш джакпота от лотарията например?Истината е, че шансът за него може да е по-малък от 1 на 10 милиона.Шанс, който е 1 от 8. Това е шансът да бъдеш диагностицирана с рак на гърдата. И въпреки това си склонна да повярваш в него, колкото и да е малък.Защо не? Но защо тогава не вярваш в един друг шанс? И въпреки големия шанс ти си казваш... какъв е шансът?   Шансът е голям, но това не е обикновена лотария. Това е твоят живот.Не отлагай профилактичния преглед. Не се доверявай на шанса.  Като част от Националния Розов ден в подкрепа на борбата с рака на гърдата символично в розово ще бъдат осветени няколко корпоративни сгради в София, както и редица общини сред които Пловдив и Шумен. Символичната розова светлина има за цел да затвърди още веднъж вярването, че никоя жена не бива да остава на тъмно за рисковете и симптомите от развитие на рак на гърдата, а ранната превенция, както и високата осведоменост по темата, са ключови. Повече информация за кампанията и пълното манифесто можете да откриете на: ", "date": "2019.10.02", "title": "Национален Розов ден в подкрепа на борбата с рака на гърдата"}
{"url": "http://www.cross.bg/elektroenergiya-razpredelenie-krazhbi-1614530.html", "text": "/КРОСС/ При извършване на проверки за кражби на електроенергия в Плевен, ЧЕЗ Разпределение установи незаконно ползване на електроенергия в промишлени количества. Проверката беше проведена на 25 септември. Eкип на дружеството откри незаконно прекъсната електропроводна линия средно напрежение и присъединен трансформаторен пост, скрит в едно от халетата на проверявания обект. Проверката е направена съвместно с представители на МВР, които са извършили процесуално-следствени действия на място.По информация от присъстващи, обектът се използва за производство и пакетиране на готова продукция. За разкриване на нарушението дружеството включи екипи, специализирани в разкриване на кражби, експлоатационни групи и мобилна лаборатория. По предварителни изчисления на ЧЕЗ Разпределение загубите са в размер на 200 000 киловатчаса месечно. Количеството електроенергия е достатъчно за захранването на 1000 средностатистически домакинства. Това е една от най-мащабните кражби от един обект, установявани от дружеството.ЧЕЗ Разпределение използва комплекс от високоефективни методи за установяване на кражби на електроенергия, в резултат на което, при проверка, се постига пълна разкриваемост на незаконното потребление на ток. Въведените наскоро специални стикери върху електромерите, работата с рефлектометри, които дават информация за директни присъединявани под земята, отчитането по райони чрез балансови електромери, лабораторните коли и др. са предпоставка за успеваемост на акциите за разкриване на кражбите. С настъпване на есенно-зимния сезон и увеличаването на консумацията на електроенергия проверките ще зачестят.", "date": "2019.10.02", "title": " ЧЕЗ Разпределение установи рекордна кражба на ток в Плевен"}
{"url": "http://www.cross.bg/orchester-wiener-strauss-1614519.html", "text": "/КРОСС/ Италианският тенор Марко Ди Сапия ще събере Strauss Wiener Orchester и българската публика в епично коледно приключение на 1 декември. Мястото на срещата е зала 1 на НДК, а билети се продават в мрежата на eventim.bg.Актьорът, нашумял у нас като мафиотът Салваторе от хитовия немски сериал „Кобра 11“, е сред най-горещите имена в оперния афиш на Италия, Франция и Германия.Той говори свободно пет езика, разпуска с йога преди да излезе на сцената и за разлика от героя си в криминалето на RTL привлича вниманието на публиката с широк вокален диапазон, а не с изстрели.Сапия има особен сантимент към творчеството на Щраус, защото стартира пътя си в оперното изкуство от австрийската столица през 1997 г.Година след триумфа си в София Strauss Wiener Orchester се завръща за бис с нов, още повпечатляващ репертоар с автентичното звучене на династията Щраус. Единственият по рода си оркестър, основан от Йохан Щраус, ще ви пренесе в едно по-добро духовно измерение с палитра от класически шедьоври в изпълнение на 37 музиканти и ангелогласните солисти на Виенската опера..Не пропускайте Strauss Wiener Orchester и забележителния им традиционен Коледен концерт в Зала 1 на НДК на 1 декември от 19:00 ч.Билетите за концерта на Strauss Wiener Orchester у нас може да намерите в билетен център НДК, OMV, Orange и в мрежата на Eventim.bg или тук > ", "date": "2019.10.02", "title": "Италиански тенор идва със Strauss Wiener Orchester в София "}
{"url": "http://www.cross.bg/raiiuneur-oliuri-tomas-1614524.html", "text": "/КРОСС/ Главният изпълнителен директор на Райънеър (Ryanair) Майкъл О'Лиъри заяви днес, че отчасти британската Служба за гражданска авиация (СГА) е виновна за хаоса около фалита на Томас Кук (Thomas Cook). Според О'Лиъри службата трябва да затегне изискванията за издаване на лиценз, за да предотврати фалити на авиокомпании, предаде Ройтерс.И макар СГА да направи всичко, за да върне в родината стотици хиляди засегнати туристи, главният изпълнителен директор на Райънеър е на мнение, че са необходими още действия, за да се избегнат на първо място фалити на въздушни превозвачи.Как може да издадете лиценз на Томас Кук през април като годен да лети за още 12 месеца и след това той да фалира през септември. Именно с това СГА трябва да се справи, каза О'Лиъри на събитие на Ройтерс.Решението на Великобритания да напусне ЕС няма да има дългосрочни последици за Райънеър, каза още шефът на превозвача, като добави, че страната ще трябва да сключи търговска сделка с ЕС и е нереалистично да се мисли по друг начин.Великобритания няма избор освен Брезкит със споразумение, тъй като \"твърд\" Брекзит би навредил прекалено много на британската икономика.", "date": "2019.10.02", "title": "Шефът на Райънеър обвинява издаването на лицензи за хаоса около Томас Кук"}
{"url": "http://www.cross.bg/leva-programa-spetzialisti-1614527.html", "text": "/КРОСС/ С 500 лева ще бъде увеличена заплатата на учителите, които се включат в Национална програма „Мотивирани учители“ и пожелаят да работят в училища с проблемни области, включително с ученици, които имат ниски образователни резултати или нисък социален статус.Предвиждат се и средства за възстановяване на транспортни разходи за пътуващите учители за същия период. Това реши днес Министерският съвет. Преди изменението средствата за допълнително финансово стимулиране бяха в размер на 300 лева.Програмата разширява възможностите за включване на специалисти в едногодишните обучения за придобиване на професионална квалификация „учител“ за всеки един от учебните предмети – математика, информатика и информационни технологии, чужди езици, биология и здравно образование, химия и опазване на околната среда. Вече ще се допускат и кандидати с образователно-квалификационна степен „бакалавър“ освен специалисти със степен „магистър“.Национална програма „Мотивирани учители“ е създадена, за да бъдат подкрепени училищата чрез комплекс от мерки за осигуряване на квалифицирани и мотивирани педагогически специалисти за справяне в реалната училищна среда.Удължава се и срокът за кандидатстване по програма „Подпомагане на общините за реализиране на дейности за образователна десегрегация“. Това ще става до 15 октомври 2019 г. включително като продължителността на подадените в този срок и евентуално одобрени проекти за финансиране ще бъде до края на учебната 2019/2020 година.", "date": "2019.10.02", "title": "С 500 лв. увеличават заплатите на учители, които искат да работят в училища с проблемни области"}
{"url": "http://www.cross.bg/borovinki-cherveni-namalyava-1614528.html", "text": "/КРОСС/ Краят на лятото и началото на есента е времето, в което все още може да намерите пресни червени боровинки по пазарите. Ситният плод може да се замрази или изсуши за зимата, тъй като има много полезни съставки.Бензоена, аскорбинова и оксалова киселина, витамините В, С, Е, манган, каротин, са най-ценните вещества, които има в червените боровинки. От дълги години те се консумират не само заради вкуса им, а и най-вече заради всепризнатия им антисептичен, противогъбичен и антиоксидантен ефект.Всеки иска да има хубаво тяло. Ако включите червените боровинки към хранителния си режим, който комбинирате със спорт, ще стопите по-лесно излишните килограми. Плодът е нискокалоричен, затова се използва в много диети. Той засища и намалява чувството на глад в стомаха. Разнообразието от витамини в него възпрепятства превръщането на въглехидратите в мастни натрупвания. Тези елементи насърчават метаболитната система, а ако тя работи добре, това е предпоставка за отслабване.Витамин С, който е в изобилие в червените боровинки е силен естествен антиоксидант. Приемът на малките плодчета намалява вредното действие на свободните радикали и по този начин тялото усвоява по-лесно желязото от храните. Също така организмът изхвърля токсините и имунната система става по-устойчива на вируси.Всеки плод, който е богат на витамин С и други микро- и макроелементи, подобрява състоянието на кожата. На първо място целулозата в плода помага при акне и възпаление. Тя прави и текстурата на лицето по-хубава.Червената боровинка е мощен антиоксидант, който намалява бръчките. Борейки се със свободните радикали той забавя процеса на стареене. Така кожата изглежда по-гладка и румена.Много хора с инсулинова резистентност и диабет не бива да ядат много от плодовете, тъй като са прекалено сладки. Затова специалистите по фитотерапия препоръчват консумацията на червени боровинки сутрин или за следобедна закуска. Техните съставки намаляват количеството на захарта в кръвта.Компонентите в боровинките се отразяват положително и на зрението. Редовната консумация подобрява остротата на очите, тъй като поддържа баланса на кръвоснабдяването в ретината и очната ябълка.Червените боровинки са богати на витамин С, който поддържа жлезите, намиращи се в половите органи. Антиоксидантът подобрява кръвообращението в тази част на тялото, като прочиства кръвоносните съдове от токсините и насърчава притока на кръв.", "date": "2019.10.02", "title": "6 ползи от консумацията на червени боровинки"}
{"url": "http://www.cross.bg/komandirovki-durzhavni-ministrite-1614531.html", "text": "/КРОСС/ Правителството утвърди разходите за командировки в страната за второто тримесечие на 2019 г. на министрите и заместник-министрите, на областните управители, на председателите на държавни комисии, агенции и институции.За командировки на министрите и заместник-министрите в страната са изразходвани общо 11 784,58 лв., за командировки на председателите на държавни агенции и техните заместници –1 551,96 лв., за командировки на председатели и членове на държавни комисии – 340 лв. и за командировки на областни управители – 9 633,32 лв.За командировки на ръководители на държавни институции не са извършени разходи. ", "date": "2019.10.02", "title": "Колко струват командировките на министрите в страната?"}
{"url": "http://www.cross.bg/ikonomika-pavlov-zabavyane-1614532.html", "text": "/КРОСС/ \"Очакваме краткотрайна и плитка рецесия в сектора на промишлеността в България през следващата година, като не се предвижда тя да се пренесе върху потребителските разходи и сектора на домакинствата\", това разкри Кристофор Павлов, главен икономист в УниКредит Булбанк, в предаването \"В развитие\" с водещ Делян Петришки.Павлов припомни, че те съставляват около 70% от БВП в момента, докато експортно ориентираната част от икономиката - промишлеността и част от услугите, са 25-30% от икономиката.Той обясни, че съществува много страх и несигурност по отношение на близката перспектива за световната икономика. \"Увеличават се прогнозите за забавяне на растежа ѝ през следващата година. Нашият глобален сценарий също предвижда умерено забавяне на световната икономика, което ще настъпи най-вече по линия на развитите икономики. Очакваме краткотрайна и плитка рецесия в САЩ догодина и допълнително забавяне на растежа в еврозоната спрямо нивата, които се очертават през тази година от около 1,5%\", посочи Кристофор Павлов.Кристофор Павлов отбеляза, че българската икономика ще бъде засегната в много по-малка степен от други такива от Централна и Източна Европа, особено тези от Вишеградската четворка.\"Очаква се догодина Турция да излезе от рецесия и да отбележи темпове на растеж, макар и скромни. Така българската икономика ще получи някакъв стимул през външното търсене\", подчерта гостът.Главният икономист на УниКредит Булбанк изтъкна, че ако през 2008-2009 г. е имало смисъл от провеждане на предпазлива фискална политика за благоприятно въздействие върху оценката за риска и лихвите, то сега няма смисъл от това, тъй като лихвите в глобалната икономика вече са на много ниски нива.", "date": "2019.10.02", "title": "Кристофор Павлов: Забавянето на българската икономика ще е по-малко спрямо други страни от ЦИЕ"}
{"url": "http://www.cross.bg/gradysa-stranata-duzhd-1614533.html", "text": "/КРОСС/ Днес и в част от страната - утре, са последните топли дни със значително по-топло от обичайното за сезона време. Предстои чувствително захлаждане, както и  превалявания от дъжд.Ще се развива незначителна купеста облачност, но все още ще остава без валежи. температурите ще бъдат от 28 до 32 градуса.Утре преди обяд облачността ще се увеличава от запад. В северозападните райони ще се появи вятър от запад-северозапад и бързо ще се усилва до умерен и силен. В Източната половина на страната вятърът през по-голямата част от деня ще бъде от югозапад-юг и там ще остане топло. Температурите около обяд ще бъдат от 23-25 градуса на северозапад до 31, 32 в източните и югоизточни райони.Около и след обяд на места в Западна и Централна България ще превали слаб дъжд. До полунощ ще превали и в останалата част на страната, като по-значителни валежи ще има над части от Северна, Североизточна и Югозападна България.С умерен вятър в петък хладният въздух  ще е обхванал цялата страна. Ще духа умерен западен вятър. Минималните температури ще бъдат от 8 до 13 градуса, а дневните - от 12 до 18, по поречието на Дунав и в Горнотракийската низина на места до 20 градуса. Облачността ще бъде значителна, разкъсваща се и намаляваща от северозапад, Дъжд ще превалява над югоизточната половина от страната.В събота ще бъде облачно и хладно. Слаби превалявания ще  има на места в Рило-Родопската област и източната половина на страната. Минималните температури ще са от 4 до 9 градуса, малко по-високи в Югоизточна България. Дневните ще останат от 14 до 19 градуса.В неделя облачността ще бъде променлива, намаляваща до незначителна. Дневните температури слабо ще се повишат и ще са от 16 до 21, в южните райони до 23 градуса.Без съществена промяна на времето и в началото на следващата седмица. Облачността ще бъде променлива. Температурите ще остават около нормалните за октомври, а в някои дни, главно в южните райони ще има и превалявания от дъжд.", "date": "2019.10.02", "title": " Сбогом на топлото време, идват хлад, вятър и дъжд"}
{"url": "http://www.cross.bg/tyrski-bloomberg-proizvoditel-1614534.html", "text": "/КРОСС/ Автомобилен концерн Volkswagen AG регистрира дружество в западния турски град Маниса, показва информация от търговския регистър в страната, цитирана от Bloomberg. Фирмата, чрез която германският производител ще работи в южната ни съседка се казва Volkswagen Turkey Otomotiv Sanayi ve Ticaret AS, а регистрираната ѝ дейност е „проектиране, производство и монтаж на моторни превозни средства“, посочва Регистрирането на местната фирма на практика потвърждава намерението на компанията да изгради новия си завод именно в Турция, а шансовете на България, макар все още правителството да отрича, клонят към нула.Дъщерното турско дружество е с капитал от 943.5 млн. турски лири (164 млн. долара).Сегашната информация следва съобщения в германски и турски медии за разговори на високо ниво между висши представители на компанията и турските власти. Очаква се фабриката да служи като център за износ към Близкия изток и Русия, пише Bloomberg.Заводът, който ще е 123-тият на VW в световен мащаб, ще обедини производството на средно големите седани VW Passat и Skoda Superb, с което ще се създаде плацдарм за увеличаване на продажбите в Източна Европа и Близкия Изток.Най-големият производител на автомобили в света се бори да се конкурира с азиатските компании на тези пазари поради високата производствена цена в своите фабрики в Западна Европа.Освен стратегическата обосновка на VW, проектът също така отбелязва победа за турското правителство, ръководено от президента Реджеп Тайип Ердоган в привличането на чуждестранни инвестиции, въпреки продължаващото икономическо, политическо и военно напрежение.", "date": "2019.10.02", "title": "Турция спечели битката за Volkswagen"}
{"url": "http://www.cross.bg/korabi-roskosmos-ekipazhi-1614522.html", "text": "/КРОСС/ Създадените в САЩ нови пилотирани кораби ще могат да се отправят с екипажите си до Международната космическа станция (МКС) през 2020 година, заяви ръководителят на Роскосмос Дмитрий Рогозин, предаде ТАСС.\"\", заяви Рогозин.По неговите думи ако американските компании пуснат към МКС свои кораби, за Роскосмос вече ще са нужни по-малко космически апарати за доставяне на руски екипажи на МКС.\"\", изтъкна ръководителят на руското космическо ведомство.Експертите обаче са единодушни - космическите кораби на Boeing и SpaceX ще ударят сериозно по бюджета на Роскосмос.", "date": "2019.10.02", "title": "Американските космически кораби политат догодина"}
{"url": "http://www.cross.bg/energo-pro-chrez-klientite-1614518.html", "text": "/КРОСС/ Клиентите на ЕНЕРГО-ПРО предпочитат използването на електронните канали за получаване на услуги, свързани с тяхното потребление на електроенергия. Една от последните инициативи на компанията, подкрепящи тази тенденция, е организираната томбола с ваучери за пазаруване на стойност 100 лева за клиентите, актуализирали данните си за кореспонденция с компанията в периода септември 2019 – февруари 2020 г. Кампанията за актуализация на имейл или телефон отнема минути и е активна на интернет адрес , достъпен и от банер на началната страница на ЕНЕРГО-ПРО. През месец октомври предстои първото теглене на печеливши участници в томболата.През последната една година повече от 2 милиона клиенти на енергийното дружество са потърсили информация на корпоративния сайт . Посетени са над 34 милиона страници, като най-търсена е била страницата за проверка на сметка, най-вече в периодите на излизане на фактури. Тогава се отчитат и пикове в посещаемостта за ден, като рекорд е отбелязан на 15.01.2019 г – 91 650 посетители. Статистиката сочи, че потребителите на възраст между 25 и 34 години формират най-висок дял от посещаемостта на сайта - 33%, присъстват и клиентите над 55 годишна възраст с 11%. Установено е, че найпредпочитаното устройство за влизане на страницата на ЕНЕРГО-ПРО е мобилният телефон, следван от компютъра и на последно място е таблетът. Интернет сайтът на ЕНЕРГО-ПРО предоставя възможност за безплатна електронна справка за потреблението на битовите клиенти за 3 години назад чрез въвеждането на клиентски номер и номер на фактура от последните 12 месеца. Друг банер на началната страница предлага достъп до заявление за получаване на електронна фактура чрез изпращането му по имейл със заверен квалифициран електронен подпис, или чрез подаване при посещение на център за обслужване на компанията.За информация относно услугите, които предлагат дружествата от групата ЕНЕРГО-ПРО, на разположение на клиентите са следните контакти за връзка: ", "date": "2019.10.02", "title": "Над 2 милиона потребители са посетили сайта на ЕНЕРГО-ПРО за една година "}
{"url": "http://www.cross.bg/parlamentarnata-anton-kytev-1614514.html", "text": "/КРОСС/ „България има проблем с парламентарната демокрация“, това заяви народният представител от ПГ на левицата Антон Кутев.По думите му тези проблеми не се изчерпват с недопустимия факт, че изпълнителната власт управлява НС. Според него за съжаление проблеми с функционирането на конституционните правомощия на институциите има и в системата на съдебната власт и прокуратурата.„С връщането на парламентарния \"блиц-контрол\" ние няма да решим всички тези проблеми, но ще направим крачка към спасяването на парламентарната демокрация в България“, категоричен бе народният представител Антон Кутев.", "date": "2019.10.02", "title": "Антон Кутев: България има проблем с парламентарната демокрация"}
{"url": "http://www.cross.bg/velikani-obshtestvoto-malki-1614515.html", "text": "/КРОСС/ Националната верига „Малки великани” бе отличена в ежегодния конкурс „Застрахователи за обществото 2019 г.“, организиран за пета поредна година от Асоциацията на българските застрахователи и Българската асоциация на застрахователните брокери по повод Деня на застрахователя.„Малки великани” е сред отличените инициативи в конкурса „Застрахователи за обществото 2019г.“ На инициативата бе присъдено второ място за проект в сферата на Корпоративната социална отговорност.Престижното признание бе връчено на специална церемония в навечерието на Деня на Застрахователя, а от името на ЗАД „БУЛСТРАД ВИЕНА ИНШУРЪНС ГРУП” наградата прие г-н Иво Груев, Изпълнителен директор.В петото издание на инициативата на БАЗБ и АБЗ бяха представени 17 осъществени през 2018 КСО проекта на застрахователни компании и брокери, с които отдават своя принос към обществото и подкрепят значими каузи.Веригата по мини волейбол “Малки великани” за купата на Булстрад е ежегодна инициатива на ЗАД „БУЛСТРАД ВИЕНА ИНШУРЪНС ГРУП“, която стартира през 2018 и е създадена за малките любители на волейбола. Инициативата е създадена в подкрепа на активния и здравословен начин на живот на подрастващите и в интерес към развитието на волейбола.През 2019 “Малки великани” ще се проведе в 8 града през месец октомври/ноември, като се очаква в нея да се включат над 800 деца от 100+ училища от цяла България. Инициативата се осъществява с подкрепата и съдействието на Българска федерация по Волейбол и местните общини.Следете за новини от тазгодишното издание на  и на фен страницата Малки Великани във Facebook.", "date": "2019.10.02", "title": "„Малки великани” с приз в конкурса „Застрахователи за обществото 2019г.“"}
{"url": "http://www.cross.bg/siderov-predavaneto-stydioto-1614517.html", "text": "/КРОСС/ Лидерът на „Атака“ Волен Сидеров заплаши със съд Българската национална телевизия (БНТ) и поиска извинение от водещата на „Референдум“ Добрина Чешмеджиева. Причината – вчерашният скандал в студиото на обществената медия по време на живо предаване.Според Сидеров върху него е била упражнена цензура.„Има причина Чешмеджиева да ми се извини за това, че ми спря микрофона“, смята той. Сидеров заплаши медията и със съдебни дела, защото според него ръководството на БНТ е нарушило споразумението, подписано между партията и медията за участие в предаването.При вчерашното си участие в предаването лидерът на „Атака“ излезе от времевите рамки, в които гостите могат да се изказват. При новия опит на Сидеров да вземе участие в предаването в студиото влезе жандармерия и направи опит да го извади от ефир. Последва прекъсване, след което предаването продължи без него.„Не знам кой е допуснал полицаи в студиото, но за мен това е недопустимо. В студио на държавна телевизия, която се издържа с парите на всички данъкоплатци, да идват полицаи и жандармеристи и да застават зад някои от участниците“, заяви Сидеров.Според него не е имало никакви грозни сцени по време на предаването, което да е наложило изваждането му от студиото. Лидерът на „Атака“ отрече да е употребявал алкохол преди предаването, каквито обвинения се чуха в общественото пространство. „Защо този въпрос не го задавате към Красимир Каракачанов, който редовно употребява алкохол?“, попита Сидеров.", "date": "2019.10.02", "title": "Сидеров заплаши със съд \"Сан Стефано\" и поиска извинение от тв водещата"}
{"url": "http://www.cross.bg/dobrodetelite-vecher-subitieto-1614521.html", "text": "/КРОСС/ Обратното броене започна! Само пет дни ни делят от най-голямото благотворително събитие в календара на фондация „За Нашите Деца“ – Вечер на добродетелите 2019. То ще се проведе в понеделник, в Sofia Event Center, Paradise Center, а началният час е 19.30. Негов патрон е вицепрезидентът на Република България г-жа Илияна Йотова.Гостите на събитието ще имат възможността да се докоснат по един неповторим начин до реалните съдби на деца и семейства, променени с подкрепата на фондацията. Програмата на Вечер на добродетелите 2019 ще е пълна с изненади. Шест от най-обичаните български артисти ще са водещи на събитието. Става въпрос за прекрасната Йоана Буковска, младите актьори Дария Симеонова и Бойко Кръстанов, изключителния Стоян Алексиев, както и зведната двойка Дони и Нети.По традиция, Вечер на добродетелите включва арт програма, в която ще вземат участие популярни български артисти, които застават зад каузата на фондация „За Нашите Деца“. Гостите на събитието ще могат да се насладят на изпълненията на великолепната певица Марияна Попова, балет Арабеск, детския хор на БНР, феноменалния пианист Людмил Ангелов, както и младите таланти Димитър и Христо.В програмата на Вечер на добродетелите 2019 е включен и благотворителен търг. Той ще даде възможност на гостите да наддават за ценни и атрактивни предмети и преживявания с висока емоционална стойност.Повече за събитието може да научите ето тук ", "date": "2019.10.02", "title": "Пет дни до Вечерта на добродетелите 2019"}
{"url": "http://www.cross.bg/rymen-radev-glava-1614525.html", "text": "/КРОСС/ Посещението на Румен Радев ще започне на  със среща с наши сънародници, които живеят и работят в Австрия. Държавният глава ще отличи с почетния знак на президента на България Карл Блеха – председател на Австрийско-българското дружество, и Хервиг Хадвигер – заместник-председател на организацията. Двамата имат значим принос за популяризирането на културата, изкуството и успехите на България зад граница.На  държавният глава Румен Радев и неговата съпруга Десислава Радева ще бъдат посрещнати с официална церемония от президента Александър Ван дер Белен и съпругата му Дорис Шмидбауер. Двамата президенти ще ръководят пленарните разговори между двете делегации, след което ще дадат съвместна пресконференция.Теми от дневния ред на ЕС и дебатът за бъдещето на Европа, регионалното сътрудничество в Дунавския регион, потенциалът за увеличаване на двустранния икономически и инвестиционен обмен, както и миграцията и сътрудничеството в областта на сигурността, се очаква да бъдат сред акцентите на срещата на президентите Румен Радев и Александър Ван дер Белен.По-късно през деня държавният глава Румен Радев ще разговаря с федералния канцлер Бригите Бирлайн, с председателя на Националния съвет на Австрия Волфганг Соботка и с председателя на Конституционния съд проф. д-р Кристоф Грабенвартер.", "date": "2019.10.02", "title": "Президентът Румен Радев ще бъде на официално посещение в Австрия "}
{"url": "http://www.cross.bg/libra-feiisbyk-kompaniite-1614523.html", "text": "/КРОСС/ Mastercard Inc. и Visa Inc. са сред част от компаниите, които преразглеждат участието си в проекта за криптовалутата Либра на \"Фейсбук\", съобщи в сряда \"Уолстрийт джърнъл\", позовавайки се на източници, запознати с въпроса.Според източниците на финансовото издание, ръководителите на някои от компаниите поддръжници на проекта, известни като Асоциация Либра, са отказали молбите на \"Фейсбук\" да подкрепят публично проекта вследствие на негативна реакция на тази идея от страна на САЩ и на редица представители на европейски правителства, както и от страх да не привлекат вниманието на регулаторните органи.Тези източници на \"Уолстрийт джърнъл\" добавиха, че Министерството на финансите на САЩ е изпратило писма до редица компании, включително Mastercard и Visa, с молба за пълен преглед на техните програми срещу прането на пари и как дигиталната валута Либра ще се впише в тях. Когато обаче компаниите, които са членове на асоциацията, са поискали от \"Фейсбук\" информация по тези въпроси, те не са получили подробни отговори.Освен това не е ясно колко членове на Асоциация Либра ще се ангажират с новата криптовалута, тъй като те са подписали само необвързващи писма за намерение и никой от тях не е предоставил десетте милиона долара, които \"Фейсбук\" поиска от всеки член, за да финансира създаването на дигиталната валута Либра и самата мрежа за разплащане с нея.Източниците на \"Уолстрийт джърнъл\" посочиха, че ръководителите на компаниите от асоциацията ще се срещнат във Вашингтон, окръг Колумбия, в четвъртък (3-ти октомври) и в Женева на 14-ти октомври, за да преразгледат устава си и да назначат съвет на директорите.Новината може да затрудни сериозно водещата социална медия \"Фейсбук\" по пътя ѝ за реализирането на проекта за криптовалутата \"Либра\".", "date": "2019.10.02", "title": "Mastercard. и Visa преразглеждат участието си в криптовалути"}
{"url": "http://www.cross.bg/sem-globyava-bnr-s--lv-zaradi-zamlukvaneto-na-horizont-1614526.html", "text": "/КРОСС/ Единодушно с 4 гласа „за“ от СЕМ е взето решение да бъдат наложени две глоби на БНР във връзка със спирането на програма „Хоризонт“ на 13 септември.Едната санкция е в размер на 7 000 лева за нарушаване на индивидуалната лицензия. Вторият акт е за нарушаване на принципа за гарантиране правото на информация, а санкцията е максималната – 20 000 лева.", "date": "2019.10.02", "title": "СЕМ глобява БНР с 27 000 лв. заради замлъкването на „Хоризонт“"}
{"url": "http://www.cross.bg/poslanika-korneliya-ninova-1614520.html", "text": "/КРОСС/ Председателят на НС на БСП Корнелия Нинова се срещна с посланика на Руската федерация в България Н.Пр. Анатолий Макаров в централата на партията на „Позитано 20”.На срещата беше обсъдена политическата обстановка в страната и редица въпроси на двустранните отношения.Корнелия Нинова запозна посланика с основните приоритети в работата на БСП през новия политически сезон.Дискутирани бяха редица актуални въпроси от взаимен интерес.", "date": "2019.10.02", "title": "Корнелия Нинова се срещна с посланика на Руската федерация в България"}
{"url": "http://www.cross.bg/dokymenti-ivanov-godina-1614505.html", "text": "/КРОСС/ През 2020 година предстои 1,6 милиона българи да си сменят личните документи заради изтекъл срок. Това означава, че трябва да очакваме километрични опашки и хаос. Както се случи през 2010-та. На прага на същата ситуация сме, а през 2021 година също ще имаме над милион българи, които ще чакат за смяна, предупреди депутатът от БСП Иван Иванов, който е и зам.-председател на Комисията по вътрешна сигурност и обществен ред.  Пред БНР Иван коментира, че ситуацията с техническата подготовка на Министерството на вътрешните работи никак не е добра. Социалистът е доста скептичен към уверенията  вътрешния Младен Маринов, който твърди, че ще се отворят бюра за изготвяне на документи извън МВР - включително в общински и съдебни структури.За съжаление имам силното съмнение, че тези мерки ще бъдат осъществени - към днешна дата МВР не разполага с техническата подготовка за подобно нещо, предупреди  Иван Иванов.Той обясни, че сдобиването с подобна техника минава през отпускане на средства от Министерството на финансите, провеждане на обществена поръчка и това е бавен процес.Очакваме сериозни затруднения следващата година, включително за гражданите, които ще пътуват за Великобритания, коментира Иванов.Той обясни, че дори хората да желаят да си пуснат бърза поръчка за издаване на личните документи, въпросът е как ще стигнат до гишетата, за да подадат искането си.Ще има загуба на време и разходи по отношение на данъците, които сме платили в държавния бюджет, защото всичко, което ще отиде за изнесени бюра, ще се случи с обществен ресурс, който най-вероятно се харчи втори път за едно и също нещо, заключи Иванов.", "date": "2019.10.02", "title": "Предстоят километрични опашки за смяна на личните документи"}
{"url": "http://www.cross.bg/oktomvri-bregovich-kontzerta-1614506.html", "text": "/КРОСС/ След двата напълно разпродадени концерта на Горан Брегович в Пловдив през изминалата година, легендата на балканската музика е подготвил за вярната си българска аудитория цели три концерта. Събитията се осъществяват по покана на Продуцентска компания \"Арт бг\".На 4 октомври Брегович ще пее във Варна в Двореца на културата и спорта, с емблематичните музиканти от \"Оркестър за сватби и погребения\". На следващия ден, 5 октомври, музикантите гостуват за първи път във Велико Търново (ДКС \"Васил Левски\") и на 6 октомври завършват с бляскав мащабен концерт в зала 1 на НДК в София. Програмата, която Брегович и оркестърът са подготвили за българските маниаци на балканската музика, е the Best of Goran Bregovic - най-отбраната селекция от вечни негови хитове като \"Месечинка\", \"Калашников\", \"Буба Мара\", \"Аризонска мечта\". Билетите за трите концерта се продават в мрежата на Eventim и касите на Двореца на културата и спорта във Варна и Туристическия информационен център Велико Търново. Цените са между 35 и 65 лв. ", "date": "2019.10.02", "title": "Горан Брегович с турне в три града през октомври"}
{"url": "http://www.cross.bg/siderov-depytata-ataka-1614507.html", "text": "/КРОСС/ БНТ излезе с декларация, в която осъди поведението на депутата, лидер на \"Атака\" и участник в коалиционното правителство Волен Сидеров, по време на предаването \"Референдум\" във вторник вечер.В изявлението на ръководството на телевизията се казва, че ще предложи на ЦИК и СЕМ да изключат от споразумението за безплатни и платени участия в националната телевизия партията на Сидеров.\"Ръководството на БНТ заклеймява грубото незачитане на подписаното между ЦИК, БНТ и политическите партии споразумение от лидера на \"Атака\" Волен Сидеров\", се казва в текста като държанието на депутата е определено като \"низко\", накърняващо достойнството на водещата Добрина Чешмеджиева и \"всички работещи\" в телевизията.", "date": "2019.10.02", "title": "БНТ ще поиска от СЕМ и ЦИК да изключат „Атака“ от предизборните споразумения"}
{"url": "http://www.cross.bg/modelite-zhena-shanel-1614508.html", "text": "/КРОСС/ Супермоделът Джиджи Хадид се сблъска с натрапница на модното изложение в Париж, след като жена се появи без проверка на подиума с моделите за големия финал.Жената се спусна от мястото си и се присъедини към моделите, докато те правеха последната си обиколка. Дръзката жена бе облечена от глава до пети в черно-бял костюм и шапка, наподобяващи Шанел. Гардовете осъзнали, че жената се е присъединила към моделите, когато вече било късно за намеса. Тя давала всичко от себе си, вървейки по подиума като супермодел. Хадид, която участва в шоуто със сестра си Бела, се изправи сама срещу натрапницата. Джиджи прегради пътя на неканената моделка, преди видимо раздразнена да я ескортира извън сцената. „Не можах да спра да се смея, защото нещастните охранители не можаха да я забележат кога се промъкна“, каза модната редакторка от „Ню Йорк таймс“ Елизабет Патън, която беше на първия ред.Мари Бенолиел, френски комик и много активна в YouTube, известна като Мари С'Инфилтре (Промъкващата се Мари), по-късно потърси популярност за разигралото се на подиума. От Шанел казаха за АФП, че жената напълно ги е изненадала с действията си, но че „това не е първият път, когато тя прави това“. Същата жена се натрапила и на шоу в Париж на марката бельо Etam миналата седмица. Бенолиел като че ли потвърждава това, публикувайки \"Мария С'Инфилтре отново в акция\" в Инстаграм. \"Няма да правим драма от това\", добави говорител на Шанел.", "date": "2019.10.02", "title": "Джиджи Хадид разкара натрапница от модния подиум"}
{"url": "http://www.cross.bg/rezyltatite-testove-pokazvat-1614509.html", "text": "/КРОСС/ Силата на човек може да варира от сезон до сезон, но пикът на когнитивната активност е през есента. Това показват резултатите от проучване на учени от САЩ, Канада, Франция и Израел. Те са провели когнитивни тестове и тестове за концентрация сред 3 500 респонденти, над 60 години, съобщава Кофи Пауз.Резултатите показват, че мозъкът им е достигнал максимално ниво на работа някъде в края на лятото и началото на есента. Те смятат, че резултатите може да са повлияни от светлината, температурата, нивата на хормоните или нивата на витамин D.Онези, които са участвали в когнитивните тестове през зимата, са били с 30% по-склонни към когнитивно увреждане или деменция.Макар да не са сигурни в истинската причина, поради която резултатите са такива, д-р Лим и други учени от екипа твърдят, че това проучване отваря нови възможности за разбиране как мозъкът достига своя връх. Това би могло да помогне в научните изследвания, за да се предотврати или поне да се намали развитието на болестта на Алцхаймер.", "date": "2019.10.02", "title": "Мозъкът работи най-добре през есента"}
{"url": "http://www.cross.bg/most-taiivan-tanker-1614510.html", "text": "/КРОСС/ Мост се срути в североизточен Тайван, като загиналите са двама, а 12 други са пострадали.Нараняванията са вследствие на падането му върху риболовни лодки и бензинов танкер, акостирали под него.Драматични изображения показаха момента, в който 140-метровият мост с една арка се срутва в Нанфангао, на източния бряг на Тайван, с малко рибарско пристанище.На изображенията пътят пропада върху поне три рибарски лодки отдолу, последвани от бензиновият танкер. По-късно танкерът избухва в пламъци, изпращайки гъст черен дим във въздуха.Местни служители на пожарната казаха, че водачът на бензиновия танкер е сред отведените в болница.Президентът Цай Инуън заяви, че е започнала спасителна операция за издирване на още ранени или изчезнали хора.Смята се, че 6 души са хванати в капан на една от лодките, съобщи Националната противопожарна агенция.Сред хоспитализираните има филипинци и индонезийци. Хора от двете страни редовно обслужват регистрирани в Тайван лодки.Мостът е туристическа атракция. Той е открит през 1998 г. и е построен, за да замени по-нисък мост, който не позволявал на големи риболовни кораби да преминават отдолу.Според компанията, проектирала високият 18 метра мост, „MAA Consultant“, това е единственият мост с една арка в Тайван, поддържан от кабели и вторият едноарков мост с кабели в света.В понеделник вечер Тайван беше поразен от тайфун, донесъл силни дъждове и ветрове на части от източния бряг. Но по времето на срутването на моста времето е било хубаво.", "date": "2019.10.02", "title": "Апокалипсис в Тайван: Огромен мост се срути, издирват хора под отломките "}
{"url": "http://www.cross.bg/blitz-narodnoto-depytatite-1614512.html", "text": "/КРОСС/ По предложение на левицата депутатите разглеждат проект на решение за допълнение на Правилника за организацията и дейността на Народното събрание за връщане на така наречения блиц контрол.От БСП предлагаха да се върне блиц контрола  и веднъж в месеца, всяка първа сряда, премиерът Бойко Борисов и заместник-министър председателите да бъдат изслушвани от Народното събрание.Депутатите отхвърлиха предложението с 68 гласа „за“, 85 „против“ и 11″въздържали се“.", "date": "2019.10.02", "title": "Депутатите отхвърлиха предложението за връщане на „блиц контрол“"}
{"url": "http://www.cross.bg/lyupko-sreshta-petrovich-1614546.html", "text": "/КРОСС/ Наставникът на ЦСКА Люпко Петрович занапред няма да бъде начело на отбора, информира официалният сайт на \"червените\", посочва След среща със собствениците на клуба, той декларира намерението си да напусне поста, поемайки своята отговорност за представянето на тима. Въпреки опитите на ръководството да го убедят да не прибързва с решението си, сръбският специалист бе категоричен в желанието си, което в крайна сметка бе уважено, пише още в пресинформацията.В предстоящата среща с Витоша (Бистрица) \"червените\" ще бъдат водени от досегашните му помощници в треньорския щаб. Двубоят от 12 кръг на efbet Лига е в събота (5 октомври) 20:00 часа на \"Армията\".От ЦСКА благодариха на Люпко Петрович за досегашната му всеотдайна работа.", "date": "2019.10.02", "title": "Люпко Петрович напусна ЦСКА"}
{"url": "http://www.cross.bg/bulgariya-temperatyra-vreme-1614554.html", "text": "/КРОСС/ Още от древността хората познават и използват благото на термалните води, това е бил и един от факторите за възникване на много градове, включително и София.Балнеология идва от латинската дума Balneum, което значи баня, а СПА е акроним на латинската фраза , което значи „здраве чрез вода“.Балнеологичните курорти през римско време са използвани за възстановяване на легионите и да укрепват тяхната военна мощ.Цялата територия на днешна България е осеяна с римски терми и антични балнеолечебници като Сердика, Германея, която днес е Сапарева Баня, Пауталия (Кюстендил), Аугуста (днес – Хисаря), Сливенските бани - Танзос и Бургаските - Термополис. През 1885 година е написан и отпечатан първият български каталог на минералните води.През 1882 година се прави първият химически анализ на минерална вода в България от 5 хисарски извора. Правителството на Източна Румелия издава за целта „Правилник за експлоатация на Хисарските бани“ и това се смята за официалното начало на българското балнеолечение.Днес България разполага със завидното богатство на над 600 минерални извора.Общият дебит на всички извори е 5000 литра в секунда, но само половината от тях се използват. А всъщност след Исландия България е на второ място по термален минерален ресурс.Повечето находища са с температура между 37 и 50 градуса по Целзий. Хипертермални извори, тоест такива с висока температура, се срещат предимно в долината на Струма, Места и северното подножие на Западните Родопи.Най-горещият минерален изворв страната е при Сапарева Баня. Водата му е пренагрята и излиза под налягане с температура от 103 °.В Сапарева баня се намира и единственият гейзер-фонтан в България, който от време на време изригва с височина до 18 метра.Заедно с прекрасния климат, кристално чистият въздух в балнеокурортите ни и естествените находища на лечебна кал България е един своеобразенСПА рай.Или поне като потенциал. Защо обаче не сме разпознаваеми като такава дестинация за разлика от други европейски страни, чуйте в разговора със Сийка Кацарова - председател на Българския съюз по балнеология и СПА.Наскоро стана ясно, че България вече е една от страните, в които здравноосигурените германски граждани могат да идват на профилактика и балнеолечение, което ще се покрива от техните здравни каси. Очаква се това да постави страната ни на европейската карта за здравен туризъм и да привлече много нови СПА туристи.", "date": "2019.10.02", "title": "България има модерна СПА база, но се нуждае от добра реклама с послания"}
{"url": "http://www.cross.bg/chasa-manolova-protesta-1614516.html", "text": "/КРОСС/ Днес от 13.00 часа гражданският кандидат за кмет на София Мая Манолова ще посети блок №256 в кв. „Надежда“, където ще се присъедини към протеста на граждани срещу високите сметки за парно на „Топлофикация“.По-късно, от 17.30 часа, тя ще бъде в шатрата (до езерото) в кв. „Дружба“, а от 18.30 часа ще участва в протеста срещу презастрояването на квартала.", "date": "2019.10.02", "title": "Мая Манолова ще се включи в протести на граждани в кв. „Надежда“ и кв. „Дружба“"}
{"url": "http://www.cross.bg/zarkov-vuprosi-parlamentaren-1614513.html", "text": "/КРОСС/ „Внесохме предложение за възстановяване на познатата като „блиц-контрол“ форма на парламентарен контрол. В рамките на тази процедура, в последните до 2 часа на заседанието, всяка първа сряда на месеца, министър-председателят и зам.министър-председателите се явяват, за да отговарят на актуалните въпроси на народните представители“, това заяви зам.-председателят на ПГ на „БСП за България“ Крум Зарков по време на представяне на предложението на левицата за промени в Правилника за организацията и дейността на НС.Той обясни, че въпросите могат да засягат общата политика на правителството и не могат да съдържат искания за предоставяне на подробни числови данни. „Тази форма на парламентарен контрол, съществуваща в предишните две издания на Народното събрание, бе несъмнено едно от постиженията на българската парламентарна демокрация. То се роди в практиката като противовес на ясна и отчетлива тенденция на отстъпление от парламентаризма и преминаване към едноличен, авторитарен, премиерски тип на управление. Затова и отмяната му в началото на този мандат предизвика критики и спорове“, обясни той.По думите му мотивите за отмяната му не са се оказали верни.Зарков припомни аргументите, че на министър-председателя можело да се поставят въпроси в рамките на редовния парламентарен контрол, но практиката показва, че чрез разпределяне на функции, позиции и ресори и строго пазен от различните председателства на НС, премиерът се е явил едва няколко пъти в НС.„Налага се виждането, че министър-председателят решава всичко, а пред НС той не отговаря за нищо“, каза още той.Социалистът посочи и аргумента, че навсякъде има журналисти и всичко е публично и прозрачно, и всеки може да пита всичко който и да е министър и дори премиерът.Според него сме станали свидетели на странни практики- на пресконференция без преса, брифинг с изключени микрофони и на отстраняване на журналисти, защото задават въпроси към министър- председателя и изпълнителната власт.Зарков подчерта, че значение има и медийната среда, в която много от частните медии са се отдали на откровена проправителствена пропаганда.„Трябва да съзнаваме, че народните представители имаме отговорност да не оставяме правителството да избегне който и да е важен за гражданите въпрос.В ситуация, в която е все по-трудно хората да получават истинска информация от медиите, прекият диалог между институциите, опозиция и власт и директният отговор на въпроси в пленарна зала е от съществено значение“, категоричен бе той.По думите му, ако депутатите от управляващото мнозинство не подкрепят връщането на блиц-контрола ще покажат, че има много какво да крият и малко какво да покажат.", "date": "2019.10.02", "title": "Крум Зарков: Искаме връщане на „блиц-контрола“, Борисов да отговаря на въпросите на българските граждани"}
{"url": "http://www.cross.bg/otgovori-forma-bulgariya-1614497.html", "text": "/КРОСС/ Магистрала \"Струма\" няма да мине през Кресненското дефиле преди 2025 г. Освен това над половината от сумата за изграждането ѝ може да се плати от България. Това се разбира от искането на страната до Европейската комисия (ЕК), след като на 9 август Агенция \"Пътна инфраструктура\" (АПИ) е подала апликационната форма, в която кандидатства за 267.6 млн. евро, или 523 млн. лв., по оперативна програма \"Транспорт\", съобщава \"Капитал\" Министерството на транспорта и пътната агенция потвърдиха, че това е реалната сума, а срокът, в който ЕК трябва да отговори на апликационната форма, е три месеца.Два дни преди АПИ да подаде формата, на 7 август, Министерският съвет взе решение да отпусне до 741 млн. лв. за \"Струма\". България кандидатства само за част от парите по оперативната програма, тъй като до края на 2023 г. ще може да се завърши само част от лот 3.2. Това е срокът, в който трябва да бъдат завършени проектите в настоящия програмен период 2014-2020 г.Общата стойност на двете поръчки за проектиране и строителство на източното платно в посока София, които в момента са в ход, е над 1.05 млрд. лв. с ДДС, като това не включва други разходи като отчуждения, строителен надзор и т.н. Сумата от над милиард обаче вероятно поне леко ще се понижи, тъй като цената е критерий в търга, съответно строителните компании ще подадат оферти с по-ниски стойности, за да се състезават.Цялата отсечка между Крупник и Кресна, включително и реконструкцията на път Е-79, който правителството иска да ползва в посока София, трябва да е готова до края на 2025 г., твърди Министерството на транспорта в отговори до \"Капитал\".", "date": "2019.10.02", "title": "Отсечката на магистралата през Кресненското дефиле ще е готова не по-рано от 2025 г."}
{"url": "http://www.cross.bg/siderov-angelov-yulian-1614501.html", "text": "/КРОСС/ Лидерът на \"Атака\" Волен Сидеров успя да сътвори сериозен скандал по време на участието си в предаването \"Референдум\" по БНТ, заради който се наложи дори намесата на двама полицаи, облечени с якета на жандармерията. След продължил над 20 минути спор с председателя на националния предизборен щаб на ВМРО Юлиан Ангелов Сидеров беше принуден да напусне студиото след кратко прекъсване на предаването.Изданието на \"Референдум\" беше посветено на местните избори, като в него участваха още представители на ГЕРБ, БСП, ДПС, Воля и НФСБ. Още от самото начало Сидеров и Юлиан Ангелов започнаха словесен спор, в който лидерът на \"Атака\" на няколко пъти каза, че кандидатът за кмет на София на ВМРО Ангел Джамбазки е \"гей, който трябва да оглави гей парада\". Той нападна и представителя на ДПС Халил Летифов.\"Геят Джамбазки вие го направихте евродепутат. ДПС управлява държавата през ВМРО и лидерът ѝ Красимир Каракачанов\", каза Сидеров.Ангелов също се включи в начина на изказане на опонента си, като заяви, че Сидеров е в неадекавтно състояние.\"Воленчо, дръж се мъжки. Изтече ти времето и в предаването и в политиката. Вашата истина е жълт вестник, г-н Сидеров. Вие сте жълт вестник\", каза от своя страна Ангелов.В крайна сметка микрофонът на Сидеров беше спрян, след което той сам си го свали. При молбата на водещата Добрина Чешмеджиева да остави събеседниците си да се изкажат лидерът на \"Атака\" обяви, че му се налага цензура. \"Кой ви каза, че трябва да си тръгна? Началството ли? Как си мислите, че ще ме изгоните\", попита Сидеров.\"Отидете на клекшопа, г-н Сидеров, и всичко ще се оправи\", отговори Юлиан Ангелов, с което припомни подобни изяви на лидера на \"Атака\", които редовно са по време на предизборна кампания. През октовмри 2015 г., малко преди местните избори, Сидеров се замеси в инцидент с полицаи в центъра на София. Тогава той вдигна скандал на продавачка в клек шоп - т. нар. магазинче в мазе - на бул. Г. С. Раковски, близо до НАТФИЗ и обяви, че в магазина се продават наркотици.Две седмици по-късно Сидеров нахлу в сградата на Националната академия за театрално и филмово изкуство (НАТФИЗ). При извеждането му полицаите с мъка го изолираха от хората, които искаха да се саморазправят с него. В суматохата мъж успя да му нанесе удар с юмрук в главата, като това доведе до кръв от едната му скула.Преди да напусне предаването доброволно, Юлиан Ангелов обяви, че Сидеров е дошъл от кръчмата, за да се забавлява.", "date": "2019.10.02", "title": "Сидеров пак извади репертоара със скандали за избори"}
{"url": "http://www.cross.bg/biskvitki-sudut-dostavchikut-1614498.html", "text": "/КРОСС/ Съдът на ЕС внесе днес яснота в изискванията за даването на съгласие от потребителите за използването на \"бисквитки\" от сайтовете.В днешното си решение съдът постановява, че съгласието не е действително, ако е дадено чрез предварително поставена отметка, която потребителят трябва да премахне, за да откаже записа на \"бисквитки\". Съдът уточнява, че това изискване е свързано с всякакви \"бисквитки\", независимо дали съдържат лични данни.Съдът добавя, че съгласието за приемане на \"бисквитки\" трябва да бъде изрично. Според съда доставчикът на услуги трябва да съобщи на потребителя какъв е срокът на действие на \"бисквитките\", както и дали събраните данни се преотстъпват.\"Бисквитките\" (cookies) са файлове, които доставчикът на даден сайт поставя на електронното устройство на потребителя, се пояснява в съобщение на Европейския съд. При повторно посещение на сайта доставчикът може да използва възможността да получи достъп до данни за поведението на този потребител.", "date": "2019.10.02", "title": "Европейският съд: Потребителите изрично трябва да приемат използването на \"бисквитки\""}
{"url": "http://www.cross.bg/iran-pytin-sayditska-1614551.html", "text": "/КРОСС/ Президентът на Русия Владимир Путин заяви, че няма доказателства, че Иран е отговорен за атаката срещу петролни рафинерии на Саудитска Арабия през миналия месец. Путин подчерта, че САЩ не са представили доказателства за ролята на Ислямската република, информират \"Ройтерс\" и руски медии.Франция се опита да организира среща между лидерите на Иран и САЩ след атаката, но ходът не успя, защото Техеран иска Вашингтон да отмени санкциите, каза Путин на енергийна конференция в Москва.Безпилотни самолети атакуваха рафинерии на \"Сауди Арамко\" в Саудитска Арабия на 14 септември, което предизвика частично спиране на производството на петрол. Въпреки че отговорност поеха шиитските бунтовници хуси, САЩ обвиняват Иран за инцидента, но Техеран категорично ги отхвърля като \"безпочвени\".По думите му заради санкциите на САЩ Ислямската република не успява да се възползва от възможностите, като добави, че санкциите вредят на глобалната икономика и енергийната индустрия.\"Иран има огромен потенциал, Иран е много голям играч на световния енергиен пазар, но, за съжаление, заради политиката на санкции на администрацията на САЩ Иран не може напълно да се възползва от възможностите и, по мое мнение, това е много вредно за световната икономика като цяло, за световната енергийна индустрия, защото не предоставя възможност да се гарантира стабилна работа на сектора\", обясни Путин.Руският лидер увери, че Москва ще продължи да бъде отговорен играч в съюза между ОПЕК и нечленките, производители на петрол.На форума в Москва, на който участват енергийните министри на Иран и Саудитска Арабия, Путин каза, че е важно да се използват всички налични инструменти за балансиране на енергийните пазари.", "date": "2019.10.02", "title": "САЩ нямат доказателства, че Иран е атакувал Саудитска Арабия, категоричен Путин"}
{"url": "http://www.cross.bg/ycheni-kurdzhali-dokladi-1614500.html", "text": "/КРОСС/ Над 150 учени от страната и чужбина ще представят свои доклади на откриващата се в Кърджали Национална научна конференция.Тя е посветена на 75-ата годишнина от създаването на Съюза на учените в България и е включена в проявите за Деня на Кърджали - 21 октомври.Във форума ще участват предимно учени, чийто живот е свързан с района на Източните Родопи.Сред известните имена, които ще имат свои доклади, са хирургът, академик Дамян Дамянов, и балетистът професор Хикмет Мехмедов.Конференцията ще излъчи най-добрите доклади, а авторите им ще бъдат удостоени с грамоти.  ", "date": "2019.10.02", "title": "Над 150 учени ще участват в Национална научна конференция в Кърджали"}
{"url": "http://www.cross.bg/koshlykov-predavaneto-emil-1614499.html", "text": "/КРОСС/ Генералният директор на БНТ Емил Кошлуков определи случилото се снощи в предаването „Референдум“ като „резил“ и обеща да компенсира ощетените участници в предизборната дискусия с каквото е възможно. „БНТ няма да търпи подобно отношение и поведение в ефира“, подчерта Кошлуков.В началото на предаването лидер на партия и кандидат за кмет на столицата нападна представител на друга формация с обвинения, че участва в управлението от името на една от опозиционните политически сили.Двамата размениха обидни реплики и това попречи на нормалното протичане на дебатите и предаването като дори се наложи то да бъде прекъснато за няколко минути, а в студиото влязоха и служители на реда.", "date": "2019.10.02", "title": "Емил Кошлуков: Случилото се в „Референдум“ е резил"}
{"url": "http://www.cross.bg/lalova-gaiiter-myasto-1614495.html", "text": "/КРОСС/ Ивет Лалова успя да се класира за финала на 200 метра на Световното първенство по лека атлетика в Доха.35-годишната българка завърши на трето място в серията си с време от 22.58 секунди.Тя бе изпреварена от американката Бриани Браун и Тюниа Гайтер от Бахамите, заради което трябваше да чака края на всичките серии, молейки се за по-слабо време на конкурентките.Съдбата й се усмихна, защото времето на Лалова бе седмо най-добро в трите серии. Така тя успя да намери място сред най-добирте осем. Това ще е трети финал за нея на Световно първенство след този на 100 метра през 2011-а и на 200 м. през 2015-а.Финалът е утре от 22:30, а нейни конкурентки ще са Англерн Анулис, Дезире Брахънт и Британи Браун от САЩ. Британката Дина Ашър-Смит, Тюниа Гайтер от Бахамите, Гина Бас от Гамбия и швейцарката Мужинга Камбунджи.", "date": "2019.10.02", "title": "Страхотната Ивет Лалова се класира за финал на Световното"}
{"url": "http://www.cross.bg/laiils-vreme-postizhenie-1614511.html", "text": "/КРОСС/ Големият фаворит на 200 метра Ноа Лайлс оправда очакванията и се окичи с първо световно злато от шампионата в Доха. Във финала 22-годишният американец спечели комфортна победа с време от 19.83 сек. Ноа Лайлс обаче остана далеч от световния рекорд на Юсейн Бол (19.19) и личното си постижение от 19.50 сек.Канадецът Андре Де Грас взе сребърното отличие, което прибавя към бронза си на 100 метра. Де Грас финишира за 19.95 сек. Голямата изненада поднесе колумбиецът Алекс Киньонес, печелейки третото място. Неговото време бе 19.98 сек.Британецът Адам Джемили завърши четвърти както на Олимпийските игри в Рио, макар че записа лично постижение за сезона – 20.03 сек. Зад него приключи световният шампион от Лондон 2017 Рамил Гуляев от Турция с 20.07.", "date": "2019.10.02", "title": "Ноа Лайлс грабна световната титла на 200 метра"}
{"url": "http://www.cross.bg/godini-tryda-revalski-1614535.html", "text": "/КРОСС/ Българската академия на науките чества днес 150 години от основаването си. Най-голямата научна организация у нас е правоприемник на учреденото на 12-и октомври 1869 година в румънския град Браила Българско книжовно дружество.Тържествата започнаха тази сутрин с изложба на Моста на влюбените на НДК, която показва постиженията на научните звена на БАН. Довечера млади учени ще бъдат наградени за своите постижения в научната област, в която работят. Финансирането на научните изследвания е основен проблем, каза в интервю за предаването „12+3“ председателят на БАН акад. Юлиан Ревалски:„Голяма част от изследванията, които се правят, имат нужда от съвременна инфраструктура, която е скъпа. Освен това тя после изисква поддръжка. За да се извършват някакви изследвания, са необходими определени материали, които също са скъпи. От друга страна е факторът заплащане на труда на учените“.Той подчерта, че началната средна заплата в БАН е ниска – от порядъка на 800 лв.: \"Към нея се добавят докторските и прослуженото време. Базовите заплати не са високи. Има доста колеги, които работят по допълнителни проекти, откъдето е възможно да се повиши възнаграждението, но те са с определен период на действие“. По думите му обаче в последните 2 години има подобрение в това отношение:„2018 г. беше първата година, в която имаме по-голям бюджет от 2009 г. 10 години имаше недофинансиране, което се отрази на БАН и в голяма степен демотивираше учените. Сега тенденцията се е обърнала. Усещаме разбиране от институциите, но това трябва да продължи със същите темпове“.БАН предлага трудът на учените да се обвърже със средната заплата, но засега няма индикации това да се случи. Затова в момента се борим за солидно увеличение по отношение на процентите, за да може трудът на учения също да бъде адекватно заплатен, каза акад. Ревалски и уточни:„Смятаме, че най-малко едно 20% би трябва да е увеличението на труда, за да се обере недофинансирането през годините“.Акад. Ревалски посочи като най-голямо предизвикателство пред Академията да запази хората си и да привлече и задържи младите. По думите му след 5-6 години БАН ще загуби около 700 – 800 учени по чисто биологически причини.По повод годишнината БНБ пусна в обръщение сребърна възпоменателна монета. Предстои валидирането на пощенска марка и провеждането на поредица от специални събития, сред които са дни на отворените врати в институтите на Академията, научни конференции, семинари.Кулминацията е тържествен концерт спектакъл, който ще се състои на 12-и октомври в зала 1 на НДК. На тази дата музеите и ботаническата градина на БАН ще бъдат с вход свободен за посетителите.По повод годишнината в студиото на предаването „Преди всички“ гостуваха д-р Янко Николов от Института по астрономия и гл. асистент д-р Петя Илиева – Тричкова от Института за изследване на обществата и знанието. ", "date": "2019.10.02", "title": "Акад. Юлиан Ревалски: БАН иска 20% по-високо заплащане на труда на учените"}
{"url": "http://www.cross.bg/dimitur-teodora-dimov-1614496.html", "text": "/КРОСС/ Варненският драматичен театър започва през септември своя 99-ти творчески сезон 2019/2020, който все по-бързо го приближава към 100-годишния юбилей през 2021 г. Едно от важните събития за юбилея ще бъде постановката по големия роман на българската класика \"Тютюн\" от Димитър Димов.След успешни преговори с наследниците на писателя Театрално-музикален продуцентски център Варна откупи авторските права върху романа, с чиято театралната адаптация се заема известният творчески тандем - драматургът Юрий Дачев и режисьорката Бина Харалампиева. Екипът на Варненския драматичен театър се радва и на съдействието на Теодора Димова, дъщерята на Димитър Димов, един от най-добрите съвременни български автори, достигнала с белетристичното си творчество славата на своя баща.Връзката на Димитър Димов и Теодора Димова с Варна има своята дълбока история. Тя тръгва от \"Роман без заглавие\" на Димитър Димов, чието действие се развива на реални места във Варна и за който се предполага, че в някаква степен е предшественик на \"Тютюн\".Години по-късно Теодора Димова се връща към творбата на баща си, за да напише нов роман със същата главна героиня от недовършения \"Роман без заглавие\", в същия варненски контекст, но в по-ново време. Теодора Димова озаглавява своето произведение \"Адриана\" и с това сякаш дава име и на \"Роман без заглавие\", като един синовен жест и литературен дълг, призван да довърши недовършеното.\"Роман без заглавие\" и \"Адриана\" създават една особена обща територия, която бихме могли да определим като \"варненския роман\" на Димитър и Теодора Димови. Роман, който толкова красиво ги сближава в духовното, в паметта за рода и в паметта за литературата.Неслучайно именно \"варненският роман\" на Димитър и Теодора Димови вдъхновява режисьора Петър Попзлатев за игралния филм \"Аз съм ти\", спечелил много награди, сред тях и \"Златна роза\" на Националния филмов фестивал \"Златна роза\" - Варна 2012.Европейската литературна награда \"Димитър Димов\" също носи варненски адрес. През 2019 г., по време на ежегодния литературен фестивал \"Варна Лит\", тя бе връчена за пръв път, разбира се, от Теодора Димова. Признанието получи френският автор Жером Ферари за романа си \"Проповед за падането на Рим\", изд \"Факел\", 2019.В продължение на тази хронология, не друг, а Варненският драматичен театър ще отбележи своята 100-годишнина през 2021 г. именно с постановка на \"Тютюн\" от Димитър Димов, един от най-хубавите романи в българската литературна съкровищница.Коя ли актриса ще има шанса да изиграе енигматичната Ирина - героинята, която асоциираме с блестящото превъплъщение на Невена Коканова в българската филмова класика \"Тютюн\" на режисьора Никола Корабов... ", "date": "2019.10.02", "title": "Поставят \"Тютюн\" на Димитър Димов за 100 годишния юбилей на Варненския театър"}
{"url": "http://www.cross.bg/pevitzata-stzena-zavrushta-1614502.html", "text": "/КРОСС/ На 16 октомври, сряда, от 21.00 часа, един от най-емблематичните гласове на българската поп сцена, се завръща след дълга пауза, за да ни върне назад във времето, когато всички в един глас “сливахме дъха си” пеейки “Всичко било е насън”.Тони ще ни плени с първото си гостуване в Sofia Live Club. Готова да твори и пее повече от всякога, певицата събира колаборация от музиканти, за да ни омагьоса за пореден път. На концерта ще бъдат представени хитовете от изминалите десетилетия, както и няколко нови парчета, за които може само да гадаем, но да бъдем сигурни, че отново ще останат в сърцата ни завинаги.Тони е артист, който излиза пред публика, когато знае, че има какво да каже, а посланието й този път е пълно с изключителен заряд, насъбран, за да избухне чрез музиката.На 16-ти октомври ще станем част от едно “Пробуждане”, вдъхновено от жажда за живот и емоция. “Както преди” музикантите, които ще са на сцената редом до певицата са: Краси Тодоров – пиано, Щерион Пилидов – китара, Радослав Славчев Riverman – бас, Росен Ватев – барабани и Теодора Радилова – вокал. Специален гост на събитието ще е оперната певица Гергана Николаева.Билетите вече са в продажба в мрежата на eventim.bg на цена 15 лева. На място в деня на концерта ще са 20 лева. Билетът не гарантира седящо място!   \n\t\t\t\t\t", "date": "2019.10.02", "title": "TOНИ се завръща на музикалната сцена с емоционален концерт "}
{"url": "http://www.cross.bg/tomas-falit-septemvri-1614504.html", "text": "/КРОСС/ Търговският съд в Гент обяви днес фалит на Томас Кук Белгия (Thomas Cook Retail Belgium). Това е най-големият фалит на британския туроператор в тази страна, където за него работят близо 500 души, предаде Франс прес.След фалита на 24 септември на три други местни компании, засягащ 75 служители, това е най-тежкото решение (като се имат предвид работните места), което преди една седмица Томас Кук Белгия твърдеше, че иска да избегне.Британският туроператор Томас Кук обяви фалит на 23 септември, след което го последваха и филиалите му в чужбина, в това число са Германия, Полша, Холандия, Испания и Холандия.Междувременно британският регулаторен орган за одит съобщи днес, че е започнал разследване на сметките на туроператора Томас Кук (Thomas Cook) малко повече от седмица след фалита му и след дълги месеци на финансови затруднения, предаде Франс прес.Регулаторът обяснява в кратко комюнике, че ще разследва одита, направен от консултантската компания Ърнст енд Янг (Ernst&Young), за различни финансови операции през отчетната 2017-2018 година (приключила прeз септември).Британският регулаторен орган си запазва възможността да започне други разследвания, свързани с Томас Кук и с други регулаторни органи. В зависимост от изхода на разследването регулаторът може да наложи финансова санкция или да изпрати случая в съда.Фалитът на Томас Кук вече е предмет на две разследвания - едното от държавния орган за ликвидациите и друго разследване, започнато от парламентарната комисия по икономически въпроси, което трябва да разследва бившите ръководители на компанията и одиторите им.Информацията за това разследване на Томас Кук идва, след като изненадващият фалит на Томас Кук преди близо 10 дни повдигна редица въпроси за управлението на компанията, най-вече през последните години.В момента на фалита си групата финансите й се топяха като сняг на слънце, което накара банките й да поискат да намери допълнително финансиране от 200 милиона лири, за да оцелее и да започне план за възстановяване, изработен от китайската компания Фосун (Fosun) на обща стойност 900 милиарда лири.Фалитът доведе до закриването на около 9000 работни места във Великобритания и до невижданото досега през мирно време репартиране на 150 000 туристи от британските власти.По данни на Службата за гражданска авиация на Великобритания 115 000 летовници са върнати в Обединеното кралство от началото на операцията, започната на 23 септември. Очаква се тя да приключи на 6 октомври, припомня АФП.", "date": "2019.10.02", "title": "И белгийският \"Томас Кук\" обяви фалит"}
{"url": "http://www.cross.bg/asenovgrad-karaivanov-kandidatut-1614503.html", "text": "/КРОСС/ \"Уличното изкуство е парченце настроение в душата на всеки\", каза д-р Емил Караиванов пред младежи от листата за общински съветници на коалиция \"БСП за България\".Кандидатът за кмет на община Асеновград заедно с Краси, Ани, Ваня и Митко и група приятели изрисуваха \"пиано\" на стълбичките до църквата \"Свети Архангел Михаил\".Д-р Емил Караиванов с четка в ръка стана съпричастен на ентусиазма и пожела на младите да успеят да реализират още повече нестандартни и креативни идеи, така родният Асеновград, по думите му, ще стане по-красив и помладежки.", "date": "2019.10.02", "title": "Кандидатът за кмет на община Асеновград от \"БСП за България\" изрисува музикална стълба"}
{"url": "http://www.cross.bg/stoki-izlozhenieto-forymut-1614553.html", "text": "/КРОСС/ Повече от 35 фирми производители ще вземат участие в 16-ото есенно издание на изложението \"Доверете се на българското\", което се открива днес в София. По традиция форумът се организира от Българската търговско-промишлена палата.Водещи български компании, производители, търговци и предприемачи, които предлагат хранителни стоки и напитки, козметика и облекло, обувки и аксесоари, детски стоки и стоки за бита, участват в тазгодишното изложение.Форумът дава възможност и за представяне на фирмите и за презентации на продуктите, а посетителите ще имат достъп до продукцията на малки български компании, които продават единствено на изложения.Продължава и друга традиция на изложението - да представя екзотични растения и минерали и продуктите от тях в домакинството, козметиката и за здраве. Тази година акцентът е върху зеолита и копривата.Форумът ще продължи до 13 октомври.", "date": "2019.10.02", "title": "Над 35 фирми участват в 16-ото есенно изложение \"Доверете се на българското\""}
{"url": "http://www.cross.bg/sliven-kvartal-zatisnata-1614486.html", "text": "/КРОСС/ Жена загинала, след като вчера в ромския квартал на Сливен. Тя е била затисната под превозното средство. Инцидентът е станал около 16 ч. на незаконното сметище до квартал “Надежда“.Сметището е в непосредствена близост до южната, най-бедна част на 20-хилядното гето.На място са екипи на пожарната, пътна полиция, Районното управление на МВР и експерти, които извършват оглед.", "date": "2019.10.02", "title": "Жена е починала, затисната от сметоизвозващия камион в Сливен"}
{"url": "http://www.cross.bg/varna-kostadinov-kmet-1614489.html", "text": "/КРОСС/ Кратко, но съдържателно видеообръщение беше използвано като средство за покана за открит дебат от страна на основния опонент на досегашния градоначалник на Варна – Костадин Костадинов. В него лидерът на партия Възраждане провокира настоящия кмет на Варна, Иван Портних, да отговори на въпроси, свързани с актуални проблеми за града. Основното, което пита Костадинов е: има ли корупция в общинската администрация, защо варненци плащат една от най-скъпите такси смет, а по улиците на града препълнените с боклуци казани са ежедневие, защо строежът на 3,3 км булевард във Варна излезе на цена от почти 140 млн. лв., при реални, според независими експерти, около 30 млн лв? Защо във Варна се построи най-скъпият път в историята на човечеството булевард, с разлика от 110 млн. лв. между реалната цена, определена от независими експерти, и платената?  Оказа се, че кметът на Варна си позволява да закъснява с отговора или изобщо да не отговаря дори на Общинския съвет. През последните 4 години от мандата си кметът, рядко е присъствал на сесиите на Общинския съвет и абсолютно никога не е участвал в дебатите, които са ставали в него. Костадинов, който е част от този съвет вече 8 години, припомня, че за 44 общински сесии, самият той е задал 39 въпроса към Портних, като в най-добрия случай е получавал отговор след месеци. Голяма част от запитванията на общинския съветник са без отговор и до днес. Лидерът на партия Възраждане се съмнява, че причината за липсващите отговори е в това, че с разликата в цените се облагодетелстват фирми близки до управляващата партия ГЕРБ.Борбата с корупцията в управлението на Варна, винаги е била една от основните каузи на Костадин Костадинов през двата му мандата като общински съветник. Наблюдатели на политическите процеси в морската ни столица припомнят в тази връзка, че един от въпросите, по които Костадинов винаги е бил особено непримирим, е този за незаконното строителство. Той беше сред първите, които започнаха да говорят по въпроса за незаконното застрояване на Морската градина, както и на другите крайбрежни райони във Варна. Също така и по отношение на незаконните цигански гета, заради които се и случи голямото наводнение в квартал Аспарухово през 2014 г. Костадинов твърди, че разрастването на тези квартали е пряко свързано с печеленето на гласове по време на избори от страна на управляващата ГЕРБ, което според него е пряка форма на политическа корупция и злоупотреба със служебно положение. За всички тези неща, касаещи живота на варненци, лидерът на Възраждане иска да предизвика на пряк дебат Иван Портних, но е скептичен, че това ще се случи.На местните избори за кмет 2019 Костадинов се явява като кандидат за кмет и водач на листата за общински съветници на собствената си партия Възраждане. Той е сочен от всички анализатори за основен опонент на настоящото управление на Варна. Очаква се да бъде масово подкрепен и от редовите социалисти в морската столица. Това се случва въпреки усилията на Корнелия Нинова да осуети кандидатурата на кандидата за кмет Костадинов като водач на обединената опозиция във Варна, срещу управлението на ГЕРБ и Иван Портних.  \n\t\t\t\t\t", "date": "2019.10.02", "title": "Костадин Костадинов, кандидат за кмет на Варна, към Иван Портних: Иване, излез на открит дебат с мен! Защо се криеш? "}
{"url": "http://www.cross.bg/skepta-adel-saiimun-1614492.html", "text": "/КРОСС/ Адел изглежда се справя много добре след развода си със Саймън Конеки и дори вече го е заменила с рапъра Скепта. Звездата е започнала романс с колегата си и бе уловена от папараци да празнува с него рождения му ден в Лондон преди две седмици.Двойката се познава от години, но до момента основно са си разменяли съобщения по телефона.Близки до Адел твърдят, че нещата помежду им се развиват много добре и има всички предпоставки да се превърнат в „страхотна двойка“.„Адел и Скепта се подкрепяха доста по време на своите раздели. Те имат силна и специална връзка. Техните приятели предвиждат, че романсът им ще прерасне в нещо сериозно и ще се превърнат в страхотна двойка“, коментира източник пред Daily Mail.„И двамата пазят личния си живот в тайна и също така са посветени на децата си и правят най-доброто за тях“, добави още източникът.Адел подаде молба за развод със Саймън миналия месец след 7-годишен брак. Двамата имат син – Анджело, и по всяка вероятност ще си поделят попечителството над него.Скепта от своя страна стана баща миналия ноември. Сред най-известните му завоевания на нежния фронт е супермоделът Наоми Кембъл.", "date": "2019.10.02", "title": "Адел забрави Саймън, залюби рапъра Скепта след развода"}
{"url": "http://www.cross.bg/trump-predstavitelite-kamarata-1614487.html", "text": "/КРОСС/ Президентът на САЩ Доналд Тръмп обяви процедурата по импийчмънт, която по-рано беше инициирана от демократите в Камарата на представителите за преврат.„Всеки ден се убеждавам все повече и повече, че това, което се случва, не е импийчмънт, а държавен преврат, целящ да отнеме властта на хората, гласа им, свободата им, втората поправка, даденикте им от Бог граждански права като граждани на Съединените американски щати! “ – написа Тръмп в Туитър.Демократите започнаха импийчмент срещу Тръмп в Камарата на представителите, където имат мнозинството гласове, обвинявайки президента, че е поискал помощ от чужда държава, за да се намеси в изборите чрез опит за дискредитиране на политическия му опонент – бившия вицепрезидент Джо Байдън.Тръмп отрече твърденията. Ако обвиненията в Камарата на представителите бъдат одобрени, те ще бъдат прехвърлени на Сената на САЩ, който ще вземе окончателното решение за съдбата на държавния глава.Демократите в рамките на парламентарното разследване призоваха да бъдат призовани като свидетели държавния секретар на САЩ Майк Помпео и адвоката на Тръмп Руди Джулиани.", "date": "2019.10.02", "title": "Тръмп: процесът на импийчмънт, иницииран от демократите, е преврат"}
{"url": "http://www.cross.bg/pytin-zakon-obidi-1614491.html", "text": "/КРОСС/ Преди шест месеца Русия прие закон, според който се смята за административно нарушение обиждането на държавните символи и институциите на властта. Първите резултати от прилагането му показват, че когато съдът налага глоба, то това е заради обиди към президента Владимир Путин, пише в свой коментар за Bloomberg Леонид Бершидски.Така първият подобен закон след разпадането на Съветския съюз доведе до странна ценова листа за обиди. Средно струва 30 хил. рубли (462 долара) да се позори президента.След като Путин подписа закона през март, местната полиция, прокуратурата и съдилищата започнаха да го използват, за да възпират неуважителната реч към всички видове длъжностни лица, включително кметове и директори на държавни компании.", "date": "2019.10.02", "title": "Искате да обидите Путин? Това ще ви струва 462 долара"}
{"url": "http://www.cross.bg/irlandiya-dzhonsun-brekzit-1614488.html", "text": "/КРОСС/ Британският премиер Борис Джонсън ще предаде днес на лидерите на Европейския съюз в Брюксел своите нови и \"окончателни\" предложения с цел да се постигне в последната минута споразумение за Брекзит, предадоха \"Асошиейтед прес\" и \"Ройтерс\", цитирайки съобщение на правителството в Лондон.Според съобщението от \"Даунинг стрийт\" премиерът, представяйки своите предложения, ще ги нарече \"честен и разумен компромис\", но същевременно и \"окончателна\" оферта, като ще посочи, че ако ЕС не се съгласи да ги обсъди, Великобритания ще се откаже от по-нататъшни преговори.Според вестник \"Дейли телеграф\", който е успял да получи достъп до плана на Джонсън, носещ условното название \"Две граници в продължение на 4 години\", след Брекзит Северна Ирландия ще остане част от единния пазар на ЕС най-малко до 2025 г., но ще напусне митническия съюз заедно с останалата част от Обединеното кралство.Вестникът отбелязва, че Джонсън е обсъдил вчера своето предложение по телефона с европейските си колеги. То представлявало алтернатива на режима на предпазния механизъм, който има за цел да гарантира, че границата между двете части на ирландския остров ще остане \"прозрачна\", т.е. без създаване на структури за контрол по нея.Именно този механизъм, който е предвиден в споразумението, постигнато между ЕС и правителството на предишния премиер Тереза Мей, и досега остава възел на раздора в преговорите между Лондон и Брюксел.Предвижда се през 2025 г. еднокамарният парламент на Северна Ирландия да реши дали да продължи да действа по правилата на ЕС, или да се върне изцяло към спазване на британските правила, които до този момент вече силно ще се различават от европейските.Политиците от ЕС досега неведнъж са подчертавали, че няма да се съгласят да бъде променен вече съгласуваният предпазен механизъм. Главното, което го отличава от новото, ограничено във времето предложение на Лондон, е, че той е безсрочен. При липса на споразумение между Лондон и Брюксел, Северна Ирландия автоматично ще остане в състава на единния пазар и на митническия съюз на ЕС, за да не се допусне поява на \"твърда\" граница, разделяща острова.Вчера Джонсън каза, че не е необходимо да се изгражда нова инфраструктура за митнически проверки на остров Ирландия след Брекзит, и определи като \"добри\" шансовете за постигане на споразумение за напускане с ЕС.Джонсън отрече новина на ирландската телевизия Ар Ти И, че Великобритания е предложила гранични постове на няколко километра от границата между Северна Ирландия и членуващата в ЕС Република Ирландия.\"Не е необходимо тези митнически проверки да се извършват на границата. Не е необходимо за тях да се създава нова инфраструктура\", каза премиерът в интервю за Ай Ти Ви. \"Трябва да има някакви проверки. Може да са проверки между вносител и износител, между спедитор и получател, има начини това да се прави без физическа инфраструктура\", добави той.Снощи ирландският външен министър Саймън Ковини коментира, че Ирландия не вижда в новите предложения на британското правителство за Брекзит реална основа за споразумение. \"Още не сме видели нищо... Но ако съобщенията, които четем, са верни, това не изглежда като основа за споразумение, това е сигурно\", каза Ковини пред телевизия \"Върджин мидия 1\". ", "date": "2019.10.02", "title": "Джонсън ще предаде на ЕС \"окончателни\" предложения за сделка за Брекзит"}
{"url": "http://www.cross.bg/kengyra-dneshnite-subratya-1614493.html", "text": "/КРОСС/ Изчезнал вид кенгура от ледниковия период в Австралия са изглеждали твърде различно от днешните си събратя, съобщи в. „Дейли мейл“.Учени от университета на Арканзас смятат, че животното, което се е срещало преди 42 000 години, имало по-широк и по-къс череп. Той му позволявал да притежава нужните физически сили, за да дъвче дървесина, която редовно присъствала в хранителния му режим. Външният му вид и хранителният му режим били различни от тези на днешните кенгура в Австралия. Хранителният му режим напомнял този на гигантските панди, които похапват бамбукови филизи.„Черепът на изчезналия вид кенгура се различава от този на днешните им събратя така, както черепът на гигантските панди се отличава от онзи на мечките – заяви ръководителят на изследването Рекс Мичъл. – Изглежда, че от функционална гледна точка странният череп на древните кенгура е приличал по-малко на този на днешните им събратя и повече на онзи на пандите.“Мичъл използвал компютърна томография, за да създаде триизмерни модели на черепа на Simosthenurus occidentalis. С помощта на моделите направил симулации на захапката. Били изследвани силата й и стресът в черепа по време на захапването. Ученият сравнил получените резултати с отличителните характеристики на коалите.Тялото на S. occidentalis било по-яко от това на днешните кенгура. Древното животно имало дълги мускулести предни крайници, а по формата на главата си напомняло днешните коали.", "date": "2019.10.02", "title": "Откриха изчезнал вид кенгура"}
{"url": "http://www.cross.bg/koreya-severna-yaponiya-1614494.html", "text": "/КРОСС/ Северна Корея изстреля тази сутрин две балистични ракети в посока към Японско море, като едната от тях е паднала в изключителната икономическа зона на Япония, съобщи на пресконференция в Токио генералният секретар на японското правителство Йошихиде Суга.Японският министър на отбраната Таро Коно каза пред журналисти, че всъщност Пхенян вероятно е изстрелял една ракета, която в процеса на полета си в източно направление е достигнала максимална височина от 900 км и се е разделила на две части. Едната от тях е паднала в изключителната икономическа зона на Япония на 350 км от брега на префектура Шимане.„Към този момент нямаме данни за нанесени щети на риболовни кораби. Продължаваме да събираме информация“, каза Суга.Той съобщи, че се свиква спешно заседание на националния съвет за сигурност на Япония с участието на премиера Шиндзо Абе и министрите на отбраната и външните работи, за да се обсъди ситуацията около ракетните изстрелвания от Северна Корея и да се набележат начини за действие.Премиерът Абе нареди да бъде събрана цялата налична информация и да се гарантира сигурността на морските съдове и самолетите. Той изрази протест пред Северна Корея и каза пред журналисти, че Япония“ ще продължи тясното сътрудничество със САЩ и международната общност по севернокорейския проблем“.В съобщение от Синята къща – южнокорейското президентство, се казва, че Северна Корея вероятно е извършила опит за изстрелване на балистична ракета от подводница, предаде агенция Йонхап. Правителството в Токио не потвърди, но и не опроверга тази информация. Южнокорейският съвет за национална сигурност изрази безпокойство, че това става преди подновяването на разговорите между Пхенян и Вашингтон на 5 октомври.", "date": "2019.10.02", "title": "Северна Корея изстреля две балистични ракети в посока към Японско море"}
{"url": "http://www.cross.bg/oktomvri-chestva-ycheni-1614485.html", "text": "/КРОСС/ Българската академия на науките чества днес 150 години от основаването си. Най-голямата научна организация у нас е правоприемник на учреденото на 12-ти октомври 1869 година в румънския град Браила Българско книжовно дружество.С изложба на открито и награждаване на млади учени ще бъдат открити тържествата.Председателят на БАН акад. Юлиан Ревалски ще открие изложбата на Моста на влюбените на НДК в 11:30 часа.Министърът на образованието Красимир Вълчев ще награди ръководителите на най-успешните проекти за подпомагане на млади учени и докторанти в академията.По повод годишнината БНБ пусна в обръщение сребърна възпоменателна монета. Предстои валидирането на пощенска марка, както и провеждането на поредица от специални събития. Сред са дни на отворените врати в институтите на Академията, научни конференции, семинари.Кулминацията е тържествен концерт спектакъл, който ще се състои на 12-и октомври в зала 1 на НДК. На тази дата музеите и ботаническата градина на БАН ще бъдат с вход свободен за посетителите. ", "date": "2019.10.02", "title": "БАН чества 150 г. от основаването си"}
{"url": "http://www.cross.bg/lenta-dvizhenieto-trakiya-1614490.html", "text": "/КРОСС/ До 18 ч. днес движението от км 42 до км 43 на АМ \"Тракия\" в посока Бургас ще се осъществява в активна лента поради ремонт на пътната настилка, ограничен е трафикът в изпреварващата лента.Шофьорите е необходимо да карат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка в страната от интернет страницата на АПИ – , както и по всяко време на денонощието  на тел. 0700 130 20 в АПИ.", "date": "2019.10.02", "title": "Промяна в движението на АМ \"Тракия\""}
{"url": "http://www.cross.bg/chasa-provede-zasedanie-1614475.html", "text": "/КРОСС/ От 09.00 часа ще се проведе заседание на Народното събрание.От 10.00 часа ще се проведе заседание на Министерски съвет.От 10.00 часа в кабинет 218, разположен на втория етаж на Поликлиниката на ВМА, специалистите от Клиника по дерматология на Военномедицинска академия (ВМА) организират безплатна профилактична кампания за доброкачествени и злокачествени образувания.От 11.00 часа заместник-кметът на София Дончо Барбалов ще посети Четвърта многопрофилна болница за активно лечение.От 11.30 часа на Моста на влюбените председателят на БАН акад. Юлиан Ревалски ще открие изложба по повод отбелязванeто на 150-годишнината на Академията.От 14.30 часа в зала „Изток\" ще се проведе кръгла маса на тема „Всеобхватна координация на миграционния процес\". Предвижда се председателят на Комисията по вътрешна сигурност и обществен ред на Народното събрание Пламен Нунев да направи изказване в началото на дискусията.От 10.00 часа в зала 321 на Ректората на ВТУ „Св. св. Кирил и Методий\" ще започне лекция от цикъла MASTЕRCLASS WORK 4.0. Ще присъстват президентът на КНСБ Пламен Димитров, заместникминистърът на образованието и науката Карина Ангелиева и заместник-министърът на труда и социалната политика Зорница Русинова.От 14.00 часа в ОДМВР ще се проведе редовен месечен брифинг.Министърът на отбраната Красимир Каракачанов ще присъства на събитията от националната информационна кампания „Бъди войник\": От 16.00 ч. на площад „Възраждане\" в Габрово ще започне информационна борса за набиране на войници и матроси. От 18,30 ч. в Дома на културата „Емануил Манолов\" ще започне концертът на Представителния ансамбъл на Въоръжените сили, представителния духов оркестър на Сухопътните войски и местни творчески колективи.От 11.30 часа в НЧ „Градина - Върбица 1894\" ще се състои празнична програма, посветена на Международния ден на възрастните хора.От 14.00 часа в залата на Областна администрация ще се проведе заседание на областната епизоотична комисия.От 18:00 часа в залата на Дома на железничаря, ПП АБВ ще открие предизборната си кампания.От 11.00 часа, в зала 2 на общината ще се проведе пресконференция, на която ще бъдат дадениподробности за предстоящото „16-ти ретро парад Стара Загора\".От 14.00 часа в зала 2 на Областната администрация, ще се проведе заседание на Областната комисия „Военни паметници\".  ", "date": "2019.10.02", "title": "Предстоящи събития в страната за 2 октомври"}
{"url": "http://www.cross.bg/tryd-chasa-sega-1614478.html", "text": "/КРОСС/  - ГЕРБ иска да се запише, че предсрочното освобождаване подлежи на възобновяване, ВКС изтегли делото на Полфрийман с 16 дни; - Европейска студентска карта предложи Мария Габриел; - Камери следят пътя на боклука; - Всеки ден фалира по една българска компания; - Програмата за достъпна среда излъга хората с увреждания; - Духнаха 880 бандити с присъди; - Външно министерство препоръча: До Англия след нова година с червен паспорт;- Спасяват убиеца Джок с правни хватки; - Мая Манолова дава знаци за истерия; - София става е-община, ще има зам.-кмет по дигитализация; - Пловдивчани искат бурното развитие да продължи, но кметът да говори с хората и да ги чува; - България далеч от рецесия, ръстът -3,5% тази година; - България иска пари от ЕС за нови прасета; - Евродепутатите одобриха Мария Габриел за комисар;- Кристалина Георгиева вече е директор на МВФ; - Съседите сами ще определят дела на сградната инсталация за парното; - Борисов към принцесата на Йордания Дана Фираз: Страната ни е с изключителен туристически потенциал; - Пускат парното при поискване; - Йорданка Фандъкова пред SoftUni: Дигитализацията ще е стратегическа задача;- България е трета в Европа по артефакти; - Назначиха нови експерти по делото „Хитрино\"; - Онлайн търговията без касови бележки; - Проф. Михаил Константинов, математик:Надявам се над 3 млн. българи да гласуват на 27 октомври - над 50% от реалните избиратели; - Доц. Стоянка Черкезова, Институт за изследване на населението и човека при БАН: Скрининги могат да намалят с 30% преждевременната смърт; - Комисар Явор Колев, началник на отдел \"Киберпрестъпност\" в ГДБОП: ТАД Груп са рекетирали големи фирми за пари; - Новият шеф на Националната служба за охрана (НСО) бригаден генерал Красимир Станчев пред Труд: Не бива да губим ценни кадри; - Работа има, но работниците рекордно не достигат. Къде е изходът?; - Общата тръба на топлото - ябълка на раздора;- „Най-умният ресор\" в ЕК заслужи такива умни отговори; - Бюрокрацията убива предимствата на ниските данъци в България; - Мутроланд 2: Ние ги търсим, ние ги хващаме, ние ги пускаме; - Топла вода и ток с дъх на боклук; - Ако се счупи, поправи го; - Вечеря за отличници; - За талантите тук няма място; - До 10 години няма да има родни плодове и зеленчуци; ", "date": "2019.10.02", "title": "Преглед на печата за 2 октомври"}
{"url": "http://www.cross.bg/hora-vuzrastnite-kmet-1614480.html", "text": "/КРОСС/ На първи октомври в Международния ден на възрастните хора лидерът на БСП - София и водач на листата на социалистите за общински съветници Калоян Паргов, заедно с кандидата за кмет на район \"Възраждане\" Иван Таков и подкрепения от БСП кандидат за кмет на София Мая Манолова посетиха Дома за стари хора в \"Зона Б-5\", бл 4. Калоян Паргов поздрави и разговаря с много от събралите се по случай празника възрастни хора. \"Това са нашите майки, нашите родители. И отговорността да направим живота им по-лесен, по-удобен, по-забавен дори пада върху нас. С кандидата за районен кмет - Иван Таков говорихме за проблемите им. Разбира се, с националния проблем с доходите няма как ние, като представители на местната власт, да се справим с него. Знаете - за съжаление и нямаме мнозинство в Народното събрание, за да го решим. Но можем да помогнем с благоустрояването - да създадем такъв град, в който да има подходяща среда за живот на възрастните хора\", ангажира се той. Досегашният общински съветник Иван Таков, който влиза и в битката и за районен кмет, също говори пред възрастните хора: \"Днес няма да тръгна с обещания, хората имат празник . Дошли сме да ги уважим, но не сме тук само около празниците. От години работим с този дом. Срещали сме се и сме помагали и на сегашния директор, и на предишния. Както Калоян Паргов каза - доходите са национален проблем, но Столична община може да полага повече грижи за възрастните в редица социални услуги. Самите домове за възрастни може да изглеждат по-добре и да има повече такива, понеже има нужда\". Кандидатът за кмет на столицата Мая Манолова подкрепи думите на издигнатите от БСП кандидати: ''Днес проверихме с моя екип и се оказа, че има поръчка за 38 милиона лева само за цветя. И ако на общината това наистина й е приоритет, би било редно да си направи собствен разсадник. Защото тези цветя се купуват на най-високи цени. Това са 38 милиона лева. С толкова пари може да се направят чудеса. Може да се подкрепят например хора, които няма къде да живеят - да им се плати наемът. Може да се дадат пари за лекарства на нуждаещите се. Или да се платят сметките за парно на тези, които не могат да си го позволят. Може да се развият сериозни политики в подкрепа на хората\", завърши тя.", "date": "2019.10.02", "title": "В Международния ден на възрастните Калоян Паргов и Иван Таков посетиха Дом за стари хора "}
{"url": "http://www.cross.bg/siderov-volen-vmro-1614482.html", "text": "/КРОСС/ Лидерът на Атака Волен Сидеров направи сериозен скандал по време на участието си в предаването „Референдум“ по БНТ. Заради хаоса се наложи дори намесата на двама полицаи. Предаването пък бе прекъснато за кратко. След продължил над 20 минути спор с председателя на националния предизборен щаб на ВМРО Юлиан Ангелов Сидеров беше принуден да напусне студиото.Изданието на „Референдум“ беше посветено на местните избори. В него участваха още представители на ГЕРБ, БСП, ДПС, Воля и НФСБ. Още от самото начало лидерът на Атака на няколко пъти каза, че кандидатът за кмет на София на ВМРО Ангел Джамбазки е „гей, който трябва да оглави гей парада“. Той нападна и представителя на ДПС Халил Летифов.„Геят Джамбазки вие го направихте евродепутат. ДПС управлява държавата през ВМРО и лидерът ѝ Красимир Каракачанов“, каза Сидеров. Ангелов пък заяви, че Сидеров е в неадекватно състояние. „Воленчо, дръж се мъжки. Изтече ти времето и в предаването и в политиката. Вашата истина е жълт вестник, г-н Сидеров. Вие сте жълт вестник“, каза Ангелов.В крайна сметка микрофонът на Волен Сидеров беше спрян. После той сам си го свали. При молбата на водещата Добрина Чешмеджиева да остави събеседниците си да се изкажат лидерът на „Атака“ обяви, че му се налага цензура. „Кой ви каза, че трябва да си тръгна? Началството ли? Как си мислите, че ще ме изгоните“, попита Сидеров.Преди да напусне предаването доброволно, Юлиан Англеов обяви, че Сидеров е дошъл от кръчмата, за да се забавлява.\n\t\t\t\t\t", "date": "2019.10.02", "title": "Волен Сидеров направи скандал в БНТ (ВИДЕО)"}
{"url": "http://www.cross.bg/gola-minyta-gnabri-1614484.html", "text": "/КРОСС/ Байерн изнесе урок на Тотнъм и отнесе финалистът в Шампионската лига със 7:2 в Лондон. За първи път в своята 137-годишна история шпорите допуснаха седем гола на свой терен. Бившият играч на Арсенал Серж Гнабри вкара 4 гола. Левандовски добави 2, Кимих – 1.Тимът от Лондон поведе в 12-ата минута чрез Хьон-Мин Сон. По-малко от 150 секунди по-късно обаче Кимих изравни с хубав удар от далечна дистанция. С последния удар през първата част Роберт Левандовски направи 1:2.След почивката Серж Гнабри вкара два бързи гола за 1:4. Той се разписа в 55-а и 58-а минути. Хари Кейн върна един от дузпа и върна надеждите на Тотнъм. После обаче шпорите се разпаднаха, а Гнабри и Левандовски добавиха три гола за пет минути.Така лидерът в Бундеслигата взе втора поредна победа в груповата фаза на Шампионската лига. Тотнъм е трети в класирането с една точка. На второ място е Цървена звезда. Сърбите обърнаха Олимпиакос с 3:1. Гостите поведоха чрез Борхес Семедо в 37-ата минута. Всичко за Олимпиакос обаче се обърка в 57-ата минута. Тогава бе изгонен Бензиа.Само пет минути по-късно Вулич изравни. Звезда натисна и вкара още два гола в края. Първо Милунович се разписа за 2:1 в 87-ата минута. Малко по-късно Боакье оформи крайното 3:1.", "date": "2019.10.02", "title": "Байерн наказа исторически Тотнъм, вкара му седем гола"}
{"url": "http://www.cross.bg/myasto-ydaren-stolichniya-1614483.html", "text": "/КРОСС/ 29-годишен пешеходец е ударен и е починал на място на столичния бул. „Прага”, потвърдиха за bTV от полицията.Инцидентът е станал към 5:30 ч. сутринта. Младият мъж е ударен от микробус в участъка между ул. „Шандор Петьофи” и ул. „Бузлуджа”.Изясняват се обстоятелствата и поведението на младежа, довели до тежкия инцидент, уточниха от МВР.На място има полиция и линейки. Част от бул. „Прага” беше затворена.", "date": "2019.10.02", "title": "Пешеходец беше ударен и почина на място на столичния бул. „Прага”"}
{"url": "http://www.cross.bg/purviyat-voiina-purvata-1614455.html", "text": "/КРОСС/  - Сирийският султан Саладин превзема Йерусалим след 88-годишно управление от кръстоносците. - С Битката при Гонзалес започва Тексаската революция. - Чарлз Дарвин се завръща в Англия след 5-годишно изследователско пътешествие в южните океани на борда на кораба Бийгъл. - Рим е обявен за столица на обединена Италия. - В Англия е изигран първият ръгби мач. - Два самолета се сблъскват във въздушното пространство над Милано, което е първата самолетна катастрофа. - Във Варна е открита първата учебна година във Висшето търговско училище (предшественик на Икономически университет - Варна).- В Мадрид е основана Прелатурата на Светия Кръст и Опус Деи известна като Опус Деи. - В САЩ е възобновено производство на алкохолни напитки след отменянето на сухия режим. - Втората световна война: Започва Операция Тайфун срещу Москва. Сформирана е Вяземската фронтова отбранителна операция. - Втората световна война: Нацистите потушават Варшавското въстание, съветските войски изчакват в близост до града. - На екран в САЩ се появява първият сапунен сериал, Далечен хълм. - В Ню Йорк е представен първият в света атомен часовник.- Гвинея провъзгласява независимост от Франция. - По CBS се състои премиерата на телевизионния сериал Зоната на здрача. - Официално е открит стадион „Морумби\" в Сао Пауло, Бразилия.- Официално е открит стадион „Висенте Калдерон\" в Мадрид. - Кървава разправа на мексикански военни части срещу студенти и граждани в Тлателолко от следобеда до ранните часове на нощта. Загиват от 200 до 1000 човека. - Бившият министър-председател на България Андрей Луканов е застрелян пред дома си в София от вероятен наемен убиец. - 39 Народно събрание решава срокът на затваряне на 3-ти и 4-ти реактор на АЕЦ Козлодуй да не предхожда приемането на България в Европейския съюз. ", "date": "2019.10.02", "title": "2 октомври в историята"}
{"url": "http://www.cross.bg/yustina-kipriyan-bili-1614456.html", "text": "/КРОСС/ Света Юстина живяла и пострадала за Христа Господа в третия век.Родила се в гр. Антиохия. Родителите й Еседий и Кледония били езичници. Един ден Юстина слушала словото на антиохийския дякон Праилий за царството Божие. Така силно била запленена от съдържанието на това слово, че нищо вече не било в състояние да я отлъчи от Христа Иисуса. Скоро след това тя приела свето Кръщение и станала ръвностна членка на Божията църква.Възлюбила с цялата си душа Небесния Жених, тя отказала да се омъжи за момъка Аглиаид. При нея се явил някакъв магьосник Киприян. Тя го възродила със силата на кръстното знамение и събудила у него пламенно желание да се поклони на Разпнатия Христос.Княз Евтолмий, фанатизиран езичник, чул, че магьосникът Киприян, под влияние на Юстина, станал християнин. Разгневен, заповядал той и тя да бъдат хвърлени в тъмница и подложени на мъчения. После ги пратил при императора в град Никодимия. Там те заедно с друг един християнин, на име Теоклист, били посечени с меч.Телата на светите Христови мъченици Юстина, Киприян и Теоклист били отнесени в Рим и предадени на една света жена на име Руфима, роднина на императора. Руфима ги погребала с чест. Онези, които прибягвали с вяра при гроба на светата мъченица Юстина, получавали изцеления.", "date": "2019.10.02", "title": "Свети свещеномъченик Киприан и света мъченица Иустина (Юстина) и мъченик Теоктист"}
{"url": "http://www.cross.bg/zhenen-suzhalyavash-nezhenen-1614453.html", "text": "/КРОСС/ \"Женен или неженен, винаги ще съжаляваш. Ако би се давало в брака време за проба, то целият свят би се ограничил само с пробата\".Сократ", "date": "2019.10.02", "title": "Женен или неженен, винаги ще съжаляваш"}
{"url": "http://www.cross.bg/tema-vtorichni-sytrin-1614474.html", "text": "/КРОСС/  Борбата с чумата по свинете - първо интервю на новия директор на Българската агенция за безопасност на храните проф. Паскал Желязков; Екологични казуси - министър Нено Димов; Рецепта за българското здравеопазване - проф. Генчо Начев; Метадоновата програма - между недоволството и проблема; Начало на лидерските интервюта в \"Тази сутрин\" - гост Красимир Каракачанов; Директно от Сливен: Всичко за трагедията, при която камион затисна фатално жена на незаконно сметище; Чия е отговорността за взрив на снаряд в пункт за вторични суровини и какво е състоянието на пострадалия работник?Защо десетки кучета, отнети от организатори на боеве, от години са затворени като „веществени доказателства\"? На живо от Пловдив; Сигнал за нехуманно унищожаване на птици - били ли са нарушени правилата във ферма в Смядово? Бой с лопата заради скандал на детска площадка. Как се стигна до инцидента в с. Петърч? Северна Македония - ябълката на раздора. Какви са условията на България към западната ни съседка? В студиото външният министър Екатерина Захариева; Инцидент в Разлог. Граната избухна в склад за вторични суровини; Бебе на 11 месеца почина в разградска болница. Родителите със съмнения за лекарска грешка;Измама в интернет. Луксозни часовници на ниски цени. Поръчваш, но няма гаранция, че ще получиш доставка; Без конкуренция. Още преди изборите - Врачанско село си има кмет, причината е, че той е единствен кандидат;От древна Йордания до Рилския манастир. Говори Нейно кралско височество Дана Фирас;Инцидент в църква! Поп оцеля по чудо след падане от камбанария; CINELIBRI 2019 - единственият кино-литературен фестивал в света; Успешен българин от Ливърпул с уникален метод за запаметяване. ", "date": "2019.10.02", "title": "Теми и гости в сутрешните блокове на телевизиите на 2 октомври "}
{"url": "http://www.cross.bg/rodeni-na-oktomvri-1614476.html", "text": "/КРОСС/ , бивш председател на Асоциацията на собствениците на земеделски земи;, анатом;, председател на Съюза на българските автомобилисти;, фолкпевица;, бивш председател на УС на Агенция \"Пътна инфраструктура\";, капитон на националния отбор по баскетбол;, посланик в Румъния; ", "date": "2019.10.02", "title": "Родени на 2 октомври"}
{"url": "http://www.cross.bg/ymeren-dyha-slunchevo-1614481.html", "text": "/КРОСС/ Днес над България ще е предимно слънчево и топло за периода. Ще духа умерен вятър, а температурите ще се повишат и дневните ще са предимно между 27° и 32°.Атмосферното налягане ще се понижи и ще е по-ниско от средното за месеца. Такава е прогнозата за времето на . ще е предимно слънчево. Ще духа умерен вятър от южната четвърт. Максималните температури ще са между 24° – 27°. Температурата на морската вода е 21-22°. Вълнението на морето ще е 1 – 2 бала. ще е слънчево с временни увеличения на облачността, без валежи. Ще духа умерен, по високите и открити части – до силен вятър от юг-югозапад. Температурите ще се повишат: максимална на височина 1200 метра – около 21°, на 2000 метра – около 15°.В четвъртък в Източна България вятърът ще остане югозападен, ще бъде умерен и дневните температури там ще са високи. В западната половина от страната вятърът ще се ориентира от северозапад, също ще се усили до умерен и ще започне захлаждане. Облачността ще се увеличава, след обяд и през нощта срещу петък на места в западните райони ще превали, възможно е и да прегърми.", "date": "2019.10.02", "title": "Циганското лято е тук с температури до 32°"}
{"url": "http://www.cross.bg/nyama-stachka-atina-1614477.html", "text": "/КРОСС/ Национална стачка е обявена за днес и утрe в гръцката столица Атина.Служители на телекомуникационната компания OTE, преподаватели в училища и университетски преподаватели, транспортни работници, служители от банковия сектор, част от синдикатите на морските лица участват в стачката, както и журналисти – няма да се публикуват новини по телевизията и радиото, няма да излизат вестници.В центъра на Атина се подготвят срещи и демонстрации на синдикати., които посещават Гърция или постоянно пребивават в страната, да не разчитат на обществения транспорт, както и да избягват придвижване в центъра на Атина и по-големите градове, тъй като се очакват протести и възможни безредици., като в първия ден мотрисите няма да се движат по линии 2 и 3, а утре на 3 октомври е обявено три-часово прекратяване на работата на метрото от 12:00 до 15:00 ч. Автобусите и тролейбусите ще се движат между 9:00 и 21:00 ч., а трамваите между 9:00 и 15:00 ч., тръгващи от пристанищата Пирея, Рафина и Лаврио. Към стачката днес ще се присъединят и банковите служители, както и Националната телекомуникационна компания.Това е втората обща стачка през последните две седмици срещу политиките на новото гръцко правителство, което дойде на власт след изборите на 7 юли. Преди това стачка се проведе на 24 септември.Синдикатите твърдят, че законопроектът за икономическо развитие на правителството е насочен срещу обществото и работниците. Работодателите получават повече права при сключване на индустриален колективен договор и могат да се позовават на финансовите проблеми на компанията. Правата на синдикатите са ограничени.Фериботите няма да тръгнат от трите пристанища на Атика – Пирея, Рафина и Лаврио, така че част от островите ще остане без фериботни услуги, единственият вид транспортна връзка.Новините по радиото и телевизията ще престанат да се появяват както на частни, така и на държавни и общински канали, вестниците няма да излизат. Атинската информационна агенция AMNA ще спре да работи.Освен това пресслужбите на министерства и ведомства няма да работят.„Пресата не може да загуби трудови права. Законопроектът, който се промотира, премахва основните инструменти за защита на работниците от произвола на работодателя.“, се казва в обединението на съюза.Приемането на законопроекта в сегашния му вид неизбежно ще доведе до ескалация на стачките, твърдят синдикатите.", "date": "2019.10.02", "title": "Учители, банкери, шофьори, журналисти излизат на национална стачка в Гърция"}
{"url": "http://www.cross.bg/grazhdanite-radev-rymen-1614479.html", "text": "/КРОСС/ Истинските въпроси на прехода са - дали устоите на нашата държава са достатъчно демократични и правови, имаме ли реално разделение на властите, гарантират ли се свободата и равните възможности, гарантирана ли е и как необратимостта на демократичните процеси, доколко гражданите са овластени и оказват влияние върху управлението и неговия контрол. Това каза президентът Румен Радев в словото си на форума „30 години от промяната“, посветен на 25-ата годишнина на Фондация „Фридрих Еберт“ в България. На събитието присъства и вицепрезидентът Илияна Йотова.Държавният глава подчерта, че отговорите трябва да се търсят не в цифрите и икономическите разчети, а в обществените отношения, демократичните механизми, в правата, свободите и овластяването на гражданите. Преходът ни отвори очите, че когато властта се отнема от гражданите и се концентрира в един тесен кръг хора, неизбежно този кръг започва да използва институциите, финансови и медийни инструменти за да засилва своята власт и да изместват приоритетите от упражняване на власт в полза на гражданите към власт на тясно партийни и лични интереси, отбеляза Румен Радев.Президентът посочи, че разделението на властите ерозира, когато парламентът е зависим от правителството и не може да го контролира така както е заложено в Конституцията. „Когато корупцията, особено по високите етажи на властта, остава безнаказана, гражданите губят доверие в правовата държава. Когато управлението започва да става непрозрачно, безотчетно, безконтролно, когато се харчат и то колосални обществени ресурси, без или с фиктивни обществени поръчки, когато качеството не отговаря на изразходваните средства, тогава гражданите започват да губят доверие в управлението“, отбеляза Румен Радев.Държавният глава изтъкна, че през последните 30 години е свършено и не малко – България е приела демократична Конституция, направен е преход от планова към пазарна икономика, страната е постигнала две стратегически цели – членство в НАТО и ЕС. „Успяхме да придвижим обществено-политическия живот в посока към демократично управление. Но целият този процес беше свързан с едни дълбоки, понякога съпроводени с катаклизми обществено-политическии промени и това бързо ни лиши от илюзията, че преходът е еднократен акт. Той се оказа сложен, многовекторен, дълбок процес, зареден с много енергия, с много надежди и очакване, но и с много превратности и разочарования“, посочи Румен Радев.Президентът подчерта и че за да се превърне България в нормална европейска държава с висок стандарт и качество на живот, сигурност на българските граждани, качество на обществените услуги, трябва да се осигури Нужни са силни, но прозрачни, отчетни и отговорни български институции и най-вече силно, свободно и инициативно гражданско общество, което да бъде овластено и да може да участва и в управлението, и в контрола.Румен Радев поздрави Фондация „Фридрих Еберт“ за усилието през годините да работи за демократизацията на обществените отношения и нейната необратимост.Държавният глава участва и в откриването на изложба „30 години преход в 30 снимки“ на фоторепортера Иван Стоименов. ", "date": "2019.10.02", "title": "Румен Радев: Разделението на властите ерозира, когато парламентът е зависим от правителството"}
