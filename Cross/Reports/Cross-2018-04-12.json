{"url": "http://www.cross.bg/kycheto-rotvaiilera-razhozhdal-1572443.html", "text": "/КРОСС/ С 1000 лв. гаранция пускат разхождалия ротвайлера, нахапал 6-годишно дете. Собственикът на кучето бе освободен от ареста. Божидар Овчаров, мъжът, който е разхождал кучето, бе задържан за 72 часа. Той е оставил кучето без контрол и го е извел без намордник и повод. Мъжът е осъждан многократно.Преди дни ротвайлер нападна и прати в болница 6-годишно дете в София. Инцидентът стана на 9 април, в двора на столичното 121 СОУ, в квартал \"Гоце Делчев\". Установено е, че кучето е домашно. То е било без намордник.Първоначално са задържани и собственикът на кучето и мъжът, който го е разхождал. Поводът на ротвайлера бил загубен 5 минути по-рано, коментира пред БТВ собственикът на кучето.В неофициален разговор Александър Бизен разказва, че обикновено не разхождал ротвайлера в училищни дворове. Твърди, че когато кучето атакувало първокласника, той бил във фитнес залата в сградата на училището, а кучето оставил на приятеля си. ", "date": "2018.04.12", "title": "Пускат под гаранция разхождалия ротвайлера, нахапал 6-годишно дете"}
{"url": "http://www.cross.bg/doping-biatlon-suyuz-1572440.html", "text": "/КРОСС/ Президентът на Международния съюз по биатлон Андерс Берсеберг обяви, че се оттегля от поста си. Причината - разследване на Международната антидопингова агенция (УАДА) за прикриване на случаи на допинг употреба, информира БГНЕС.Берсеберг е уведомил Изпълнителното бюро на Съюза, че няма да изпълнява функциите си, докато тече разследването.Според френското издание \"Льо Монд\" Международният съюз по биатлон е \"правил всичко по силите си, за да прикри допинг нарушения на руски биатлонисти\".По случая вече за извършени обиски в Австрия и Норвегия.От Международната антидопингова агенция (УАДА) потвърдиха, че се извършва разследване на действията на Международния съюз по биатлон във връзка с допинг провинения, но не дадоха допълнителна информация. Австрийски прокурор разкри, че тази сутрин е била обискирана централата на Съюза в Залцбург, като освен допинг, се разследват и случаи на корупция и измами. Той допълни, че са приемани подкупи до 300 000 долара, за да не се взимат нормативните мерки срещу допинг провинения.  ", "date": "2018.04.12", "title": "Шефът на световния биатлон подаде оставка заради допинг скандал"}
{"url": "http://www.cross.bg/zhelyaz-andreev-sofiya-1572441.html", "text": "/КРОСС/ Пред Съдебната палата в София се провежда протест в подкрепа на Желяз Андреев срещу неговата екстрадиция. В 18 часа граждани се събраха под надслов \"Да спрем екстрадицията на Желяз Андреев\". Според тях, процесът по екстрадиране трябва да бъде прекратен. \"Следващият може да си ти\", са написали подкрепящите, събират подписка и носят стикери \"Аз съм Желяз\".По-рано днес стана ясно, че за още четирима българи е постъпило искане от Интерпол. Основанията са искането са същите като при Желяз Андреев. По разпореждане на главния прокурор Сотир Цацаров лицата няма да бъдат задържани. Лицата са установени и се намират на територията на град София. Единствените действия, които могат да бъдат предприети е те да бъдат задържани с прокурорско постановление.29-годишният българин Желяз Андреев беше задържан от родната полиция след искане на прокуратурата в Маями, САЩ, по обвинение, че е нарушил ембаргото за търговия със Сирия. Разследването по случая, което тече във щата Флорида, е и срещу други 5 българи, работили в сферата на аутсорсинга. Властите в САЩ поискаха Андреев да бъде екстрадиран, за да се изправи пред съда.Вчера, 11 април, правосъдният министър Цецка Цачева заяви, че по силата на договора за екстрадиция между България и САЩ Андреев трябва да бъде екстрадиран в рамките на 60 дни. Малко след това Окръжната прокуратура в Добрич поиска мъжът да бъде задържан за посочения срок от 60 дни. ", "date": "2018.04.12", "title": "Десетки заявиха \"Аз съм Желяз\" пред Съдебната палата в София"}
{"url": "http://www.cross.bg/moskva-skripal-velikobritaniya-1572439.html", "text": "/КРОСС/ Москва смята, че Великобритания е задържала Юлия Скрипал на сила. Както стана ясно, тя бе отровена заедно с баща си в Англия миналия месец. Вчера, тя отказа рускатата консулска помощ.\"Имаме всички основания да вярваме, че това може да е въпрос на умишлено, насилствено задържане на руски граждани или евентуално насилствената им или поетапно принуждаване\", каза говорителката на външното министерство Мария Захарова.  ", "date": "2018.04.12", "title": "Москва: Великобритания насилствено е задържала Юлия Скрипал"}
{"url": "http://www.cross.bg/avtobys-elisaveta-godini-1572438.html", "text": "/КРОСС/ Българка, която от години живее в Испания, загина при катастрофа с туристически автобус в Малта. 37-годишната Елисавета Авдала е била сред пътниците в двуетажен открит автобус, с който се правят туристически турове за разглеждане на забележителности.Инцидентът станал близо до столицата Валета в понеделник. Едно от предположенията е, че шофьорът е карал прекалено близо до тротоара и е ударил машината в един от клоните на дърво, пише \"Дарик\".От раните си са загинали 62-годишна белгийка и Елисавета. Две деца на 6 и 8 години са в болница в критично състояние. С тежки травми са още двама възрастни.24-годишният шофьор на автобус е разпитан от полицията, след като също е бил прегледан в болница и е преминал първоначалния шок от катастрофата.Елисавета живеела и работела от около 18-19 години в Испания. Вероятно това е причината медиите в Малта да пишат, че тя е испанка. Жената е родена в София и има еврейски корени. В социалните мрежи нейни приятели поднасят съболезнования на близките й и я определят като прекрасен човек.Още около 50 души туристи от Белгия и Великобритания са пострадали при катастрофата.   ", "date": "2018.04.12", "title": "Българка загина при катастрофа с автобус в Малта "}
{"url": "http://www.cross.bg/obshtinata-sopot-kmet-1572444.html", "text": "/КРОСС/ Организацията на БСП в Сопот изключи  Деян Дойнов от партията. След обсъждане на фактическото състояние на общината Общинският съвет на БСП свали политическото си доверие към  Дойнов, като  кмет и се разграничи от действията му. Сред очертаните от социалистите проблеми бяха липсата на диалог и прозрачност при вземането на решения за управлението на общината и изолацията на членовете на партията при решаването на  важни за общността  въпроси. Настъпилото напрежение след изключването от БСП на зам-кмета на общината доведе до уволнението  от общинска администрация на членове на БСП, открито застанали против действията му.„БСП трудно извоюва победа през 2015 година. Заедно с жителите на общината искахме кмет, който да управлява компетентно, справедливо и прозрачно. Ангажирахме се да преодолеем последиците от едно недобро управление, от което общината бе задлъжняла и със запорирани сметки.  Вярвахме, че сме излъчили кандидат, който ще успее.\"  заяви лидерът на социалистите Станислав Стоенчев.„Обещахме на хората промяна. За нас е важно какво мислят жителите на Сопот  и затова групата на БСП в Общински съвет  Сопот ще бъде  отговорна  опозиция на управлението, в което участват и  съветниците от  ГЕРБ,  и  съветниците от Коалиция \"Заедно за просперитета на Сопот и Анево\", представляваща  бившия кмет на общината Веселин Личев.\", декларира Стоенчев.  ", "date": "2018.04.12", "title": "БСП Сопот изключи Деян Дойнов от партията"}
{"url": "http://www.cross.bg/obshtini-finansirane-veliko-1572437.html", "text": "/КРОСС/ Българските общини се опасяват, че европейското финансиране за регионите може да бъде намалено след 2020 година. Те са против такива промени в политиките на Европейския съюз за икономическо сближаване и селско стопанство, които биха довели до по-голямо съфинансиране. Това беше заявено във Велико Търново, където заседава Съветът на Европейските общини и региони, съобщи кореспондентът на БНР.Европа трябва да се сплотява, прилагайки един и същ подход на сближаване, посочи Фредерик Балие, генерален секретар на Съвета на европейските общини и региони.Кметът на Велико Търново Даниел Панов, като председател на Националното сдружение на общините, определи като тревожни посланията, които идват от Европейската комисия за следващата многогодишна финансова рамка по отношение на кохезионната и общата селскостопанска политика: \"Не може за двете най-важни политики най-оптимистичните сценарии да включват запазването на настоящия им дял на подкрепа, но при нови правила, включително промяна на интензитета на подпомагане, тоест увеличаване на размера на собственото ни финансиране\".  ", "date": "2018.04.12", "title": "Общините треперят, че ще им спрат евросубсидиите"}
{"url": "http://www.cross.bg/dolara-bitkoiina-kriptovalyta-1572442.html", "text": "/КРОСС/ След няколко седмици на вяла търговия в нива около и под 7000 щатски долара, водещата криптовалута поскъпна в четвъртък с близо 16%, нараствайки дори за кратко над 8000 долара.В началото на днешната търговия биткойнът се търгуваше около 6770 нивото и сякаш нищо не предвещаваше драматичният ръст с над 1250 долара в рамките на по-малко от 30 минути, който стана факт в ранния следобед.Основната дигитална валута се изстреля до 8055 долара преди да върне назад към 7700 нивото, но все още с ръст от близо 12% в рамките на днешната търговия. Това движение може да се окаже най-здравото ценово колебание на биткойна от 6-и февруари насам, когато водещата криптовалута удари дъно около 5948 долара преди да приключи търговията около 7700 долара.Участниците на пазарите на криптовалути все още не могат да дадат напълно смислено обяснение на днешното мащабно възходящо рали на биткойна и на останалтие криптовалути.Агенция Блумберг цитира Томас Лий - анализатор от Fundstrat Global Advisors LLC, който посочва, че причина за драматичното поскъпване е комбинацията от няколко фактора: плановете на голямата банка Santander за базирана на блокчейн технолoгията апликация за осъществяване на плащания, приклюващи продажби от страна на американски инвеститорите, които бяха свързани с плащането на данъци, както и факта, че редица спекуланти бяха заложили \"къси позиции\" (бяха продали биткойни \"на зелено\") и след започналото по-рано днес поскъпване на основната криптовалута бяха принудени да покрият тези къси позиции (да закупят обратно продадените от тях биткойни).През последните дни се заговори, че инвеститори от САЩ бяха принудени да продават част от притежаваните от тях криптовалута, за да платят данъците си за 2017-а година, когато те изкараха много добри пари от рязкото поскъпване на биткойна. Крайният ден за плащането на такси и данъци обаче вече наближава - 16-и април, понеделник, което би трябвало да отслаби натиска от продажби.Междувременно Джефри Ван де Леемпут - анализатор от Cryptocampus, отбеляза: \"За пръв път на пазара се появиха сериозни пари. Преди няколко дни помогнах за осъществяването на транзакция на 200 хиляди биткойна за китайски купувачи. Джорд Сорос също настъпва на пазарите на криптовалута, което предполага, че ще видим началото на истинския ценови балон\".Трябва да се има предвид, че инвеститорът-милиардер Джордж Сорос, който през януари определи дигиталните валути като изкуствен ценови балон, обяви през миналата седмица, че е оторизирал семейния си инвестиционен фонд за 26 млрд. долара да започне да търгува и с дигитални валути.Внезапното рязко поскъпване на биткойна допринесе за подем и при останалите криптовалути. Етериумът нараства с 11,8% към 470 долара, биткойн кеш - с 9,3% към 714 долара, а лайткойн - с едва 6,2% към 122 долара.Фючърсите на биткойн, търгувани на двете борси в Чикаго също нарастват здраво, като априлските фючърсни контракти на борсата Cboe се повишават с 11,56% към 7710 долара, а тези на CME Group - с 11,92% към 7725 долара. ", "date": "2018.04.12", "title": "Драматичен ръст на цената на биткойн с близо 16% обратно към 8000 долара"}
{"url": "http://www.cross.bg/avtomobili-koli-hristov-1572436.html", "text": "/КРОСС/ Близо 280 000 стари автомобила са внесени у нас през миналата година, каза за Дарик председателят на Асоциацията на вносителите на автомобили Христо Христов. Той уточни, че най-малко 40 процента от тях са на дизелово гориво.Замърсяващи въздуха дизелови автомобили ще продължат да заливат България след забраната им в редица големи европейски градове, заяви Джулия Полисканова от базираната в Брюксел неправителствена организация „Транспорт и околна среда\". Тя смята, че трябва да се намери единно европейско решение, за да не се пренася проблемът с мръсния въздух от Западна в Източна Европа.Според Христо Христов единственият начин да се справим с проблема със старите коли е реформа в данъчното облагане, но за това няма политическа воля. Промяна на екотаксите, които се плащат еднократно, не е решение, категоричен е той.Промяна в екотаксите за автомобили ще предложи екоминистерството, обяви министърът на околната среда Нено Димов в интервю за БНТ. Според Христо Христов обаче еднократна такса не може да бъде решение на проблема със старите коли.\"Министърът на околната среда и водите и министърът на финансите веднъж завинаги да разберат, че еднократни такси не променят пазара. Това е много важно, писал съм им писма. Първо, екотаксата отива в частни фирми. Второ, тя се плаща еднократно и дори да стане 300 лева, колата ще си остане завинаги в България. Когато има поетапно оскъпяване на нещо, което замърсява, само тогава то се вади от пазара. Това не съм го измислил аз, а световната практика. Дано веднъж завинаги някои да разбере как се ограничават замърсители и не говоря само за коли. Нека да престанат с тази екотакса. Държавата не взима от тези екотакси един лев. Кой ще се заинтересува веднъж завинаги да печели държавата от тези неща\", пита председателят на Асоциацията на вносителите на автомобили.Христо Христов каза още, че по данни на асоциацията близо 280 хиляди коли втора употреба са внесени в България през миналата година, като най-малко 40 процента са на дизелово гориво.Джулия Полисканова от базираната в Брюксел организация „Транспорт и околна среда\" каза, че системата на данъчното облагане е изключително важна за справянето с проблема със замърсяващите въздуха автомобили. Според нея има нужда и от общо европейско решение, тъй като единният пазар не позволява една страна да ограничи дизеловите автомобили на територията си. Колите, които не отговарят на екологичните стандарти не трябва да бъдат изнасяни, смята тя: „Или трябва да се ремонтира и системата за контрол на вредни емисии трябва да се обнови, за да отговаря на стандартите, или, ако това е невъзможно, колата трябва да бъде изпратена за скрап и спряна от движение, тъй като замърсява и не отговаря на стандартите за вредни емисии.\"Нивата на замърсяване на въздуха в България са едни от най-високите в Европа, като някои от градовете ни оглавяват класациите за мръсен въздух.  ", "date": "2018.04.12", "title": "Екотакса няма да спре вноса на замърсяващи коли у нас"}
{"url": "http://www.cross.bg/nyama-germaniya-siriya-1572431.html", "text": "/КРОСС/ Германия няма да участва в евентуални военни действия срещу Сирия. Това обяви немският канцлер Ангела Меркел. По думите й Запада трябва да има единна позиция, след като обвинява силите на президента на Сирия Башар Асад в химическа атака в град Дума край Дамаск.Лидерът на Германия поясни, че е разговаряла с френския президент Еманюел Макрон.\"Германия няма да участва в евентуални военни действия. Искам отново ясно да подчертая, че няма решение, но ние виждаме и подкрепяме това, че е направено всичко за изпращане на сигнал, че това използване на химически оръжия е неприемливо\", изтъкна тя.  ", "date": "2018.04.12", "title": "Германия няма да участва във военни действия срещу Сирия"}
{"url": "http://www.cross.bg/bosna-hertzegovina-zayavi-1572432.html", "text": "/КРОСС/ България е готова да задълбочи сътрудничеството си с Босна и Херцеговина в областта на отбраната и сферата на сигурността с оглед на евроатлантическата перспектива на Сараево. Това заяви президентът Румен Радев по време на срещата си на „Дондуков\" 2 с председателстващия Съвета на министрите на Босна и Херцеговина Денис Звиздич. Страната ни извървя важен път, за да усвои високите стандарти на НАТО и можем да споделим опита си, заяви държавният глава и подчерта, че България разработва каталог на възможностите за образование, квалификация и обучение у нас в сферата на сигурността и отбраната, от които може да се възползва Босна и Херцеговина.Българският президент призова Босна и Херцеговина да запази импулса за реформи особено в сферата на върховенството на закона, в административната реформа, социално-икономическата област. „Важно е да продължим сътрудничеството в сферата на правосъдието и вътрешния ред, защото само със съвместни усилия можем да се противопоставим на трансграничната престъпност, религиозната радикализация и тероризма\", заяви Румен Радев.Президентът Радев приветства усилията на Босна и Херцеговина за постигане на напредък в процеса на европейска интеграция и за получаване на статут на страна-кандидатстваща за пълноправно членство в Европейския съюз. „Надявам се до края на българското европредседателство да получите желания отговор. България положи големи усилия да върне във фокуса на Европа европейската перспектива на Западните Балкани, който е един от приоритетите на българското председателство\", заяви държавният глава.Румен Радев и Денис Звиздич бяха единодушни, че в икономическото сътрудничество между двете страни има много неизползвани възможности. Стокообменът, който е около 150 милиона евро годишно, е все още далеч от потенциала, заяви държавният глава. Република България e първата държава, която през 1992 г. призна независима и суверенна Босна и Херцеговина, и оттогава до сега продължаваме да подкрепяме вашите усилия и развитието на двустранните ни отношения, заяви Румен Радев.Смятам, че всички граждани на Босна и Херецеговина високо ценят факта, че България е първата страна, признала независимостта ни, а 26 години по-късно държавата ви отново играе важна роля за развитието ни предвид приоритета на българското председателство на Съвета на ЕС за евроинтеграцията на Западните Балкани, заяви Звиздич. По думите му, европейската перспектива е важна с оглед на стабилността и мира в региона. „Без нея процесите в Западните Балкани са трудно предвидими\", посочи председателстващият Съвета на министрите на Босна и Херцеговина. Звиздич изрази надежда до началoто на следващата година страната му да получи статут на държава кандидат за еврочленство. ", "date": "2018.04.12", "title": "Радев: България е готова да задълбочи сътрудничество си с Босна и Херцеговина в областта на отбраната и сигурността"}
{"url": "http://www.cross.bg/konsyltatzii-pokana-raboti-1572434.html", "text": "/КРОСС/ Министърът на правосъдието Цецка Цачева отправи покана до Департамента за правосъдие на Съединените американски щати (САЩ), чрез Министерството на външните работи на Република България, за провеждане на двустранни консултации.В поканата се казва, че на 12.04.2018 г. в Министерството на правосъдието е постъпило писмо от главния прокурор на Република България, г-н Сотир Цацаров, относно обявения за международно издирване от страна на САЩ български гражданин Желяз Михайлов Андреев.В него главният прокурор сочи, че в прокуратурата са постъпили писма от дирекция „Международно оперативно сътрудничество\" на Министерството на вътрешните работи, касаещи установяването на още четирима български граждани, издирвани с цел арест и екстрадиция от Интерпол - Вашингтон, на основания за задържане, идентични с тези на Желяз Андреев.В тази връзка министър Цачева отправя  покана за провеждане на експертни консултации в спешен порядък на основание чл. 20 от Договора за екстрадиция между правителството на Република България и  правителството на Съединените американски щати.„Надявам се възможността за консултации да допринесе за своевременното и успешно разрешаване на конкретните случаи, посочени по-горе и да гарантират взаимното безпроблемно прилагане на Договора, както и защитата на правата на българските граждани\", се казва още в  документа.За отправената покана своевременно е уведомен заместник-министърът на външните работи г-н  Юрий Щерк, който от своя страна по дипломатичен път е информирал посолството на САЩ в София.  ", "date": "2018.04.12", "title": "МП изпрати покана до Департамента за правосъдие на САЩ с молба за спешни консултации"}
{"url": "http://www.cross.bg/lyra-kabo-verde-1572433.html", "text": "/КРОСС/  Лура учи в спортно училище (плуване) в Лисабон когато Juka, успешен изпълнител по това време, я кани да участва в новия му албум. спомня си Лура. Това е момента, в който тя осъзнава, че има глас с дълбок, чувствена тоналност. Веднага след успеха на албума на Juka, португалски продуцент я забелязва и и помага да издаде първия си албум - танцови парчета, предназначени за млада публика. Лура е на 21. обяснява тя, но въпреки комерсиалния характер на албума, една песен \"Nha Vida\" (Моят живот) привлича вниманието и е включена в сборен албум през 1997.Продуцентската компания Lusafrica проявява интерес към младия талант когато чува дуета и с Бонга в песента \"Mulemba Xangola\" и през 2004 г. компанията продуцира (От тяло и душа). Това е първият запис, в който Лура следва кабовердийската музикална култура. Успехът на албума е огромен както в самата Португалия, така и сред диаспората и утвърден най-вече с големия интерес към \"Na Ri Na\". През 2005 г. албумът е издаден в над 10 страни, включително САЩ, Италия (където е бил един от най-продаваните записи през лятото) и Великобритания (където е номиниран за \"BBC World Music Awards\"). За този албум, португалския журналист Eduardo Agualusa възкликва: През 2006 г. Лура концертира по света, представяйки албума си (Дошъл съм от далеч). Турнето е особено успешно и тя печели многобройни фенове, които стават все по-лоялна и внимателна към музиката и. Три години по-късно тя издава , което затвърждава славата  на музикална перла на новото поколение изпълнители на Кабо Верде. Въпреки това тя скромно признава: През 2010 г. Lusafrica издава The Best of Lura - албум, който събира най-добрите и  записи,  включително  \"Moda  Bô\",  записана  с  Cesaria  Evora  през  първите седмици на 2010. Песента е написана от Лура в чест на Босоногата Дива. Албумът включва и DVD с концерта, заснет от португалската телевизия.Подобно на всички останали творци от Кабо Верде, Лура е разстроена дълбоко от смъртта на Чезария Евора декември 2011 г. Година по-късно тя отдава почит на Босоногата Дива с песента \"Nós Diva\", която разпространява в YouTube. След като се оттегля в атмосферата и културата на корените си в Прая, Кабо Верде, без да прекъсва изцяло концертната си дейност. Подкрепена и вдъхновена от музикантите и композиторите на архипелага, Лура се завръща в звукозаписното студио в началото на 2015 г., за да направи нов албум - (Наследство). Жив, танцувален и толкова кабoвердийски, Herança (Наследство) се фокусира върху енергизиращия, темпов funana бийт с песни като \"Maria di Lida\", \"Sabi di Más\" и \"Ness Tempo di Nha Bidjissa\".следва естествено развитието на дискографията на Лура след (2004), (2006) и (2009), както и на нейния (2010), в който тя направи специален дует с Чезария Евора на песента \"Moda Bô\". Албумът изследва най-съкровените аспекти на кабовердийските музикални жанрове и като Лура им придава своето собствено усещане и идентичност.Албумът е подарък към всички онези, които искат да се докоснат до универсалната душа на Кабо Верде, но също така е и тържество на таланта, който носи Лура като певица и автор на песни. В песента \"Sabi di Más\", Лура възпява  онова  толкова  характерно  за  острова  е  понятие, което описва   чувство  на  носталгия  по нещо или някого, което е било  обект на нечия любов, но е вече безвъзвратно загубено. Песента изследва характерната дилема на жителите на Кабо Верде Една от най-ангажиращите песни на албума е \"Barco de Papel\". Песента е написана от Лура. Подобно на мост, свързващ различни култури, \"Barco\" изследва  връзката  с  континентална  Африка,  която  винаги  е  вдъхновявала ритъма и енергията на Кабо Верде, проницателността на музиката на острова и универсалността  на  неговото  население.  Симбиозата  на  гласовете  и симфонията на емоциите, които се издигат от мелодията са най-финият поклон на Лура пред Африка и африканците, които постоянно се стремят към мир и хармония.Отдавайки почит на корените, в същото време, Лура подава ръка на следващото музикално поколение и предава наследството на музикалните традиции като прави версия на песента  \"Nhu Santiagu\", с която  Елида Алмейда  изгрява на музикалната сцена на Кабо Ведре през 2015 г..Универсалността и мощта на се дължат също и на участието на четири големи имена в световната съвременна музика  - Toy Vieira, Hernani Almeida, Naná Vasconcelos и Richard Bona. Toy Vieira продължава линията на този албум на Лура с всички предходни, докато Hernani Almeida представя звука и визията на новото поколение кабовердийски музиканти, които внасят нов полъх в традиционната музикална култура. Naná Vasconcelos успешно и хармонично съюзява мистиката на своя творчески свят, писането на Марио Луцио и мощния глас на Лура. Накрая Ричард Бона продуцира \"Barco de Papel\", одухотворен дует, чиято същност може да бъде постигната само чрез синергията на двама големи творци.Herança ни дава възможност да се свържем с ритъма на Кабо Верде и нейните хора, традиции и  музика,  всички  отразени в  изкуството на  най-мелодичната, харизматична изпълнителка на цяло поколение изпълнители от Кабо Верде.   ", "date": "2018.04.12", "title": "ЛУРА в София Лайв Клуб на 11 май 2018"}
{"url": "http://www.cross.bg/spas-vasilev-samoletni-1572435.html", "text": "/КРОСС/ Прокуратурата и защитата на Спас Василев, или както стана известен Спас от Кочериново, сключиха споразумение в Софийския районен съд. Адвокатът на Спас Василев обяви преди съдебното заседание, че още днес иска присъда, като подзащитният му е готов да възстанови паричната сума на излъганите със самолетни билети Иван Ралчев и Янка Берзинска.Припомняме, Софийска районна прокуратура внесе обвини Спас Василев за извършена от него измама с предмет самолетни билети.Случаят стана известен през медиите в края на миналата година, като тогава десетки други хора излязоха като измамени.Припомняме, Софийска районна прокуратура внесе обвини Спас Василев за извършена от него измама с предмет самолетни билети.Случаят стана известен през медиите в края на миналата година, като тогава десетки други хора излязоха като измамени.Обвинението, заради което Спас Василев бе задържан, е за измама отпреди 5 години - отново със самолетни билети, на мъж от Варна. По последните случаи все още се събират доказателства. Адвокатът му твърди, че той не е измамник, а защитната теза е, че е искал да помогне на приятели и познати.Александър Николов е бил изключително активен в социалните мрежи - изгрява там по врeме на големите протести през 2013 г. Внимателно изгражда образа си - превръща се в коментатор в медии, без да се показва, създава уеб проекти. За себе си твърди, че живее в Париж, че е бил в щабовете на френски кандидат-президенти, а в последните няколко години, че е служител в компании като \"Еърбъс\".По този начин успява да убеди различни хора, включително и сови познати, да закупят чрез него изгодни самолетни билети.Споразумението, което се предлага на съда за одобрение, предвижда 7 месеца условна присъда.  ", "date": "2018.04.12", "title": "Спас от Кочериново се споразумя със прокуратурата"}
{"url": "http://www.cross.bg/skripal-veshtestvo-dzhonsun-1572426.html", "text": "/КРОСС/ Анализите на четири лаборатории към Организацията за забрана на химическите оръжия (ОЗХО) потвърдиха британските заключения за нервнопаралитичното вещество, използвано миналия месец за отравянето в Англия на бивш руски двоен агент и дъщеря му. Това съобщи Ройтерс, като се позова на публикувано днес резюме на резултатите.На 12 март британският премиер Тереза Мей заяви, че Сергей и Юлия Скрипал са били отровени с военен тип невротоксичен агент от група отровни вещества, наречена \"Новичок\", разработени в Съветския съюз през 70-те и 80-те години на миналия век.Следователите от ОЗХО потвърждават заключенията на Обединеното кралство във връзка с идентичността на токсичния химикал, използван в Солсбъри, се казва в резюмето, цитирано от Асошиейтед прес.В него се отбелязва, че веществото е с висока степен на чистота. В резюмето названието \"Новичок\" не фигурира, но се казва, че подробностите за токсина са описани в пълния секретен доклад за анализите. Източникът на веществото не е посочен.Великобритания обвинява Русия за отравянето, а Москва отрича да има нещо общо и подчертава, че Лондон не е подкрепил твърденията си с нито едно доказателство.Британският външен министър Борис Джонсън каза, че единствено руснаците са имали \"средствата, мотива и репутацията\" за извършване на нападението с нервнопаралитично вещество срещу бившия руски шпионин Сергей Скрипал и дъщеря му Юлия, предаде Асошиейтед прес.Джонсън заяви, че не може да има съмнение какво е било използвано и няма друго обяснение за това кой е отговорен.ж  ", "date": "2018.04.12", "title": "ОЗХО: Скрипал е бил отровен с нервнопаралитично вещество"}
{"url": "http://www.cross.bg/sandanski-slychaya-strelba-1572428.html", "text": "/КРОСС/ Стрелба посред бял ден в Сандански. Мъж стреля по джип в града, съобщиха от Областната дирекция на МВР в Благоевград.Нападението е станало вчера, 11 април. Сигналът към полицията е подаден малко преди 15 часа. Според сигнала на булевард \"Свобода\" в град Сандански мъж открива стрелба с огнестрелно оръжие срещу джип \"Мицубиши Паджеро\". В сигнала се споменава за 1 изстрел. В резултат на изстрела са счупени стъклата на лява и дясна задни врати на колата.При стрелбата няма пострадали хора.Органите на реда започват веднага разследване по случая и издирване на извършителя. Вследствие на това е задържан 31-годишен мъж от Сандански с инициали И. Б.По случая е образувано досъдебно производство под надзора на Районната прокуратура в Сандански. Работата по случая продължава.По информация на БГНЕС 31-годишният мъж е стрелял по свой конкурент в \"сенчестия бизнес\".bTV информира, че и двамата мъже са стари познайници на полицията. Неотдавна двамата били замесени в бой пред дискотека.  ", "date": "2018.04.12", "title": "Стрелба посред бял ден в Сандански"}
{"url": "http://www.cross.bg/pilotut-zhivot-rodi-1572427.html", "text": "/КРОСС/ Момиченце се роди в хеликоптер на хърватските военновъздушни сили при спешен полет от остров Брач към Сплит, предаде Танюг.Бебето се родило в 4,45 часа местно време, малко преди хеликоптерът да кацне на площадката на болницата в Сплит, с помощта на тримата членове на екипажа.След кацането пилотът Себастиян Трепшич казал, че всичко станало много бързо, като се има предвид, че полетът продължил само десетина минути.\"Майката и бебето са добре, а за екипажа това беше най-добрият край на дежурството. Това е най-хубавото на летенето, че освен хуманитарни мисии за спасяване на човешки живот ставаме свидетели и на раждането на нов живот\", казва пилотът. ", "date": "2018.04.12", "title": "Хърватка роди в боен хеликоптер на път за болницата"}
{"url": "http://www.cross.bg/siriya-tyrtziya-erdogan-1572429.html", "text": "/КРОСС/ Турският президент Реджеп Ердоган заяви днес, че е време маските да паднат и трябва да бъде сложен край на спектакъла, който се разиграва в Сирия и Ирак, предаде БГНЕС. Той подчерта, че Анкара в никакъв случай няма да използва сила срещу военните части на съюзническите държави, но настоя партньорите в антитерористичната коалиция да се дистанцират от терористите от Отрядите за защита на народа /въоръжените сили на сирийското крило на ПКК/, съобщава Анадолската агенция.„Турция е крайно обезпокоена от превръщането на Сирия в полигон за демонстрация на сила. Подобен подход от страните, опиращи се на военната си мощ, е недопустим\", заяви държавният глава. Според него Турция е единствената страна, която е допринесла за мира и стабилността в Сирия, а влиянието на Анкара се разпростира далеч зад нейните предели. „Във всички други райони на Сирия, където действат други играчи, царят насилие, нестабилност и разруха. Турция счита, че е длъжна да отиде на помощ на своите събратя и да протегне ръка във всяка точка на света\", посочи той.Турският лидер определи като погрешна политиката на страните, които подкрепят режима на „убиеца Башар Асад\", но грешат и онези, които сътрудничат на сирийските Отряди за защита на народа. Ердоган каза, че до последно ще се бори с тези две заплахи в Сирия и Турция ще запази присъствието си там до осигуряването на пълната безопасност в съседната държава. Аз открито заявявам, че Турция се оказа единствената страна, която на дело води борба с ислямските терористи от ДАЕШ в Сирия, посочи президентът в Анкара и се зарече до крак да ликвидира всички бойци от Отрядите за защита на народа.  ", "date": "2018.04.12", "title": "Ердоган: Време е за край на спектакъла в Сирия и Ирак"}
{"url": "http://www.cross.bg/sliven-roditelite-godishno-1572417.html", "text": "/КРОСС/ 2-годишно дете и родителите му загинаха при катастрофа на магистрала \"Тракия\" край Сливен.Инцидентът е станал тази нощ около 2.30 часа на 267-ия километър на автомагистралата в посока София, съобщиха от Областната дирекция на полицията в Сливен.Автомобилът на семейството е бил спрял в аварийната лента. Ударила ги е друга кола, управлявана от 60-годишен шофьор. Той е откаран в тежко състояние в болницата в Сливен. Предполага се, че е заспал зад волана.Причините за тежкия инцидент се изясняват.   ", "date": "2018.04.12", "title": "2-годишно дете и родителите му загинаха в катастрофа"}
{"url": "http://www.cross.bg/gorite-gorskite-teritorii-1572415.html", "text": "/КРОСС/ От тази седмица в горите е обявен пожароопасен сезон, който ще продължи до 31 октомври. През този период е забранено паленето на открит огън и извършването на огневи работи на разстояние, по-малко от 100 метра от границите на горските територии. Изхвърлянето на отпадъци трябва да става само на определените за целта места, предупреждават от предприятието.Собствениците и ползвателите на земеделски земи в близост до горски фонд са длъжни да бъдат в готовност за борба с пожарите и да поддържат в техническа изправност своите пожарогасителни устройства. Апел за повишена бдителност се отправя към собствениците на съоръжения, попадащи в залесени площи, към военните поделения, които извършват полеви занятия или учения в горите, както и към всички физически лица.Ръководителите на сдружения на ловците, риболовците и туристите трябва да инструктират членовете си за правилата за пожарна безопасност преди всяко пребиваване в горски територии.", "date": "2018.04.12", "title": "Започна пожароопасният сезон за горите, взимат засилени мерки за сигурност"}
{"url": "http://www.cross.bg/rysiya-makarov-bulgariya-1572418.html", "text": "/КРОСС/ За посещението на Путин в България трябва да дочакаме да завърши кризисната ситуация, още повече, че в Сирия се намират много наши военни. Това каза н. пр. Анатолий Макаров пред журналисти, предаде репортер на „Фокус\".Попитан кога президентът Владимир Путин ще дойде в България, н. пр. Анатолий Макаров отговори: „Трябва да дочакаме, когато се завърши кризисната ситуация. Още повече, че на територията на Сирия се намират много наши военни. Ние не веднъж казахме, че сме загрижени от развитието на ситуацията. При нанасяне на ударите срещу Дамаск, срещу нашите военни, ще вземем съответни мерки\".Във връзка с решението на България да не експулсира руските посланици заради „Скрипал\", Макаров коментира: „В дипломацията има принцип на взаимността или реципрочност. В съответствие с този принцип, ако един посланик е отзован от една страна, другият от другата страна също се отзовава. Това означава понижаване на нивото на дипломатическите отношения според Конвенцията за дипломатическите отношения от 1961 г. Същото засяга и дипломатите. Ако една страна експулсира пет дипломати, другата прави същото за пет дипломати. По такива принципи живеем и такъв е дипломатическия живот.Така че наистина, когато чух, че Тереза Мей е предложила да бъдат изгонени дипломати от всички европейски страни, това ме учуди. Възникваше въпросът с какво основание се прави това? Щом тя действа въз основа на така нареченото \"много вероятно\" и щом изискванията на презумпцията на невинността вече не съществува, това е друга история\", заяви Анатолий Макаров.Според него щом тази солидарност е реализирана чрез извиване на ръцете на съюзниците, то това не е тя, която биха искали партньорите на Великобритания. „Правителството на България е било подложено на същия натиск, на който са подложени и другите правителства. Знам това, но в случая България зае наистина претеглена позиция и Бойко Борисов прояви своята политическа мъдрост. Той е подал сигнал отначало да бъдат разбрани мотивите и изобщо какво се случва\", каза Макаров.Той посочи, че Русия оценява високо позицията на България като добре претеглена и конструктивна. По думите му страната уважава руско-българските отношения и историята ни. Според него, семейство Скрипал биха били мъртви, ако Русия е използвала наистина отровното вещество.„Ние не искахме това и въобще смятаме това за един терористичен акт срещу гражданите на Русия, защото този г-н Скрипал има руско и британско гражданство, а неговата дъщеря е чиста гражданка на Русия\", заяви Макаров и обърна внимание, че Русия също е искала да участва в разследването, но е получила отказ. „На фона на това, че Русия е обвинявана в използвала това бойно, отровно вещество във Великобритания се създава другата ситуация, че Русия би могла да си позволи всичко, което си пожелае. Нас сега ни обвиняват в използването на химическото вещество вече в Сирия\", заяви Макаров.Той обърна внимание, че Русия още през март е говорила, че се подготвя провокация в Сирия, но никой не ги е чул. ", "date": "2018.04.12", "title": "Макаров: За посещението на Путин в България трябва да изчакаме кризата в Сирия да свърши"}
{"url": "http://www.cross.bg/strategiya-tazi-biznesa-1572416.html", "text": "/КРОСС/ По-висока производителност, по-високи нива на добавена стойност, както и ускорено икономическо и социално развитие и по-големи заплати. Това ще следва от цифровизацията и дигитализацията на българската икономика в перспектива до 2030 година, обещават от Министерството на икономиката.Подготвяната от ведомството стратегия за Индустрия 4.0 ще включва не просто високи технологии или внедряване на информационни и комуникационни технологии, а цялостно обвързване на процесите в производството на базата на съвременните дигитални възожности и събиране заедно на генетика, роботока, био- и нано-технологии.Водещите европейски икономики имат и разписаните документи, които да планират тази дейност. Нашата стратегия е на етап съгласуване в работната група, съобщи заместник-министърът на икономиката Лъчезар Борисов:\"По предложение на работодателите, заедно подготвихме концепция за индустрия 4 0, която беше приета от Министерския съвет. На база на нея създадохме  работна група.Идеята е тази концепция да прерасне в стратегия. Държавата трябва да бъде факторът, който да подпомогне бизнеса да създаде по-добрата среда, за да може да се развива индустрия 4.0. Тя създава по- висока добавена стойност, по-висока производителност, което в крайна сметка води до по-бързо социално-икономическо развитие и, разбира се, по-високи заплати. Държавата може да подпомогне бизнеса от една страна чрез бизнес средата, а от друга -  чрез еврофондовете.Каналите за въздействие спрямо индустрията и спрямо бизнеса са два - насоката към съществуващите компании и младите, стартиращи предприятия, които са носители на иновативните идеи. Както знаете, през тази година, те ще имат достъп до финансов ресурс от близо един милиард лева\"Цифровизацията ще промени и работния модел, с работно време от 9 до 17 часа, а работният процес ще трябва да се организира по нов, различен начин. Ще загубим част от работните места, но други - ще спечелим - там, където хората събират интелектуален опит - в университетите и сред научните среди. Човекът не просто да събира познания, но да развива способности, коментира още Борисов:\"Другото, по което работим, за да спомогнем този процес е свързването на ОП \"Иновации и конкурентоспособност\" с оперативната програма, която е към Министерство на образованието, така че да постигнем този синергичен ефект, защото е важен и човешкият капитал\".Пример с IT-сектора у нас, където през последните 7 години оборотите са нараснали с 300% - до 2,5 млрд. евро, а брутната добавена стойност е 1,14 млрд. евро и устойчиво расте, даде и директорът на фондация \"Фридрих Еберт\" за България, Хелене Кортлендер:\"Времената са много интересни и въпреки някои страхове, които са свързани с тези тенденции, мисля че си струва да гледаме с оптимизъм и доверие в бъдещето. И ми се струва, че България, благодарение на своята индустриална традиция и на своя силен IT сектор има много добри шансове. Отражението, което това дава върху пазара на труда и върху обществотоq на фона на всички процеси и тенденции, които наблюдаваме, трябва да бъдат поставени на едно от първите места в дневния ред.Да участват в тези процеси е много важна задача за всички, както за работодателите, така и за работниците, и за държавата, за да може Индустрия 4.0 да се превърне в икономически, социален и културен успех. Дигитализацията не трябва да бъде в бъдеще синоним на \"безработица\", а да бъде символ за качество, производителност и добро сътрудничество между работници и работодатели\". ", "date": "2018.04.12", "title": "Държавата подготвя стратегия за Индустрия 4.0"}
{"url": "http://www.cross.bg/siriya-politichesko-edinstveno-1572410.html", "text": "/КРОСС/ Европейската комисия припомни днес виждането си, че решението на кризата в Сирия е единствено политическо. Заявяваме това от началото на конфликта, отбеляза говорител на комисията.Той уточни, че въпросът със Сирия е в дневния ред за предстоящото в понеделник в Люксембург заседание на Съвета на ЕС по външни работи. Говорителят не пожела да коментира опасенията за непосредствено предстоящи въздушни удари по сирийски цели.ЕК уточни, че поддържа връзка с всички държави от ЕС по този въпрос. Осъждаме възможно най-решително употребата на химическо оръжие, това е военно престъпление и престъпление срещу човечеството, добави говорителят. По неговите думи Европа е котва на стабилността и разума в днешния несигурен свят. ", "date": "2018.04.12", "title": "ЕС: Решението за Сирия е единствено политическо"}
{"url": "http://www.cross.bg/tzatzarov-zadurzhane-prokyror-1572419.html", "text": "/КРОСС/ От Интерпол във Вашингтон преди около час и половина в българското МВнР са получени документи да бъдат задържани още четири български лица. Две жени и двама мъже, те са установени в София. Прокуратурата обаче няма да пристъпи към задържане на лицата. Това съобщи главният прокурор Сотир Цацаров, който направи изявление във връзка с искането за екстрадиране на българския гражданин Желяз Андреев, предава Фокус.Главният прокурор уточни, че става дума за двама мъже - родени през 1980 г. и 1986 г., и две жени - родени през 1987 г. и 1969г., за които е установено от органите на МВР, че се намират на територията на град София и единствените действия, които могат да бъдат предприети спрямо тях е незабавно издаване на постановление и задържане. „Задържането се претендира на същото основание, каквото се претендира за Желяз Андреев - на базата на същите обвинения, на същите съдебни актове, които са издадени.Това означава, че Върховната касационна прокуратура следва да задържи лицата за 72 часа и да изпрати преписката на съответния компетентен окръжен прокурор, който трябва да внесе искания в Софийски градски съд за временно задържане\", обясни Цацаров.\"Българските граждани трябва да бъдат защитени от българската прокуратура\", каза още Цацаров. ", "date": "2018.04.12", "title": "Цацаров: От Вашингтон поискаха да бъдат задържани още четирима българи, отказахме"}
{"url": "http://www.cross.bg/strandzha-borsa-tyristicheski-1572422.html", "text": "/КРОСС/ Бургаското летище ще посрещне 3 милиона туристи през тази година за пръв път в историята си. През новия летен сезон се очакват 10% ръст на чуждестранните гости. Данните от предварителните записвания представи директорът на морската аерогара Георги Чипилски при откриването на туристическата борса: „Вашата ваканция\". 11 нови дестинации са включени в чартърната програма на летището, допълни той.Традиционно, както и миналата година, топ пазари са Великобритания, Германия, Русия. Най-големи ръстове имаме за Великобритания, Германия, Полша, Чехия, Израел и Словакия.Повече участници, интересни предложения за морска почивка и туристически маршрути в Странджа се представят на изложението, в което участват над 30 общини, организации и туристически фирмиВ програма са включени презентации, срещи с представители на държавни институции. Основна тема, която ще бъде дискутирана и тази година, е проблемът с недостига на кадри в сферата на туризма.Становище за синхронизация на  законодателството ни при наемането на чуждестранни работници от страни извън Европейския съюз подготвят от Съюза на собствениците на хотели в Слънчев бряг. То ще бъде изпратено до МВнР и службата по миграция. За технически проблем при престой на чуждестранните работници на 90 дни сигнализираха хотелиери - според текст в Закона за чужденците, служителят трябва да напусне територията на страната след 90 дни и след това да се върне обратно, за да продължи да работи. Законът за трудовата миграция и трудовата мобилност обаче дава възможност това да се случва без да се напуска територията на страната. Хотелиерите се надяват технологичната грешка да бъде отстранена. Основно туристическите обекти наемат служители от Украйна, Молдова, Сърбия и Македония.Нов туристически маршрут Елхово до Ахтопол - с дължина 170 километра представят от сдружение „Зелена Странджа\" на туристическата борса.  Владимир Димитров обясни, че маршрутът пресича цялата територия на Странджа от река Тунджа до Черно море и ще се преминава и самоорганизирано от туристите - всеки ще планира сам по кое време на годината и кои места да посети.Село Бръшлян е едно от най-посещаваните Странджански села заяви Милен Рашков - младши експерт в парка. Според него притегателна за туристите е типичната странджанска архитектура на къщите. Подготвен е маршрут за билките в Странджа планина. На различни места по маршрута има табели с информация какви билки се срещат, за какво помагат и по какъв начин мога да бъда бъдат опазвани и култивираниВаня Мандова от община Приморско допълни, че общината ще заложи и на културния туризъм,  освен на плажаЕкопътеките се маркират наново. В началото и в края на сезона се провеждат и фестивали. В Китен през юни е „Атлиманска огърлица\" и фолклорните празници „Приморска перла\" през септември. Също и  триатлонът „Лъвско сърце\" през септември има много почитателиТуристическата борса може да бъде разгледана в изложбен център Флора. Изложението ще продължи два дни.  ", "date": "2018.04.12", "title": "Летището в Бургас очаква 3 милиона туристи за пръв път в историята си"}
{"url": "http://www.cross.bg/pynktove-granichnite-softyera-1572421.html", "text": "/КРОСС/ Отстранен е проблемът в софтуера на граничните пунктове и пътната полиция.Сривът предизвика опашки от превозни средства по сухопътните граници на страната и направи невъзможна регистрацията на коли в поделенията на КАТ.Това беше вторият срив на системата за последните 24 часа.  ", "date": "2018.04.12", "title": "Проблемът в софтуера на граничните пунктове и КАТ е отстранен"}
{"url": "http://www.cross.bg/moskovski-transportna-zhelezoputniya-1572424.html", "text": "/КРОСС/ Министърът на транспорта, информационните технологии и съобщенията Ивайло Московски се срещна с генералния директор на Асоциацията на европейската железопътна транспортна индустрия (UNIFE) Филип Ситроен. Повод за разговорите е срещата на високо равнище по въпросите на железопътния транспорт, която ще се проведе утре в София.Министър Ивайло Московски отбеляза, че за нас е голяма чест да председателстваме за първи път Съвета на Европейския съюз, но въпреки трудностите се справяме успешно. Той допълни, че едно от предизвикателствата за българското председателство е интеграцията на Западните Балкани и завършването на основните транспортни коридори от TEN-T, за което ни е необходима голяма подкрепа от страна на Брюксел.Министър Ивайло Московски запозна Филип Ситроен с развитието на проектите в железопътния сектор и необходимостта от инвестиции за завършване на всички направления, които минават през страната ни.Генералният директор на UNIFE изрази благодарност към Министерството на транспорта, информационните технологии и съобщенията и лично към министър Московски за организацията на предстоящата среща на високо равнище по въпросите на железопътния транспорт. Той изрази увереност, че усилията на страната ни за постигането на транспортна свързаност на Западните Балкани с ЕС, ще бъдат подкрепени от всички участници на срещата утре. „Асоциацията на европейската железопътна транспортна индустрия ще настоява пред Европейската комисия за запазване на обема на европейските средства за финансиране на проекти в сектора и след 2020 г.\", допълни още Ситроен.  ", "date": "2018.04.12", "title": "Министър Московски се срещна с генералния директор на UNIFE"}
{"url": "http://www.cross.bg/rysiya-ramo-ryski-1572423.html", "text": "/КРОСС/ Днес ние отбелязваме прекрасен празник, напомнящ за събитие, което без преувеличаване е от общопланетарния мащаб и което раздели историята на човечеството на «преди» и «след».Днес в този хубав и гостоприемен град Банкя ние празнуваме Деня на космонавтиката.Точно преди 57 години, на 12 април 1961 година, съветски летец Юрий Гагарин извърши първи пилотиран полет в космоса, който прослави във вековете човешкия гений и отвага и даде старт на нови високи постижения в усвояване на околоземното пространство.                                Първа експедиция на жена-космонавт, първо излизане на човека в открития космос, първо скачване на космически апарати - тази славна поредица от откритията може да се продължава без край, и аз се гордея от това, че зад много космически рекорди стоят тъкмо руски учени, конструктори и космонавти.В същото време изминалите «звездни» десетилетия доказаха, че тъкмо международно взаимодействие е този двигател, който може да въздигне нашите знания и опит до астрономически височини.Например, благодарение на съветска програма «Интеркосмос» на орбита беше изстрелен първият български спътник и се състоя първият полет на българския космонавт Георги Иванов, направил вашата страна шеста космическа държава в света.В момента Русия и България продължават съвместна работа вече в многостранни формати, в това число и в рамките на руско-европейската изследователска мисия «ЕкзоМарс».Днес пред нашите многобройни български приятели и чуждестранни партньори бих искал да подчертая, че Русия остава отворена за взаимоизгодно и взаимоуважително сътрудничество с всички заинтересовани страни както в космоса, така и на Земята.                     Въпреки всички временни междудържавни разногласия, на борда на Международната космическа станция, в стотици километри над повърхността на нашата хубава, но толкова крехка планета, руски космонавти продължават да работят рамо до рамо със своите чуждестранни колеги в името на общата висока цел - наука и прогрес.Нека да се равняваме на космонавтите и да действаме заедно в името на нашето общо бъдеще, нека да работим и по-нататък за възходящото развитие на руско-българското приятелство и сътрудничество.Честит празник, приятели, честит Ден на космонавтиката!", "date": "2018.04.12", "title": "Слово на Посланика на Русия в България Анатолий Макаров по случай Деня на космонавтиката"}
{"url": "http://www.cross.bg/skiros-devet-ostrov-1572411.html", "text": "/КРОСС/ Съдбата на пилота засега е неизвестна.Многоцелевият изтребител „Мираж 2000-5“ е паднал на около девет мили североизточно от острова.Има съобщения, че изтребителят е бил един от двата, изпратени, за да прехванат турски самолети в Егейско море по-рано днес. Според същите източници обаче не е имало неприятелски действия.Гръцките военновъздушни сили обявиха, че връзката със самолета е изгубена на девет мили от Скирос в 12:15 ч.Турските въоръжени сили отговориха, че по това време не е имало техен самолет наблизо.В района са изпратени гръцки военни кораби и хеликоптери.", "date": "2018.04.12", "title": "Самолет на гръцките ВВС падна край остров Скирос"}
{"url": "http://www.cross.bg/kachestvo-hranite-strani-1572407.html", "text": "/КРОСС/ Европейската комисия обяви, че ще забрани двойното качество на храната в целия Евросъюз. Това стана след натиск от страните от Централна и Източна Европа.Еврокомисарят по правосъдието и правата на потребителите Вера Юрова заяви: \"Ще засилим борбата срещу двойното качество на храните. Изменихме директивата за нелоялни търговски практики, за да пише черно и бяло, че двойното качество на храната е забранено\".Разследванията на няколко страни в Централна и Източна Европа, включително и България, установиха, че мултинационални компании продават продукти, произведени с по-нискокачествени съставки в новите страни членки на ЕС, със същата опаковка и марка, използвана в Западна Европа.Храната \"с двойно качество\" предизвика сериозна критика от страна на членки на ЕС. Българският премиер Бойко Борисов нарече това \"апартейд\". Аз използвах този израз преди него, задавайки въпроса дали няма да въведат и отделни тоалетни за източноевропейците. Нито преди, нито сега, претендирам за авторски права. Нека успехът има много бащи.Когато скандалът избухна, Комисията твърдеше, че качеството на храната не в нейните компетенции, за разлика от безопасността на храните. Като оправдание се изтъкваше правото на бизнеса да използва различни съставки, за да се угоди на различни национални вкусове.На този фон промяната на позицията на Комисията никак не е маловажна.Но работата продължава. За да заработи забраната, заедно с другите страни, България трябва да създаде работещи механизми, спиращи пътя на храните с по-ниско качество. До един месец Еврокомисията ще предостави методология, а всяка страна члена ще реши коя нейна институция, а това може да бъде и сдружение за защита на потребителите, ще бъде компетентна да я прилага.Поставих въпроса за това, че не само храните на известни производители в Източна Европа се продават с по-ниско качество, но също миещи препарати. Много българи си купуват прах за пране от Гърция, не заради цената, а заради качеството.Юрова обясни, че след като техният изследователски център си свърши работата за хранителни продукти, тя ги е инструктирала да подготвят методология за миещи препарати. ", "date": "2018.04.12", "title": "Европейската комисия ще забрани двойното качество на храните"}
{"url": "http://www.cross.bg/siriya-tehnite-strana-1572413.html", "text": "/КРОСС/ Той говори на среща с гостуващия в Дамаск висш член на иранското ръководство Али Акбар Велаяти, който сега е съветник на върховния лидер на Ислямската република аятолах Хаменей.Асад посочи, че \"изявленията на някои западни политици за възможно военно нападение срещу Сирия се основават на изфабрикувани от техните протежета данни\".\"След всяка наша победа на бойното поле на Запад се надигат гласове и се чуват заплахи срещу нас в опит да бъде променен ходът на събитията, Е, но такива гласове и евентуални действия няма да допринесат за нищо, освен да засилят нестабилността в региона и да изложат на заплаха международния мир и сигурност\", подчерта сирийският президент.Иранският пратеник, от своя страна, заяви, че Техеран поддържа твърдостта на Сирия и на нейния народ във войната срещу тероризма\".Той посочи също, че \"заплахите на някои западни страни да нападнат Сирия се основават на лъжи след освобождението на Източна Гута\". \"Това е повтаряща се лъжлива пропаганда, която се използва всеки път след поредното поражение на поддържаните от САЩ бунтовници в Сирия.Ядосани от разгрома на своите наемници на бойното поле, САЩ и техните съюзници повтарят измислиците за употреба на химическо оръжие в Сирия\", каза Велаяти в интервю за агенция Тасним.Сирия и Иран \"съвместно ще противодействат на провокациите и агресивните заплахи от страна на САЩ, Израел и техните съюзници\", подчерта иранският политик. ", "date": "2018.04.12", "title": "Асад: Всяка военна намеса на Запада в Сирия само ще изостри напрежението в региона"}
{"url": "http://www.cross.bg/sigyrnost-f-variant-1572409.html", "text": "/КРОСС/ Президентът Румен Радев свиква на 19 април 2018 г. от 14 ч. на „Дондуков\" 2 заседание на Консултативния съвет за национална сигурност, съобщиха от прессекретариата на държавния глава.Заседанието е на тема „Актуални рискове и заплахи за националната сигурност на Република България. Състояние на Въоръжените сили. Необходими мерки\".Темата за армията и нейната модернизация придоби нова актуалност през последните дни, след като военният министър Красимир Каракачанов заяви, че в конкурса за изтребители ще влязат още Израел, САЩ с нови Ф-16 и Ф-18 и т.н.Радев влезе в сблъсък с управляващите, след като назначеното от него служебно правителство посочи шведския „Грипен\" като най-подходящ вариант за нашите ВВС. ГЕРБ, по чието време американски Ф-16 втора или трета ръка се сочеха за предпочитан вариант, го обвиниха в лобизъм. ", "date": "2018.04.12", "title": "Президентът свиква КСНС заради армията"}
{"url": "http://www.cross.bg/trump-napisa-siriya-1572408.html", "text": "/КРОСС/ „Никога не съм казвал кога ще е ударът по Сирия. Може да е много скоро, а може и изобщо да не е скоро\" написа американският президент Доналд Тръмп в „Туитър\".„При всички случаи, САЩ под моето управление, свършиха чудесна работа, за да се освободи районът от „Ислямска държава\". Къде ни е „Благодаря ти, Америка\"?, написа още той.                                    Вчера в „Туитър\" той се обърна към Русия, като я заплаши с американски удари по Сирия.„Руснаци, подгответе се, защото ракетите ни идват - хубави, нови и умни. Не бива да си партнирате с животно, което убива хора с отровен газ и се забавлява с това!\", написа Тръмп в „Туитър\", което даде храна на спекулациите, че ударите може да бъдат извършени всеки момент.Малко по-късно обаче имаше втори туит, чийто тон беше доста по-умерен.„Отношенията ни с Русия никога не са били толкова зле, дори и през Студената война. Няма причина за това. Русия има нужда от нас, за да ѝ помогнем за икономиката, което ще стане много лесно, а ние имаме нужда всички държави да работят заедно. Да спрем надпреварата във въоръжаването?\", написа Тръмп.След това говорителят на Белия дом Сара Сандърс заяви, че все още е ясно кога и дали ще има военни удари по Сирия.„Президентът не е поставил график, но все още има няколко други опции на масата. Все още ги обмисляме. Крайното решение все още не е взето\", каза тя.По Конституция за военни действия президентът Тръмп трябва да получи подкрепата на Конгреса. Самостоятелно решение има право да вземе само ако става дума за борба с тероризма. ", "date": "2018.04.12", "title": "Доналд Тръмп: Никога не съм казвал кога ще е ударът по Сирия"}
{"url": "http://www.cross.bg/dokymenti-pari-smetka-1572406.html", "text": "/КРОСС/ Шестима мъже бяха арестувани, а трима от тях получиха и обвинения за участие в измамна схема за теглене на пари от банка в Русе, съобщиха от МВР. Престъплението трябвало да бъде извършено с използване на фалшиви документи.Първо, на 10 април 46-годишен мъж бил засечен при опит да изтегли голяма сума пари от чужда сметка чрез използването на неистински документ.Същия ден на паркинга на пл.\"Света троица\" в дунавската ни столица били задържани още петима предполагаеми участници в схемата, на между 31 и 56 г. Те се придвижвали с два леки автомобила.От колите и домовете на заловените са иззети документи, мобилни телефони, сим карти и компютри.Трима (на 31, 46 и 56 г.) са привлечени като обвиняеми.Работата по случая продължава. ", "date": "2018.04.12", "title": "Арест за шестима, искали да точат чужда банкова сметка с фалшиви документи"}
{"url": "http://www.cross.bg/makron-emanyuel-siriya-1572412.html", "text": "/КРОСС/ Изказването му идва ден, след като САЩ и Русия си размениха заплахи, включващи ракетни удари, заради Сирия, чийто режим е подкрепян от Москва.Макрон днес обясни, че ще реши дали негови военни да участват в кампания срещу Асад след събиране на всичката необходима информация и проверката й.По думите му това ще се случи „когато му дойде времето”.", "date": "2018.04.12", "title": "Еманюел Макрон: Имаме доказателство за химическа атака в Сирия"}
{"url": "http://www.cross.bg/speiisi-delo-tormoz-1572430.html", "text": "/КРОСС/ Прокуратурата в Лос Анджелис разглежда дело срещу актьора Кевин Спейси, съобщи Би Би Си. Полицията е събрала доказателства, свързани с инцидент с неизвестен мъж в Западен Холивуд през 1992 г.Службата на шерифа в Лос Анджелис заяви в сряда, че е започнала разследване по делото през декември и по-рано този месец го е представила на прокурор.Не е ясно дали в неговия случай ще се приложи обичайното за Калифорния ограничение за наказанията за сексуални престъпления, което е 10 години.Повече от 30 мъже излязоха с твърдения за сексуално насилие срещу 58-годишния носител на „Оскар\".През ноември актьорът Антъни Рап го обвини в сексуален тормоз в далечната 1986 година, когато е бил на 14, а Спейси - на 26 години.Актьорът заяви, че няма спомен за подобно нещо, но се извини публично. След това той отрече другите твърдения, които по-късно се появиха.От театъра „Олд Вик\" в Лондон, където Спейси беше художествен ръководител, заявиха, че са получили 20 оплаквания срещу него за \"неподходящо поведение\".Говорителят на актьора отказа да коментира заведеното дело.  ", "date": "2018.04.12", "title": "Съдят Кевин Спейси за сексуален тормоз по дело от 1992 г."}
{"url": "http://www.cross.bg/razvitie-stranata-raiionirane-1572404.html", "text": "/КРОСС/ До края на месец април ще се проведе извънредно заседание на Регионалния съвет за развитие на Североизточния район за планиране, на което заместник-министърът на регионалното развитие и благоустройството Деница Николова ще представи вариантите за ново статистическо райониране на страната и основните мотиви за промяна на районите от ниво NUTS.Точка по темата бе залегнала в дневния ред на заседанието на Съвета, което се провежда днес в хотел „Черно море“, но поради неблагоприятните метеорологични условия тази сутрин във Варна зам.-министър Николова бе възпрепятствана да участва в дискусия по темата. Министерството на регионалното развитие и благоустройството провежда серия от дискусии за новото статистическо райониране на ниво регионални съвети за развитие, обхващащи всички шест района, на които в момента е разделена страната. В дискусиите участват областните управители на съответните области, кметове на общини, представители на научните среди, бизнес организации, представители на регионални държавни институции и др.Инициативата на Министерството на регионалното развитие и благоустройството цели широко обществено обсъждане на предложените от междуведомствена работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение за визията на новия подход в регионалната политика.", "date": "2018.04.12", "title": "Извънредно заседание на Регионалния съвет за развитие на Североизточния район за планиране ще дискутира новото статистическо райониране на страната"}
{"url": "http://www.cross.bg/gradysa-mesta-chernomorieto-1572425.html", "text": "/КРОСС/ През нощта ще бъде ясно и почти тихо с минимални температури предимно между 5 и 10 градуса, за София - около 7 градуса.В петък отново ще бъде топло за периода. На места в Дунавската равнина сутринта, а над Черноморието почти през целия ден ще има мъгла. Ще бъде предимно слънчево, след обяд над планинските райони от Западна и Централна България с купеста облачност. Само на отделни места там ще превали и прегърми. Ще духа слаб източен вятър. Максимални температури между 24 и 29 градуса, по-ниски по Черноморието 8-10 градуса, в София - около 25 градуса.В планините ще бъде слънчево, след обяд над масивите от Западна и Централна България с купеста и купесто-дъждовна облачност и на места ще превали и прегърми. Ще духа слаб юг-югозападен вятър. Максималната температура на височина 1200 м ще е около 19 градуса, на 2000 м - около 11 градуса.По Черноморието ще бъде хладно, мъгливо със слаб източен вятър. Максималните температури ще бъдат 9-10 градуса. Температурата на морската вода е 10-12 градуса, а вълнението на морето ще бъде 1-2 бала. ", "date": "2018.04.12", "title": "Топъл петък 13-и, но на места ще превали и прегърми"}
{"url": "http://www.cross.bg/yaiitza-rama-nyakolko-1572414.html", "text": "/КРОСС/ Албанският премиер Еди Рама бе замерян днес в парламента с брашно и яйца заради арестите на лица, които протестираха против въвеждането на пътни такси на автомагистралата между Косово и Албания, предаде Ройтерс.Заради безредиците в пленарната зала (прераснали в интифада с хранителни продукти) заседанието на няколко пъти беше прекъсвано.След като Рама бе уцелен с яйца и брашно, охраната на законодателния орган се намеси и отстрани няколко депутати от опозицията. Над председателското място пък беше разтворен голям чадър.Преди две седмици въвеждането на тол таксата доведе до безредици на един от пунктовете с 20 ранени човека и големи материални щети. ", "date": "2018.04.12", "title": "Брашно и яйца по албанския премиер в парламента"}
{"url": "http://www.cross.bg/moskovski-proektite-ministur-1572405.html", "text": "/КРОСС/ За да гарантираме високо качество на проектите е необходимо преразглеждане на нормативната база, свързана с обществените поръчки за големите инфраструктурни обекти. Това заяви министърът на транспорта, информационните технологии и съобщенията Ивайло Московски по време на среща с ръководството на Камарата на строителите в България, която се проведе днес в МТИТС. Той допълни, че продължителните обжалвания и критерият за избор на изпълнител, предложил най-ниска цена, водят до сериозни проблеми при реализацията на проектите.", "date": "2018.04.12", "title": "Министър Московски и Камарата на строителите в България обсъдиха изпълнението на пътните и жп проекти "}
{"url": "http://www.cross.bg/sistema-stilianidis-bedstviya-1572400.html", "text": "/КРОСС/ Нова система за реакция при бедствия подготвя Европейската комисия. Въпросът беше обсъден от премиера Бойко Борисов и комисаря по хуманитарната помощ Христос Стилианидис.Според Стилианидис, бедствията през последните години са показали, че действащата в момента система не работи ефективно. Новата система ще допълва националните и ще може да се ползва при медицински и химически бедствия, земетресения и кризи.Целта на днешната среща е България да внесе това предложение през юни, а системата да бъде изградена до края на годината.„Новата система трябва да бъде въведена максимално бързо, защото следващото бедствие може би вече е зад ъгъла\", предупреди Стилианидис.  ", "date": "2018.04.12", "title": "България предлага нова система за реакция при бедствия в ЕС"}
{"url": "http://www.cross.bg/internet-detzata-bezopasen-1572396.html", "text": "/КРОСС/ Председатилят на Държавната агенция за закрила на детето (ДАЗД) д-р Елеонора Лилова проведе първа среща с представители на едни от най-големите организации и ведомства, работещи за безопасен интернет сред децата и младежите.Тя представи различни инициативи, по които ДАЗД работи усилено, и договори партньорски отношения за реализирането им. Участниците в срещата изразиха готовност за съвместна работа по постигане на най-важната цел - онлайн безопасността на децата в България.В работното заседание участие взеха Георги Апостолов, координатор в Национален център за безопасен интернет, Деян Благоев от „Булбера\", Адриана Панайотова и Гергана Стоянчева от Национален дигитален алианс, Ивелина Атанасова, председател на Фондация „Дигиталните деца\", и Гергана Анева, началник на отдел „Международно сътрудничество и европейска координация\" към Държавната агенция „Електронно управление\".  ", "date": "2018.04.12", "title": "Председателят на ДАЗД ще работи за безопасен интернет сред децата"}
{"url": "http://www.cross.bg/erdogan-siriya-razgovarya-1572395.html", "text": "/КРОСС/ Турският президент Реджеп Тайип Ердоган заяви, че днес ще разговаря по телефона с президента на Русия Владимир Путин за развитията в Сирия, съобщи турската телевизия НТВ.Ердоган разговаря късно снощи по телефона с американския държавен глава Доналд Тръмп за ситуацията в Сирия, допълват още от телевизията.Снощи разговарях с Тръмп, днес ще говоря с Путин. Ще говорим по въпроса за предотвратяване на химическите нападения, посочи Ердоган. ", "date": "2018.04.12", "title": "Ердоган ще разговаря с Путин заради развитията в Сирия"}
{"url": "http://www.cross.bg/chasa-proverka-kyhini-1572401.html", "text": "/КРОСС/ Автомобил с полска регистрация, напускащ страната през граничния пункт Видин - Калафат, е спрян за проверка на 11.04.2018 г. към 11 часа. Българските гранични полицаи заедно с румънските си колеги започват физически оглед на автомобила. Между втория и третия ред седалки, в кухини на пода,  те откриват три пакета, увити в тиксо.Автомобилът е отклонен за допълнителна проверка, извършена съвместно с митнически служители. В рамките на инспекцията са открити още седем пакета, укрити във фабрични кухини в купето на автомобила и багажния отсек.При разрязването на един от пакетите е установено, че съдържа зелена тревиста маса. Направеният полеви наркотест е реагирал на марихуана.  Общото тегло на наркотичното вещество е 10, 340 кг.По случая е образувано дознание в ГПУ-Видин, което се води  под ръководството на окръжната прокуратура. Полският гражданин е привлечен като обвиняем и ще бъде задържан за 72 часа.  ", "date": "2018.04.12", "title": "Над 10 кг марихуана заловиха на ГКПП-Видин"}
{"url": "http://www.cross.bg/liniya-izpolzva-dvete-1572399.html", "text": "/КРОСС/ Между въоръжените сили на Русия и САЩ има специална гореща линия за комуникация относно операциите в Сирия. Връзката се използва от двете държави.Информацията съобщи говорителят на Кремъл Дмитрий Песков на фона на заплахите на САЩ да извършат ракетни удари срещу сирийската армия, информира АФП.\"Тази линия съществува и е в активно състояние\", поясни говорителят пред журналисти. Той добави, че телефонната връзка има за цел избягване на инцидентни сблъсъци и заради това се \"използва от двете страни\".   ", "date": "2018.04.12", "title": "Русия и САЩ със специална линия за контакт за Сирия"}
{"url": "http://www.cross.bg/bulgariya-yanyari-mesetz-1572384.html", "text": "/КРОСС/  През януари 2018 г. износът на България за ЕС се увеличава с 26.9% спрямо същия месец на 2017 г. и е в размер на 3 094.3 млн. лева. Това сочи статистика на Националния статистически институт (НСИ).Основни търговски партньори на България са Германия, Италия, Румъния, Гърция, Франция и Нидерландия, които формират 69.1% от износа за държавите членки на ЕС.                        При износа на България за ЕС, разпределен според Стандартната външнотърговска класификация, през януари 2018 г. в сравнение със същия месец на предходната година най-голям ръст е отбелязан в секторите „Необработени (сурови) материали, негодни за консумация (изкл. горивата)\" (93.2%) и „Мазнини, масла и восъци от животински и растителен произход\" (64.5%). Най-голям спад се наблюдава в сектор „Минерални горива, масла и подобни продукти\" (39.0%).Вносът на България от ЕС през януари 2018 г. се увеличава с 21.7% спрямо същия месец на предходната година и е на стойност 3 226.3 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция.                       При вноса от ЕС, разпределен според Стандартната външнотърговска класификация, през януари 2018 г. в сравнение със същия месец на 2017 г. най-голямо процентно увеличение е отчетено в сектор „Минерални горива, масла и подобни продукти\" (48.9%). Намаление не се наблюдава в нито един от секторите.Външнотърговското салдо (износ FOB - внос CIF) на България с ЕС за януари 2018 г. е отрицателно и е на стойност 132.0 млн. лева (табл. 1 от приложението). По цени FOB/FOB (след елиминиране на разходите за транспорт и застраховки при внос на стоки) салдото е положително и е в размер на 73.0 млн. лева. ", "date": "2018.04.12", "title": "НСИ: През януари 2018 г. износът на България за ЕС се увеличава с 26.9% спрямо същия месец на 2017 г. "}
{"url": "http://www.cross.bg/huawei-huawei-izkystven-1572402.html", "text": "/КРОСС/  Технологичният производител Huawei обяви на стилно събитие в галерията на Музея на съвременно изкуство старта на продажбите на новите смартфони от серията P20 - HUAWEI P20 и HUAWEI P20 Pro От 23 април смартфонът влиза в регулярна търговска продажба. Другият не по-малко интересен модел отгамата с удивителна и модерна естетична визия Двете елитни устройства ще се предлагат от всички партньори на Huawei - мобилните оператори Vivacom, Теленор и Мтел, веригите Technomarket и Technopolis, и дистрибуторската мрежа на Поликомп. Предварителна поръчка може да се направи от Мтел, Теленор, Vivacom, Tecnomarket, Technopolis, Techmart и Zora. Наличните на нашия пазар цветови гами са Twilight, Black и Midnight Blue за P20 Pro и Black, Midnight Blue и Pink Gold за P20. Всеки потребител, закупил P20 Pro или P20 чрез официалните канали, получава , покриваща счупване или друг вид инцидент с една безплатна подмяна или сервизиране в най-рисковия период на адаптация към новото устройство. За още по-голямо удобство Центърът за обслужване на клиенти на Huawei предлага и  при всяко сервизно събитие за целия гаранционен срок на продукта (2 години). Активирането на \"Premium сервиз\" става от потребителя чрез регистрация в приложението HiCare или на уебсайта на компанията  в срок до 1 календарен месец от датата на покупка, а за регистриране на сервизно събитие е необходимо обаждане на собствената сервизна линия на компанията на номер 080018818.„Щастливи сме да обявим, че през миналата година Huawei постигна впечатляващия резултат от 91 % познаваемост на марката на локалния пазар, което е категорично доказателство за успеха и доверието, които градим с бързи темпове сред българските потребители. За да продължим да надграждаме, трябва да създаваме все по-завладяващи продукти и в лицето на нашите партньори, да отговаряме на високите очаквания на потребителите. Новите P20 модели са най-новият и ярък пример за световната мобилна революция и сме сигурни, че ще бъдат възприети много добре от родния пазар\" - коментира Лонгруи Цио (Джефри), директор отдел \"Потребителски устройства\" за Huawei България и Македония.„Преди броени дни бе световната премиера на P20 в Париж и новата гама вече получи световното признание - лабораторията за анализи и оценки на възможностите на фотоапарати и мобилни устройства DxOMark, нееднозначно определи камерата на P20 Pro като „променяща играта\" и като като най-добрата в смартфон до момента. За да не бавим повече това технологично „изкушение\" у нас, започваме веднагас продажбите на дата модела. Пускаме и специална  услуга с добавена стойност и гарантирана и удобна за потребителите поддръжка на P20 и P20 Pro, от датата на покупка до края на гаранционния период\" - сподели Георги Колев, търговски директор на HUAWEI България и Македония.„С новата P20 серия достигнахме до етап на развитие на мобилните възможности, при който вече говорим за комбинация на технологии и изкуство, за да имаме в ръцете си един шедьовър с изкуствен интелект, който улеснява и нашия начин на живот. Не случайно и лице на новата ни кампания е прочутата израелска актриса Гал Гадот. Тя олицетворява баланса и комбинацията между високите технологии и изискания стил, наложени от Huawei в лицето на новия съвършен личен асистент - смартфонът. В България кампанията ще бъде представена чрез рекламен клип в национален телевизионен ефир и активна медийна комуникация\" - допълни по време на представянето Дарина Иванова, маркетинг директор на компанията.Флагман устройството от серията HUAWEI P20 Pro идва с първата в света тройна Leica камера, като и двата модела демонстрират неподозирани до този момент функции с изкуствен интелект, комбинирайки технология и изкуство, за да вдъхнат спиращо дъха усещане за ново смартфон изживяване. Иновативната технология и изключителните резултати отличават Huawei P20 и P20 Pro като смартфоните с най-добри камери, според престижната бенчмарк лаборатория за мобилна фотография DxOMark.  ", "date": "2018.04.12", "title": "Huawei започва кампания за предварителна продажба на P20 Pro и пуска в продажба P20 от 10 април"}
{"url": "http://www.cross.bg/talanti-sportni-leva-1572403.html", "text": "/КРОСС/ Най-много кандидати за програма „Спортни таланти\" на „Еврофутбол\" има от София, показва статистиката след обработка на документите. Състезателите от столицата са 46, следвани от Пловдив с 11 участници, Русе - с 8, Варна - със 7, Чепеларе и Дупница с  по 5. По трима състезатели са подали документи от Враца и Своге, по двама от Бургас, Горна Оряховица, Търговище, Хасково, Видин.Други градове, от които е проявен интерес към програмата, са Банско, Плевен, Силистра, Самоков, Йоаким Груево, Враниловци, Първомай, Габрово, Томпсън, Троян, Блатница, Етрополе, Димитровград, Гоце Делчев, Асеновград, Пирдоп, Берковица, Благоевград, Велико Търново и Бяла.  Общият брой на състезателите е 118. Те са представители на над 25 вида спорт - плуване, скокове във вода, биатлон, триатлон, модерен петобой, шорттрек, тенис, тенис на маса, шахмат, кану-каяк, планинско колоездене, спортна акробатика, художествена  гимнастика, бадминтон, фехтовка, лека атлетика, спортна стрелба, стрелба с лък, академично гребане, ветроходство, таекуондо, карате, бокс, борба, джудо, сноуборд и др.Сред кандидатите има 55 девойки и 63 младежи, които са разпределени във възрастови групи до 16 г., от 16 до 20 г. и от 21 до 28 г. Най-често те се нуждаят от финансова подкрепа в диапазона от 2 500 до 5 000 лева, като най-ниската сума, поискана по програмата, е 1590 лева, а най-високата - 7 122 лева. Трима от участниците бяха дисквалифицирани по административни критерии.Групата на съветниците към Програма „Спортни таланти\", която включва университетски преподаватели, изявени български спортисти, спортни журналисти и други представители на медиите, оценява в момента участниците. Победителите ще бъдат обявени на официална церемония в края на април 2018 г. Те ще получат безвъзмездно финансиране за закупуване на екипировка, участие в турнири, подготовка, възстановяване и други.„Еврофутбол\" организира програма „Спортни таланти\" в партньорство с Фондация „Работилница за граждански инициативи\" (ФРГИ) за седма поредна година като част от проекта за корпоративна социална отговорност „Печелиш и помагаш\". Досега българският букмейкър е подкрепил по програмата 130 участници, някои от тях два или три пъти. Предоставените средства са на стойност над 750 000 лева.Медийни партньори по програма „Спортни таланти\" са: сайтовете , , , , , , , , , агенциите  и , радиата  и . За поредна година подкрепа оказва и .                                                                                                                                                                                                  ", "date": "2018.04.12", "title": "Столичани най-много кандидатстват за „Спортни таланти“ на Еврофутбол "}
{"url": "http://www.cross.bg/andreev-zhelyaz-kostadinov-1572388.html", "text": "/КРОСС/ Правителството и лично премиерът Бойко Борисов трябва да излезе с ясна позиция по случая с Желяз Андреев. За това призоваха от партия \"Възраждане\".Според председателя на партията Костадин Костадинов въпросът е политически, затова е наложително да има политическа реакция, включително преразглеждане на договора за екстрадиция и правна помощ със САЩ, подписан 2013 година.Днес от 18 часа в София и в десетки градове ще се проведат протести в подкрепа на Желяз Андреев, който е обвинен в участие в заговор за нарушаване на ембаргото на Сирия.  ", "date": "2018.04.12", "title": "Костадинов: Премиерът да излезе с ясна позиция по случая с Желяз Андреев"}
{"url": "http://www.cross.bg/siriya-samoleti-sili-1572387.html", "text": "/КРОСС/ Единият от самолетите МС-12S EMARSS e бил с граждански отличителни знаци, а другият МС-12 Liberty - с отличителни знаци на американските военновъздушни сили.Медията коментира, че това се случва в момент, когато облаците над Източното Средиземноморие са започнали да се сгъстяват заради очертаващ се удар на САЩ и Франция в Сирия и заради нарастващия войнствен климат с Русия.Отбелязва се, че кацналите на остров Крит американски самолети са били използвани в мисии в Афганистан и Ирак. Според Скай други такива, но по-малки самолети са участвали и в операции на САЩ в Африка и Латинска Америка.Де факто с тези самолети се събира разузнавателна информация, благодарение на инсталираните върху тях мощни радиолокационни системи и сензори.Позовавайки се на \"Таймс\", руската агенция ТАСС предаде, че британските военновъздушни сили в Кипър се поставени в състояние на повишена готовност за нанасяне на възможни удари срещу Сирия.Агенцията цитира също Би Би Си, която вчера съобщи, позовавайки се на собствени източници, че британският премиер Тереза Мей била готова да се присъедини към военните действия срещу правителствените сили в Сирия, без да търси одобрението на британския парламент.По сведения на \"Дейли телеграф\" Тереза Мей се разпоредила британски подводници да навлязат към бреговете на Сирия на разстояние един ракетен удар, посочва ТАСС.", "date": "2018.04.12", "title": "Американски разузнавателни самолети кацнаха на остров Крит"}
{"url": "http://www.cross.bg/deloto-knizha-komisiyata-1572390.html", "text": "/КРОСС/ Гражданското дело за конфискацията на имущество на банкера Цветан Василев, семейството му и свързани с тях дружества, не е забавяно.Това става ясно от изявление на Софийския градски съд (СГС), който беше критикуван от председателя на антикорупционната комисия Пламен Георгиев, която като приемник на комисията за конфискация е ищец срещу бившия мажоритарен собственик на фалиралата КТБ. Искът е за близо 2,2 млрд. лева.Георгиев изрази недоволство от решението на съдията-докладчик Катерина Енчева да спре процеса и да отправи искане за тълкуване по няколко въпроса до Съда на Европейския съюз в Люксембург. Това става 2 години след завеждането на делото, освен това според шефа на комисията въпросите до евросъда съвпадат с тезите на Василев.От СГС обаче припомниха, че то е образувано на 17 март 2016 г. срещу 27 ответници, намиращи се в България, Люксембург и Британските Вирджински острови. Исковата молба е от 471 страници, а приложенията към нея са многобройни. Спазването на законните изисквания за размяна на книжа отнема значително време поради обема на документите, броя на ответниците и усложненията, свързани с връчването на книжа в чужди държави.Съдът се е произнасял няколко пъти по искания на комисията за конфискация за допускане на обезпечителни мерки. Във връзка с това са подадени и 17 въззивни частни жалби, които съдът е администрирал чрез даване на указания за отстраняване на нередовности и размяна на книжа между насрещни страни.Съдия Енчева е поела делото в началото на 2017 г. и е извършила процесуални действия по искания за допускане на обезпечителни мерки, конституиране на трето лице - помагач, размяна на книжа, администриране на частни жалби. По искания на различни страни и с оглед обема на книжата по делото сроковете за отговор на исковата молба са били продължавани. Това допълнително е удължило времето за подготовка на делото в закрито заседание, се казва в съобщението на съда.Запитването до Съда в Люксембург е отправено служебно и единствено по преценка на съда, като нито една от страните по делото не е правила такова искане, подчертаха от СГС. ", "date": "2018.04.12", "title": "Съдът отговори на шефа на ”Антикорупция” за Цветан Василев"}
{"url": "http://www.cross.bg/iqos-dizaiin-pyshat-1572391.html", "text": "/КРОСС/ „Голяма чест е да бъдем отличени като лидер в иновациите в бранша“, каза той. „Когато създавахме , ние искахме да осигурим интуитивно и задоволително удовлетворение за мъжете и жените, които пушат и които търсят по–добра алтернатива на цигарите. Близо 5 милиона мъже и жени вече спряха да пушат и преминаха на . Да получим за първи път наградата е забележително постижение по нашия път към изграждане на бъдеще без дим.“", "date": "2018.04.12", "title": "Филип Морис Интернешънъл с престижна награда за дизайн за иновативната система IQOS"}
{"url": "http://www.cross.bg/nekov-godina-hranite-1572389.html", "text": "/КРОСС/ Европейската комисия (ЕК) планира законодателни мерки за по-добра защита на правата на потребителите. Предвиждат се промени срещу двойните стандарти при храните.ЕК излезе с комуникация за промяна на директива на чл. 6 от 2005 година, която е за нелоялни търговски практики от страна на търговци към потребители, каза в „Преди всички\" евродепутат Момчил Неков и подчерта, че това е една добра новина за всички.„Радостното е, че трябва да стане в много кратки срокове, до средата на 2019 година да има приложения на изменения на тази директива от 2005 година. Когато се измени, да се запише вътре, че няма право да се продават храни, които са с еднаква опаковка, еднакъв състав, но с различно качество. Радвам се, че ЕК чу гласа на ЕП. Тази инициатива е започнала още през 2009 година и вече дава резултат\", допълни той.Различните цени на едни същи продукти в различните държави също са нелоялна практика, но нещата са по-различни, тъй като е на пазарен принцип, каза Неков.„Всеки потребител може да избере дали да купува една стока или не, а вече колко ще бъдат прекупвачите по самата верига и дали примерно може да се направи списък да се наименуват всички продукти, които реално правят нелоялни търговски практики към българи. Тук обаче целта е друга - да се преборим с тази дискриминация към Източна Европа, като се започне от храните, да се премине към нехранителните продукти, а вече, ако говорим за качеството на храните, след това да преминем към тази стъпка в България  с намаляването на захарта в продуктите, да има такова законодателство у нас. Това са следващите стъпки, които трябва да извървим\".\"Втората добра новина е, че у нас най-после може да бъде изработен Закон за доброволчеството. Само две страни в ЕС - България и Словения, нямат такъв закон\", каза още в интервюто Момчил Неков.„Това, което ми дава надежда е, че Лиляна Павлова, като министър на Българското европредседателство, беше на посещение в групата на Прогресивния алианс на социалистите и демократите през 2017 година, там аз ѝ казах, че през април месец предстои разглеждането на досието за Европейски корпус на солидарност, а в същото време ние нямаме Закон за доброволчеството. Два дни след това г-н Цветанов е внесъл законопроект за доброволчество в НС, който предстои да се разгледа\".Липсата на такъв закон възпрепятства хората, които искат да се включат в инициативите, свързани с Европейския корпус за солидарност.„Всяко евро, инвестирано в доброволчеството, връща 5 евро в националните бюджети\", подчерта Неков.По инициатива на Неков в дома на Европа се провежда кръгла маса „Възможности и предизвикателства пред доброволческата дейност в европейски и национален план\".  ", "date": "2018.04.12", "title": "ЕК планира законодателни мерки срещу двойните стандарти при храните"}
{"url": "http://www.cross.bg/politziya-putna-rabotata-1572392.html", "text": "/КРОСС/ И днес технически трудности спъват работата на \"Пътна полиция\" и \"Гранична полиция\" в цялата страна, съобщиха от МВР.В 9.00 часа сутринта е възникнал проблем, заради който дейностите по регистрация на коли временно са забавени.Опашки от автомобили са се образували в столичната \"Пътна полиция\". Патрули регулират движението в района. По границите засега е спокойно на \"Капитан Андреево\" и \"Кулата\", съобщават кореспондентите на NOVA.От МВР увериха, че специалисти вече работят по отстраняването на техническите проблеми.  ", "date": "2018.04.12", "title": "Технически проблеми спъват работата на КАТ и \"Гранична полиция\""}
{"url": "http://www.cross.bg/iioan-matev-beshe-1572393.html", "text": "Процесът срещу Йоан Матев, обвинен за убийството на Георги Игнатов в Борисовата градина от 2015-та година, започна по същество. След като преди три месеца първото заседание бе отложено заради нередовно призован адвокат - защитата на Йоан Матев, в края на февруари месец мина и фазата на разпоредителното заседание и съдът даде ход на делото.Съдът приобщи към наказателното дело и заведените искови молби от родителите на убития Георги Игнатов за предявени неимуществени и морални щети в общ размер на 400 хил.лв. Тогава защитата на Йоан Матев поиска и процесът да се води при закрити врата, но съдът отбеляза, че публичността е една от гаранциите за справедливост и отказа да затвори вратите.В съдебната зала днес ще бъдат разпитани свидетели.Матев беше обвинен за убийството на 15-годишния Георги Игнатов в Борисовата градина през юни 2015 г. Убийството на Георги беше извършено посред бял ден в парка, точно срещу бариерите на двора на БНР. Момчето е имало среща с приятели малко по-късно, а след като е бил намушкан е успял да се обади по телефона на приятелката си. Тя подала сигнала към тел. 112.Дни след деянието на сайта си МВР беше публикуван видеоматериал, показващ как младеж бяга от района на престъплението. Полицията апелира към гражданите за съдействие за изясняване на самоличността на бягащия предполагаем извършител на убийството, тъй като дълго време убийството остана мистерия.Йоан Матев беше задържан от полицията обаче чак в началото на 2017 година - близо година и половина след престъплението. Тогава бе обявено, че братът на задържания е съобщил, че Йоан признал пред него за извършеното.Според информацията, дадена от полицията, след престъплението Йоан Матев и променил изцяло външността си, включително е започнал и да тренира, за да натрупа маса.От една година Йоан Матев се намира в ареста с мярка за задържане под стража. ", "date": "2018.04.12", "title": "Делото срещу Йоан Матев тръгна по същество"}
{"url": "http://www.cross.bg/zhelyaz-ekstraditziya-andreev-1572394.html", "text": "/КРОСС/ По разпореждане на премиера Бойко Борисов МВнР предприе спешни действия за изясняване на всички обстоятелства около случая с българския гражданин Желяз Андреев. По указания на вицепремиера и министър на външните работи Екатерина Захариева зам.-министър Юрий Щерк покани на среща американския посланик в София, Ерик Рубин, а българският посланик във Вашингтон Тихомир Стойчев поиска спешно да бъде приет от заместник помощник държавния секретар за Европа Матю Палмър за изясняване на исканията на американската страна.Екстрадицията на български граждани за САЩ се регулират от Закона за екстрадицията и европейската заповед за арест и от Договора за екстрадиция между правителствата на Република България и САЩ, ратифициран на 23 април 2008 година, влязъл в сила на 21 май 2009 г.На основание чл. 20 т. 1 от Договора МВнР ще поиска консултации между Департамента по правосъдие на САЩ и Министерството на правосъдието на Република България.Конкретното искане за екстрадиция на Желяз Андреев е постъпило във Върховната касационна прокуратура по линия на международното полицейско сътрудничество. МВнР припомня, че решението за екстрадиция е от компетенциите на съдебната власт.В интернет върви онлайн петиция против екстрадицията на Желяз, която е под същия наслов като протестите. Към 12 часа на 12 април петицията е подписана от близо 2 500 души.  ", "date": "2018.04.12", "title": "Външно изяснява случая с Желяз Андреев, по разпореждане на премиера"}
{"url": "http://www.cross.bg/dyshi-naselenie-stranata-1572385.html", "text": "/КРОСС/3 422 409 мъже и 3 627 625 жени живеят в България към 31 декември 2017 г., показват данните на НСИ за населението и демографските процеси у нас. Това означава, че на 1000 мъже се падат 1060 жени.Броят на мъжете преобладава във възрастите до 53 години. С нарастването на възрастта се увеличават броят и относителният дял на жените от общото население на страната.Населението в трудоспособна възраст към 31.12.2017 г. е 4,248 млн. души, или 60.3% от населението на страната, като мъжете са 2,233 млн., а жените - 2,015 млн. През 2017 г. броят на трудоспособното население намалява с почти 56 хил. души, или с 1.3%, спрямо предходната година.                           Към края на 2017 г. над трудоспособна възраст са 1,736 млн. души, или 24.6%, а под трудоспособна възраст - 1,066 млн. души, или 15.1% от населението на страната.Процесът на застаряване е по-силно изразен сред жените отколкото сред мъжете. Относителният дял на жените на възраст над 65 години е 24.4%, а на мъжете - 17.4%. Тази разлика се дължи на по-високата смъртност сред мъжете и като следствие от нея - на по-ниската средна продължителност на живота при тях.В регионален аспект делът на лицата на 65 и повече навършени години е най-висок в областите Видин (29.3%), Габрово (28.2%), Кюстендил (26.9%) и Ловеч (26.6%). Общо в деветнадесет области този дял е над средния за страната. Най-нисък е делът на възрастното население в областите София (столица) - 17.2%, и Варна - 18.6%.Общо за ЕС-28 относителният дял на населението на 65 и повече навършени години е 19.4%. Най-висок е този дял в Италия (22.3%), следвана от Гърция (21.5%) и Германия (21.2%). Общо в шест страни, включително и България, делът на възрастното население е над 20.0%.                             Населените места без население са 162. Най-голям е техният брой в областите Габрово, Велико Търново и Кърджали - съответно 61, 58 и 11. В 1 172, или в 22.3% от населените места, живеят от 1 до 49 души включително. С население над 100 хил. души са шест града в страната, в които живеят 34.1% от населението на страната.В 72 общини с население под 6 000 души живеят едва 3.9% от населението на страната. В същото време в деветте общини с население над 100 хил. души живеят 41.0% от населението на страната. Най-голяма по население е Столична община (1 325 429), следвана от общините Пловдив (345 213) и Варна (344 748). Най-малката община е Трекляно - 798 души. ", "date": "2018.04.12", "title": "НСИ: На 1000 българи се падат 1060 българки"}
{"url": "http://www.cross.bg/fevryari-treti-strani-1572382.html", "text": "/КРОСС/ През периода януари - февруари 2018 г. износът на България за трети страни намалява с 20.9% в сравнение със същия период на предходната година и е на стойност 2 240.9 млн. лева (табл. 1 и 2 от приложението). Основни търговски партньори на България са Турция, Китай, Съединените американски щати, бившата югославска република Македония, Сърбия и Руската федерация, които формират 56.7% от износа за трети страни (табл. 3 от приложението). През февруари 2018 г. износът на България за трети страни намалява с 24.8% спрямо същия месец на предходната година и е в размер на 1 142.9 млн. лева.                          През периода януари - февруари 2018 г. при износа на България за трети страни, разпределен според Стандартната външнотърговска класификация, най-голям ръст в сравнение със същия период на 2017 г. е отбелязан в секторите „Машини, оборудване и превозни средства\" (19.9%) и „Артикули, класифицирани главно според вида на материала\"  (15.2%) (табл. 4 от приложението). Най-голям спад се наблюдава в секторите „Минерални горива, масла и подобни продукти\" (68.9%) и „Безалкохолни и алкохолни напитки и тютюн\" (52.8%).Вносът на България от трети страни през периода януари - февруари 2018 г. се увеличава с 9.3% в сравнение със същия период на предходната година и е на стойност 3 483.4 млн. лева (по цени CIF) (табл. 1 и 2 от приложението). Най-голям е стойностният обем на стоките, внесени от Руската федерация, Турция, Китай и Сърбия (табл. 3 от приложението).През февруари 2018 г. вносът на България от трети страни се увеличава с 2.9% спрямо същия месец на предходната година и е в размер на 1 654.2 млн. лeвa.                           При вноса от трети страни, разпределен според Стандартната външнотърговска класификация, през периода януари - февруари 2018 г. спрямо същия период на 2017 г. най-голямо процентно увеличение е отчетено в секторите „Мазнини, масла и восъци от животински и растителен произход\" (61.0%) и „Машини, оборудване и превозни средства\" (40.8%) (табл. 4 от приложението). Спад се наблюдава само в сектор „Минерални горива, масла и подобни продукти\" (17.1%).Външнотърговското салдо (износ FOB - внос CIF) на България с трети страни през периода януари - февруари 2018 г. е отрицателно и е в размер на 1 242.5 млн. лева (табл. 1 от приложението). По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 984.7 млн. лева.През февруари 2018 г. външнотърговското салдо (износ FOB - внос CIF) с трети страни е отрицателно и е на стойност 511.3 млн. лева.                            През периода януари - февруари 2018 г. в страната са внесени стоки общо на стойност       9 620.9 млн. лв. (по цени CIF), или с 11.1% повече спрямо същия период на 2017 година (табл. 1 и 2 от приложението). През февруари 2018 г. общият внос се увеличава с 3.1% спрямо същия месец на предходната година и възлиза на 4 565.4 млн. лева.                         Общото външнотърговско салдо (износ FOB - внос CIF) е отрицателно през периода януари - февруари 2018 г. и е на стойност 1 600.4 млн. лева (табл. 1 и 2 от приложението). По цени FOB/FOB (след елиминиране на разходите за транспорт и застраховки при внос на стоки) салдото през периода януари - февруари 2018 г. също е отрицателно и е в размер на 992.1 млн. лева. През февруари 2018 г. общото външнотърговско салдо (износ FOB - внос CIF) е отрицателно и е на стойност 737.2 млн. лева. По цени FOB/FOB салдото също е отрицателно и е в размер на 471.2 млн. лева. ", "date": "2018.04.12", "title": "НСИ: Износът на България за трети страни намалява с 20.9%"}
{"url": "http://www.cross.bg/skillet-rock-nyama-1572373.html", "text": "/КРОСС/ Култовата банда SKILLET идват за първото си самостоятелно шоу в СОФИЯ, като част от тазгодишната им обиколка на световните метъл сцени. Да! България е част от световната метъл сцена отдавна и няма причина да не си го признаваме.От основаването си през 1996 година, та до днес, SKILLET са доста продуктивни и това се разбира и от:  * 2 номинации за Grammy Award * #1 iTunes Rock Charts * #1 on the Active Rock Chart  * #8 в Rock Streaming Songs Artists of the Year * Двойно платинени, Платинени и Златни композиции! * Над 440 милиона гледания в ТубатаНо цифри и статистики не могат да опишат живото изпълнение и пауъра, с който зареждат от сцената по време на участията си. И няма как да е иначе, след като са делили сцена с групи като Guns'n'Roses, Metallica, Marilyn Manson, Linkin Park, Slipknot, System Of A Down, Korn, Godsmack и много други. Вече нямаме търпение до 30 юни, 20:00 часа, зала Универсиада.Билетите са в продажба от 12 април и ще ги намерите в Ивентим, Билетен Център НДК, OMV, както и online na: ", "date": "2018.04.12", "title": "SKILLET ''удрят'' София на 30 юни"}
{"url": "http://www.cross.bg/dimov-okolnata-sreda-1572378.html", "text": "/КРОСС/ ", "date": "2018.04.12", "title": "Намаляват екотаксите за нови коли, увеличават за старите"}
{"url": "http://www.cross.bg/prostrelyan-politzaii-lykovit-1572379.html", "text": "/КРОСС/ Полицай е прострелян при операция на МВР близо до град Луковит, област Ловеч, научи \"Хоризонт\". При акцията са задържани двама души, които са се занимавали с разпространение на наркотици и други престъпления.Служителят на МВР е прострелян в рамото. Той е настанен в болница.В момента полицията продължава обиските на адреси в района. ", "date": "2018.04.12", "title": "Полицай е прострелян при операция на МВР край Луковит"}
{"url": "http://www.cross.bg/iztochna-dyma-gyta-1572377.html", "text": "/КРОСС/  Сирийската армия установи пълен контрол над град Дума, намиращ се до този момент в ръцете на групировката „Джейш ал-Ислам“.Така правителствените сили на Дамаск поемат управлението над цяла Източна Гута, последния бастион на опозиционните сили, съобщи пред журналисти началникът на Центъра по примиряване на враждуващите страни в Сирия генерал-майор Юрий Евтушенко, предава ТАСС.„Днес (12 април) се случи знаково събитие в историята на Сирийската Арабска Република. Издигането на държавния флаг над сградите в град Дума  бележи контрола над това населено място и следователно - над Източна Гута като цяло\", заяви Евтушенко, като напомни, че считано от четвъртък в града ще бъдат изпратени подразделения на руската военна полиция.Те ще гарантират спазването на реда при предаването на властта в Дума на правителството в Дамаск.", "date": "2018.04.12", "title": "Сирийската армия установи пълен контрол над Източна Гута"}
{"url": "http://www.cross.bg/feiisbyk-zykurburg-danni-1572370.html", "text": "/КРОСС/ Шефът на Фейсбук Марк Зукърбърг каза пред американски конгресмени че смята за неизбежно въвеждането на регулации в индустрията на социалните медии.Във втория ден от изслушването му в Камарата на представителите във Вашингтон той освен това разкри, че собствените му лични данни също са били включени в огромния пакет от лични данни на 87 млн. потребители на социалната мрежа, продадени на злонамерени трети страни от \"Кеймбридж Аналитика\", предаде Ройтерс.\"Значението на интернет в света и ролята му в живота на хората растат и мисля, че ще необходима някаква регулация\", каза Зукърбърг в показанията си пред комисията по енергията и търговията към долната камара на Конгреса на САЩ.Трябва обаче да се внимава каква ще бъде тази регулация, отбеляза той.По-големи компании като Фейсбук имат ресурси да се съобразят с наложена от правителството регулация, но \"това може да се окаже по-трудно за малки стартъп фирми\", добави Зукърбърг.Изслушванията на шефа на Фейсбук в Конгреса продължиха втори ден днес след грандиозния скандал за злоупотреба с лични данни, разтресъл из основи не само неговата огромна компания, но и цялата сфера на социалните медии в САЩ и Европа.33-годишният Зукърбърг каза в отговор на въпрос, че Фейсбук позволява на своите потребители сами да решат дали и как желаят тяхната информация да бъде споделяна. След това той обаче призна, че неговата компания \"може по-добре да обясни как работи механизмът на рекламата\", който позволява т.нар. микротаргетиране, което насочва рекламни съобщения с оглед на следените лични предпочитания и интереси на потребителите на мрежата.\"Но как могат потребителите да имат контрол над своите лични данни, когато Фейсбук не успява да контролира тези данни?\", запита риторично демократът Франк Палоун от Ню Джърси.След доста остра размяна на реплики със Зукърбърг, демократката Даяна Дегрет от Колорадо каза, че Конгресът трябва да помисли за налагане на \"наистина солидни глоби\" за социални медии, които продължават да компрометират лична информация на своите потребители.Вчера и в Европарламента поискаха основателят на Фейсбук да бъде изслушан. ", "date": "2018.04.12", "title": "Зукърбърг призна, че и негови данни са откраднати от Фейсбук"}
{"url": "http://www.cross.bg/kitaii-turgovskite-kitaiiskoto-1572376.html", "text": "/КРОСС/ Говорител на министерството на търговията заяви в четвъртък, че новите мерки, оповестени по-рано тази седмица от президента Си Цзинпин, \"нямат нищо общо с настоящите търговски спорове със САЩ\". \"Уолстрийт джърнъл\" цитира говорителят Гао Фен да посочва пред репортери, че китайското правителство отваря своята икономиката \"в своя собствена посока, която е вече определена\".По време на икономически форум на политическите и бизнес лидерите във вторник президентът Си Цзинпин предложи по-нататъшно отваряне на китайските пазари за чуждестранния бизнес, увеличаване на вноса, ускоряване на достъпа до китайския застрахователен бизнес и до други финансови сектори, както и мерки за защита на интелектуалната собственост и намаляване на митническите тарифи за чуждестранните производители на автомобили.Трябва да се има предвид, че глобалните финансови пазари приветстваха изявлението на китайския президент, определяйки го като сигнал за известни отстъпки по отношение на търговските претенции на САЩ и възможност за решаване на търговските спорове между двете водещи световни икономики посредством преговори. Американският президент Доналд Тръмп също хареса отправените послания, като благодари на Си Цзинпин през Туитър, посочвайки: \"Заедно ще постигнем голям напредък\".Говорителят на китайското министерство на търговията обаче подчерта, че е погрешно да се каже, че речта на президента Си Цзинпин представлява отстъпка спрямо САЩ по въпроса за търговските взаимоотношения. Според него, речта на китайския президент представлява важна стратегия за по-нататъшното отваряне на икономиката и пазарите на Китай и няма нищо общо с търговските спорове с Вашингтон.Говорителят Гао Фен също така заяви, че Китай е добре подготвен при положение, че САЩ продължава да ескалира търговското напрежение и ще се бори без никакво колебание.Той също така отбеляза, че Китай и САЩ не са провеждали каквито и да било преговори за разрешаване на двустранните търговски спорове. Според него досегашните американски действия са типичен едностранен търговски протекционизъм. \"На този етап търговските преговори изглеждат невъзможни, тъй като опитите на Вашингтон за диалог не са искрени\", посочи говорителят на китайското министерство на търговията.", "date": "2018.04.12", "title": "Китай е добре подготвен и ще се бори непоколебимо, ако САЩ ескалира търговското напрежение"}
{"url": "http://www.cross.bg/purvi-klas-priem-1572383.html", "text": "/КРОСС/ Електронната система за прием на ученици в първи клас в бургаските училища вече е активна. Попълването на регистрационните форми за кандидатстване започва от 15 май.Всеки родител вече има възможност да се запознае с правилата за прием в първи клас, етапите на регистрация, класирането на учениците, записването в училище и как може да бъде направена промяна на заявеното от тях желание.В електронната система може да се влезе чрез сайта на Община Бургас, раздел \"Образование\", секция \"Прием в първи клас\" или на електронен адрес http://www.uburgas.org/. В нея са посочени сроковете, в които протича всеки един от етапите на кампанията.Платформата съдържа подробна информация какъв брой места за първокласници има във всяко училище.Страницата предоставя на родителите полезна информация за всички учебни заведения, насоки за попълване на електронните бланки при всяка една стъпка от кандидатстването за първи клас и отговори на най-често задаваните въпроси по време на кампанията за прием.  ", "date": "2018.04.12", "title": "Електронната система на Бургас за прием в първи клас вече е активна"}
{"url": "http://www.cross.bg/boiichev-inerkom-informatziya-1572386.html", "text": "/КРОСС/ Председателят на временната парламентарна комисия за сделката на българските активи на ЧЕЗ Жельо Бойчев заяви, че ще поискат работата ѝ да бъде удължена, за да могат да получат изисканата от институциите допълнителна информация.Една част от нея е свързана с финансирането на избраната за купувач \"Инерком\", за която към момента са предоставили информация две от банките, посочи Бойчев:\"Към момента сме получили писма от \"Уникредит Булбанк\", които отговарят на Комисията, че въпросът, който задаваме, е професионална тайна. Получили сме и писмо от Първа инвестиционна банка. От техния отговор стават ясни няколко неща - банката издава на 19 декември писмо за подкрепа, с което заявява интерес от участие във финансирането на покупката на дружество на ЧЕЗ от \"Инерком\".  ", "date": "2018.04.12", "title": "Парламентарната комисия за сделката за ЧЕЗ ще поиска работата ѝ да бъде удължена"}
{"url": "http://www.cross.bg/nastanyavane-fevryari-mestata-1572381.html", "text": "/КРОСС/ През февруари 2018 г. в страната са функционирали 1 883 места за настаняване с над 10 легла - хотели, мотели, къмпинги, хижи и други места за краткосрочно настаняване (табл. 1 от приложението). Броят на стаите в тях е 54.9 хил., а на леглата - 110.7 хиляди. В сравнение с февруари 2017 г. общият брой на местата за настаняване, функционирали през периода, се увеличава с 2.8%, а на леглата в тях - с 0.8%.Общиятбройнанощувкитевъввсичкиместазанастаняване,регистриранипрезфевруари2018г., е 939.4 хилили с 3.5% повече в сравнение със същия месец на предходната година, като най-голямо увеличение на нощувките (с 3.9%) се наблюдава в                                                                                     ", "date": "2018.04.12", "title": "НСИ: През февруари 2018 г. в страната са функционирали 1 883 места за настаняване с над 10 легла, което е с 2.8% повече от същия период на 2017 г. "}
{"url": "http://www.cross.bg/sliven-ranen-zaginali-1572380.html", "text": "/КРОСС/ Трима души са загинали, а един е ранен при катастрофа на автомагистрала \"Тракия\" край Сливен тази сутрин, съобщиха от полицията в Сливен.Експерти работят по тежкото пътно произшествие, възникнало в 02,30 часа. По първоначални данни лек автомобил \"Рено\", който е спрял в аварийната лента, е бил ударен от лек автомобил \"Ауди\". Инцидентът е станал на 267 километър от автомагистралата в посока град София.От произшествието са загинали трима, един е ранен. Обстоятелствата и причините за произшествието са в процес на установяване. Образувано е досъдебно производство. ", "date": "2018.04.12", "title": "Трима са загинали, а един е ранен при тежка катастрофа на \"Тракия\" край Сливен"}
{"url": "http://www.cross.bg/andreev-embargo-zhelyaz-1572365.html", "text": "/КРОСС/ ", "date": "2018.04.12", "title": "Желяз Андреев: Никой не ми каза, че нарушаваме ембарго"}
{"url": "http://www.cross.bg/merdzhanov-nadziratelite-vupros-1572364.html", "text": "/КРОСС/ Системата от тежки и опасни прецеденти не може да не притесняват всеки български гражданин, каза още той.Проблемът не е само парите, смята Мерджанов, но и мотивацията, а е сложно да се мотивират надзирателите заради условията на труд, осигуреността, техническите средства.Днес е крайният срок, който вътрешният министър Валентин Радев даде на специалната комисия, разследваща причините за бягството от Централния софийски затвор, припомни гостът. Той посочи, че се надява да бъдат взети решителни мерки, не само към надзирателите, но да се понесе и политическа отговорност.„Естествено, че виновна е властта. Неслучайно казах, че не можеш да се правиш на глух и сляп година или години преди това и едва сега да се сещаме, че трябва да водим диалог“, каза Мерджанов.Когато става дума за сигурността, говорим за модернизация, въоръжаване, а най-важният въпрос е вътрешната сигурност и той трябва да присъства винаги на консултативните съвети при президента, смята той.Гостът посочи, че беше допуснато приемането на закон за частната охранителна дейност, срещу който скочиха и главният прокурор, и президентът. Това може да се коментира като пробив в сигурността, смята той. „Трябва да се види дали болката е до самите общини, или просто става въпрос за пренасочване на бизнес и за определяне на други играчи на терена“, каза Меджанов.Помолен да коментира скандала около продажбата на ЧЕЗ, той отговори: „Мисля, че влязохме в своеобразен капан, приемайки председателското място на комисията (която трябва да установи детайлите по сделката), тъй като това в една или друга степен е споделяне на отговорност“.Запитан за опозицията в БСП, Меджанов посочи, че „въпросът е как функционира партията, къде се вземат решенията, дали Националният съвет и конгресът са действителната работилница на изработването на политиката, или просто сме присъдружни към външни решения“. Той определи някои действия на парламентарната група като странни и необясними, например, че БСП е съпричастна към закона за малките бензиностанции. „Ако действително е така, за каква битка с монополите става въпрос и дали на моменти не имитираме опозиция?“, каза той.", "date": "2018.04.12", "title": "Атанас Мерджанов: Кабинетът допусна година и половина да е глух, сляп и немарлив към протестите"}
{"url": "http://www.cross.bg/naselenieto-byrgas-bulgariya-1572366.html", "text": "/КРОСС/ ", "date": "2018.04.12", "title": "За 10 г. сме намалели с население колкото област Бургас"}
{"url": "http://www.cross.bg/neri-brad-zashtoto-1572368.html", "text": "/КРОСС/ Брад Пит излиза с красивата архитектка Нери Оксман от шест месеца, твърдят булевардните издания в САЩ.Връзката на холивудската звезда с професорката датира от миналата есен, като според информациите двамата са работили заедно по архитектурен проект.54-годишният актьор отдавна е известен със страстта си към архитектурата и дизайна. Той дори има собствена линия мебели. Колкото до 42-годишната Нери - за нея се знае, че е американка с израелски корени и е уважавана университетска преподавателка.Колега на Оксман я описва пред списание People като \"великолепна\" и дори \"гений\".\"Брад и Нери веднага бяха привлечени един от друг, защото споделят една и съща страст към архитектурата, дизайна и изкуството. Професионалното им приятелство бързо прерасна в нещо повече. Брад иска да прекарва повече време с Нери, защото тя е завладяваща\", допълни той, цитиран от tialoto.bg.Талантливата брюнетка е и художник, като нейни произведения са включени в колекции в различни музеи в Париж, Виена и Бостън. Нери има един брак зад гърба си с аржентинския композитор Освалдо Голиджов. ", "date": "2018.04.12", "title": "Брад Пит излиза с красива архитектка"}
{"url": "http://www.cross.bg/imotite-sakskobyrggotski-naslednitzi-1572397.html", "text": "/КРОСС/ Европейският съд по правата на човека в Страсбург излезе с решение по „царската реституция\" - той дава на българското правителство срок до 13 септември да се споразумение със Симеон Сакскобургготски и сестра му Мария-Луиза или да даде възражения.Бившият премиер подаде три жалби - за мораториума за ползване и разпореждане с имотите; за двореца „Кричим\"; и за хижите „Ситняково\" и „Саръгьол\".Съдът допуска жалбите срещу мораториума на парламента и за имотите „Ситняково\" и „Саръгьол\".Отхвърля обаче жалбата за двореца „Кричим\", както се очакваше, и на останалите пет наследници, съобщи за bTV адвокатът на Сакскобургготски - Михаил Екимджиев.През ноември Симеон Сакскобурготски предложи извънсъдебно споразумение, държавата обаче отказа да се намеси. Изпълнителната власт в лицето на Министерския съвет не може да предприеме никакви действия в тази област, делата са в ръцете на независимата съдебна власт до приемането на специален закон, коментира министърът на правосъдието Цецка Цачева. До момента парламентът не е изработил законопроект, който да замени така наречения мораториум и да реши проблемите с имотите на царските наследници, породени от него. ", "date": "2018.04.12", "title": "ЕСПЧ: Правителството да се споразумее с царското семейство за имотите или да даде възражение"}
{"url": "http://www.cross.bg/epryvetki-s-neyasno-sudurzhanie-yplashiha-sofiyantzi-1572367.html", "text": "/КРОСС/ ", "date": "2018.04.12", "title": "Епруветки с неясно съдържание уплашиха софиянци"}
{"url": "http://www.cross.bg/dobrovolchestvoto-zayavi-nekov-1572398.html", "text": "/КРОСС/ Надявам се в България скоро да има закон за доброволчеството, защото само у нас и в Словения няма законова регламентация на тази дейност. Срамно е, по време на българското европредседателство да разглеждаме регламенти и документи за Европейския корпус за солидарност, а да нямаме закон за доброволчеството. Това заяви евродепутат Момчил Неков при откриване на конференцията - „Възможности и предизвикателства пред доброволческата дейност в европейски и национален план\".В дискусията участваха г-жа Мая Манолова, омбудсман на Република Бъгария, Ленка Здрахалова, главен експерт отдел Еразъм + и младежки политики в Европейската комисия; Михаела Канарчева, главен експерт в отдел „Младежки дейности\" в Център за развитие на човешките ресурси; Антоанета Христова, психолог и ръководител на ИИНЧ към БАН; Чавдар Христов от КНСБ; Антон Кутев, депутат от БСП и председател на Комисия по взаимодействието с неправителствените организации и жалбите на гражданите в НС;  Мария Христова, председател на Български младежки червен кръст; Ренета Венева, председател на Национален алианс за работа с доброволци; Лилия Еленкова, проектен ръководител в Национален младежки форум, представители на младежки организации и неправителствения сектор.„Смятам, че законът за добровлочеството, несъмнено, би допринесъл за създаване на благоприятна среда за осъществяване на доброволчески дейности, за повишаване на тяхното качество, както и за отдаване на дължимото им признание. Осигуряването на подходяща законодателна рамка и на национални стратегии за насърчаване на доброволческите дейности ще спомогне, както за признаването на значимостта на тази дейност като израз на гражданско участие, така и за регламентирането на  неговите икономически и социални измерения\", заяви Неков.„От доброволческия труд има и икономически ползи . Чрез него се създава около 3% от БВП на ЕС, а всяко евро, инвестирано в развитие на доброволчеството, връща 5 евро в националните бюджети\", допълни още евродепутат Момчил Неков.„Доброволчество е една от темите с които се занимавам в Европйския парламент. Трябва да отбележа, че през последните години по статистически данни се забелязва тенденция на намаляване броя  на активните доброволци в Европейския съюз  като цяло, за това ЕП и ЕК предприеха инициативи да направим видим и привлекателен доброволческия труд\", коментира Неков.Омбудсманът Мая Манолава заяви, че от няколко години се обсъжда въвеждането на закона за доброволчеството у нас. „В момента има внесен в парламента законопроект, но той стои на трупчета\", допълни Манолова. Тя заяви, че българските институции са длъжник на гражданите - доброволци у нас. Омбудсманът каза, че България е страната с най-слабо застъпено доброволчество. Манолова представи статистика, според която 40% от българите нямат време за доброволчество, 26% не знаят къде и как да се включат в доброволчески дейности.„ЕС поставя силен акцент върху доброволчеството и принципите на солидарност\", заяви Ленка Здрахалова, главен експерт отдел Еразъм + и младежки политики в Европейската комисия. Тя представи Европейският корпус за солидарност и възможностите, които предоставя. Здрахалова каза, че 112 българи вече са се включили в реални доброволчески проекти в България и на територията на ЕС. „Вярвам, че чрез новата законодателна рамка на ЕС можем да привлечем млади хора за доброволчески каузи\", допълни Здрахалова.Михаела Канарчева от Центъра за развитие на човешките ресурси представи възможностите за кандидатстване по добороволчески програми на Европейския корпус за солидарност. Тя акцентира върху новостите, като финансиране на проекти на национално ниво и програмите за солидарност в подкрепа на младежи в неравностойно положение.Всички участници в дискуцията приветстваха идеята за регламентиране на доброволчеството у нас.Чавдар Христов от КНСБ изтъкна необходимостта от разграничаване на доброволчеството и доброволческия труд.„Законопроектът, внесен в парламента, се работи отдавна, но липсата на закон пречи на реалната работа на доброволческите организации у нас\", заяви Антон Кутев, депутат от БСП и председател на Комисия по взаимодействието с неправителствените организации и жалбите на гражданите в НС. Той подчерта, че е законът не е минал на първо четене в НС, но между двете четения /първо и второ четене/ ще внесе предложения и промени в в него, включително и такива от евродепутат Момчил Неков. Кутев изтъкна необходимостта от смислени политики за доброволчество и заяви, че се надява още в тази пленарна сесия на парламента да се приеме законът.Психологът Антоанета Христова изтъкна, че доброволчеството е израз на мотивация и свободна воля, но тенденциите са към намаляване на тази дейност. Тя обърна внимание на демографската тенденция, че застаряващото население, все повече, ще включва възрастни доброволци, а вниманието и програмите на ЕС са насочени към младите хора. Христова призова за по-многопланово мислене и включване на възрастните хора в доброволчески каузи.В заключение на дискусията Момчил Неков обобщи, че доброволчеството е индекс за човешко развитие. ", "date": "2018.04.12", "title": "Нужно е в България да се регламентира доброволчеството"}
{"url": "http://www.cross.bg/godini-youtube-mozhe-1572369.html", "text": "/КРОСС/ YouTube са обвинени в незаконно събиране на лични данни на 23 милиона деца.20 гpyпи aдвoĸaти ca пycнaли жaлбa дo Фeдepaлнaтa тъpгoвcĸa ĸoмиcия нa CAЩ cpeщy видeoxocтингa YоuТubе. Kaĸтo cъoбщaвa тeлeвизиoнния ĸaнaл СNN, дъщepнaтa ĸoмпaния нa интepнeт гигaнтa Gооglе e oбвинeнa в нeзaĸoннo cъбиpaнe нa дaнни зa лицa пoд 13 гoдини, предава CNET.Toвa e гpyбo нapyшeниe нa зaĸoнa зa зaщитa нa личнитe дaнни нa дeцaтa в интepнeт (Сhіldrеn ‘ ѕ Оnlіnе Рrіvасу Рrоtесtіоn Асt или СОРРА). Cпopeд нeгoвитe paзпopeдби, YоuТubе и дpyги oнлaйн pecypcи, пpeди дa cъбиpaт личнa инфopмaция зa мaлĸи пoтpeбитeли, ca зaдължeни дa yвeдoмявaт poдитeлитe им и дa пoлyчaт тяxнoтo cъглacиe, ĸoeтo нe e нaпpaвeнo.Bъпpeĸи, чe YоuТubе мoжe дa ce пoлзвa caмo oт лицa нa възpacт нaд 13 гoдини, тaзи зaбpaнa e мнoгo лecнo дa ce зaoбиĸoли. Πpи peгиcтpaция нa пpoфилa e дocтaтъчнo пpocтo дa ce пoтвъpди, чe лицeтo e нaд 13 гoдини, cлeд ĸoeтo мoжe дa ce cъздaдe ĸaнaл и дa ce ĸaчвaт видea. Cпopeд пpoyчвaнe нa мapĸeтингoвaтa ĸoмпaния Тhеndеrа Rеѕеаrсh, нa xocтингa ca peгиcтpиpaни пoвeчe oт 45% oт aмepиĸaнcĸитe дeцa нa възpacт 8-12 гoдини.B пoдaдeнaтa жaлбa ce твъpди, чe зa няĸoлĸo гoдини, ĸopпopaциятa e нapyшилa пpaвaтa нa пoвeчe oт 23 милиoнa дeцa. Ocвeн тoвa, юpиcтитe изиcĸвaт oт ĸoмиcиятa глoбa нa Gооglе зa вceĸи ĸoнĸpeтeн cлyчaй в paзмep нa 41 xиляди дoлapa. Πo тoзи нaчин, oбщият paзмep нa cyмaтa зa oбeзщeтeниeтo мoжe дa дocтигнe cтoтици милиapди дoлapa. ", "date": "2018.04.12", "title": "YouTube са шпионирали 23 милиона деца?"}
{"url": "http://www.cross.bg/poveche-tyristi-lyato-1572371.html", "text": "/КРОСС/  ", "date": "2018.04.12", "title": "Колко ще ни струва лятната почивка, ако резервираме сега?"}
{"url": "http://www.cross.bg/plamen-plamen-bona-1572372.html", "text": "/КРОСС/ „Прости ми“  с  послание  „Любов „ , тема  на която са подчинени и текстът на песента, и сценарият на клипа.\n\t\t\t\t\t", "date": "2018.04.12", "title": "Plamen De La Bona / Пламен Бонев/ представя песента  ''Прости ми''"}
{"url": "http://www.cross.bg/svetut-prodykti-mebelite-1572374.html", "text": "/КРОСС/ Светът на мебелите - единственото специализирано изложение в страната, събиращо на едно място огромно разнообразие от интелигентни и модерни решения за дома, офиса и семейния хотел, ще се проведе в Интер Експо Център от 24 до 28 април.Освен платформа за продукти за съвременното ежедневие, съчетаващи качество, функционалност и стил, събитието е своеобразен форум за срещи и генериране на нови идеи в областта на интериорния дизайн, вътрешната архитектура и обзавеждането. За успешните контакти и развитието на изложението спомага както мащабът и многообразието, така и фактът, че 90 процента от фирмите, предлагащи своите мебелни изделия, аксесоари и интериорен текстил, са български. Изложението се организира от Интер Експо Център и Браншовата камара на дървообработващата и мебелна промишленост (БКДМП).В рамките на пет дни Светът на мебелите ще представи на посетителите широка гама от продукти, допринасящи за комфорта, характера и по-добрата организация на помещенията. Модерните технологии и стил позволяват различни комбинации, съчетаване на елементи и конструкции, съобразени с индивидуалния вкус и нуждите на потребителя.В изложбените зали на Интер Експо Център всеки ще има възможност да намери най-подходящата мебел за своя уют и спокойствие, както и нови идеи и вдъхновение за облагородяване на обитаваната среда. Светът на мебелите предлага корпусна и тапицирана мебел, матраци и подматрачни рамки, маси и столове, офис обзавеждане, градински мебели, аксесоари, текстил, осветителни тела и други. Паралелно с богатата гама от предложения за интериора, събитието ще осигури на посетителите съпътстваща програма и различни акценти.                        Българската група за дизайн ЧЕРГА ще представи най-новите си проекти, редом до демонстрации на възможностите за 3D проектиране и сканиране, както и дискусия, озаглавена Designer Talks. Дебат на тема дизайн ще организират още от Браншовата камара на дървообработващата и мебелна промишленост със съдействието на списание Идеален дом.На официална церемония ще бъдат наградени победителите в конкурса Къща на годината, а по традиция ще се проведе и съревнованието за Българска мебел на годината, в което родни производители демонстрират креативност, предприемчивост и стил. Експертно жури от утвърдени дизайнери и архитекти ще отговаря за оценяването на номинираните продукти, а своето мнение за победител във вота на публиката ще може да даде и всеки посетител. Гласувалите ще участват в жребий за пет ваучера на стойност 500 лв. В съпътстващата програма ще бъде организирана и „Надпревара за знания\", която има за цел да бъдат обменяни знания между ученици и студенти чрез практически методи на обучение. Ще бъде организиран и очакваният конкурс за детска рисунка - „Моят дом мечта\", а Лесотехническият университет ще организира кампания за раздаване на декоративни растения.За улеснение на собствениците и представителите на мебелни магазини и студия Интер Експо Център и БКДМП отново организирaт Hosted buyers program, с което се дава възможност за създаване на нови контакти и провеждане на B2B срещи. Програмата е свързана с покриването на разходи за самолетни билети и настаняване и е насочена към чуждестранните посетители.В дните от 24 до 28 април ще се проведе и специализираното изложение Техномебел, представящо продукти от дървообработващата и мебелна промишленост, както и многофункционални уреди за вграждане от ново поколение. Участие в Светът на мебелите и Техномебел взимат над 180 компании от Германия, Гърция, Италия, Македония, Полша, Румъния, Португалия, Сърбия, Турция и Украйна. Събитията се разполагат на 14 500 кв. м изложбена площ и посрещат повече от 11 000 посетители.Повече информация за Светът на мебелите ще откриете. Подробности за Техномебел се намират  Новини за представените продукти се публикуват .", "date": "2018.04.12", "title": "Светът на мебелите представя най-актуалните и качествени продукти за обзавеждане от 24 до 28 април в Интер Експо Център"}
{"url": "http://www.cross.bg/kycheta-kyche-purlev-1572375.html", "text": "/КРОСС/ Не може да се твърди, че има конкретни породи кучета, които са твърде агресивни, за да бъдат отглеждани. Проблемът е по-скоро в стопаните, които нерядко се отнасят с буквално престъпна небрежност към четириногите и така се стига до инциденти с пострадали хора. На това мнение са треньорът на кучета Николай Василев и д-р Тихомир Пърлев от Столичния инспекторат.Те коментираха в студиото на „Тази сутрин\" поредния инцидент с нахапано дете - този път от ротвайлер, свободно разхождан в двора на столично училище. Василев беше категоричен: недопустимо е куче да се разхожда без повод.„Независимо, че моето куче е обучено и е безопасно благодарение на обучението, аз не си позволявам да го държа пуснато, защото виждам страха у хората. След като човекът се страхува, без значение колко добро е моето куче, не мога да му причинявам този дискомфорт\", категоричен беше той.По думите му не трябва да се забраняват конкретни породи, а е нужен по-засилен контрол над това кой може да ги отглежда - с тестове, през които да минават кандидат-собствениците. „То си е вид оръжие\", съгласи се и д-р Пърлев.Той посочи, че инспекторатът е натоварен с множество задачи и е много трудно да се контролира дали кучета се разхождат на непозволени за целта места.Глобата за това е 100 лв., като няма данни каква е събираемостта. Най-често агресия проявяват питбули, стратфорширски териери и ротвайлери, допълни той. ", "date": "2018.04.12", "title": "Няма лоши кучета, има безотговорни стопани"}
{"url": "http://www.cross.bg/rysiya-spryamo-ysiliya-1572357.html", "text": "/КРОСС/  Директорът на ЦРУ Майк Помпео обяви в сряда, че се слага краят на „меката политика“ спрямо Русия, но настоя че дипломатическите усилия ще продължат, пише Sputnik.„Русия продължава да действа агресивно, възползвайки се от години наред налагане на мека политика спрямо тези агресивни действия. Това не е приключило. Списъкът с действия на настоящата администрация, за повишаване на цената на действията на Владимир Путин, е дълъг“, заяви Помпео пред Конгреса на САЩ.„Действията на сегашната администрация показват ясно, че националната стратегия на президента Тръмп, съвсем правилно, е идентифицирала Русия като основна опасност за нашата страна. Нашите дипломатически усилия с Русия ще се окажат сериозно изпитание, но, както и при предишни конфронтации с Москва, тези усилия трябва да продължат“, допълни той.  ", "date": "2018.04.12", "title": "Директорът на ЦРУ обяви края на „меката политика“ спрямо Русия"}
{"url": "http://www.cross.bg/diyana-nikolaii-pomosht-1572358.html", "text": "/КРОСС/ Николай Вършилов и Дияна Плачкова пътуват от Пловдив за Брестник, когато случайно забелязват край пътя ударено от автомобил куче,съобщава bTV.„Гърчеше се, не можеше да си вземе въздух - разказва Дияна. - В клиниката го интубираха, за да може да диша. Но въпреки това не можаха да му помогнат...\"Край Николай и Дияна минават десетки автомобили, но никой не спира, за да предложи помощта си. Правят го само двама спешни медици, чиято състрадателност не им позволява да подминат агонизиращото куче.„Всички видяха какво става, никой не спря. Освен Бързата помощ, които слязоха и казаха: „С какво да помогнем?\", разказва Дияна.В социалните мрежи двамата спешни медици получават много похвали, но и укори, защото, според критиците им, не било редно линейка да помага на блъснато куче.„Не сме вкарвали кучето в самата линейка, където се транспортират хора - обяснява Николай - а само ни помогнаха чрез носилката да го вкараме в багажника на моята кола\".„Имаше младо момиче, което беше клекнало и плачеше. Значи, в тази ситуация нямаше как да не спрем, изобщо не е имало дилема - споделя Вили Батакчиева, фелдшер от филиал за спешна помощ в Куклен. - За съжаление, видяхме, че тя е в ситуация на пълна безпомощност... видяхме самото животинче, което страдаше\".„Едно ранено животно - помогнахме да го качим безпрепятствено в техния автомобил... Тъй като абсурдно е да се говори нещо, че можем да си позволим да ползваме линейката за животно и така-нататък. Това е тотален абсурд, ако някой интерпретира така нещата\", смята Иван Аргиров, служител на филиала за спешна помощ в Куклен.Блъснатото животно е закарано с автомобила на Николай до ветеринарна клиника в Пловдив. Въпреки положените усилия, животното издъхва 10 часа по-късно.Николай по професия също е лекар, но в свободното си време, заедно с Дияна, помагат на блъснати улични кучета. Едно от тях - Мишо, е вече почти излекувано и си търси нов стопанин. ", "date": "2018.04.12", "title": "Екип на Спешна помощ помогна на ударено от автомобил куче"}
{"url": "http://www.cross.bg/gylyantzi-putyat-predi-1572359.html", "text": "/КРОСС/ Причината е „ужасяващото състояние на участъка от село Милковица до село Черквица и липсата на адекватни действия от страна на държавата”. Подписката е изпратена до ресорните институции и е подкрепена от над 1600 души.Към момента цялата отсечка е осеяна с дупки, някои от които са с диаметър над два метра и дълбочина над 25 сантиметра. Има участъци, на които изцяло липсва настилка, други пропадат. По думите на хората линейки и автобуси вече отказват да минават по пътя, а собствените им коли са разбити. Заради тежкотоварния трафик страдат и къщите, които се напукват.\"Настояваме за спешен ремонт на пътя, този път 10-12 г. не е пипнат. Първа копка направиха с техника преди 12 г., замина си фирмата. Втора копка преди 5-6 г.\", разказа кметът на Милковица Иван Александров.Пътят е важен, защото води до няколко пристанища на река Дунав. Той е единствената връзка на хората с общинския център Гулянци и областния град Плевен, както и с Районния съд в Никопол.Кметът на Гулянци Лъчезар Янков посочи, че в случая не може да направи нищо, защото пътят е държавен, а не общински. По думите му цялата четвъртокласна мрежа в общината е ремонтирана.Протестиращите настояват пътната агенция да вземе незабавни мерки и да ремонтира основно 15-километровата отсечка, като в противен случай гражданското неподчинение ще продължи и през следващите дни за все повече време.Така в неделя пътят може да остане затворен за 6 часа.", "date": "2018.04.12", "title": "Протести заради разбитите пътища и в Плевенско"}
{"url": "http://www.cross.bg/siriya-pytin-netanyahy-1572360.html", "text": "/КРОСС/ В телефонен разговор днес Путин и Нетаняху са обсъдили атаката, извършена преди дни над военновъздушна база в централната сирийска провинция Хомс. Руският лидер е подчертал необходимостта от зачитане на сирийския суверенитет, съобщават от Кремъл.При въздушния удар над базата Т-4 в понеделник бяха убити 14 души, в това число 7 ирански войници. Сирия, Иран и Русия обвиниха за атаката Израел. От Тел Авив нито потвърдиха, ", "date": "2018.04.12", "title": "Путин е предупредил Нетаняху да не предприема действия, който да дестабилизират обстановката в Сирия Сирия"}
{"url": "http://www.cross.bg/real-minyta-imashe-1572353.html", "text": "/КРОСС/ Срещата започна отлично за гостите от Италия, които поведоха още във втората минута с попадение на Марио Манджукич. В 37-ата минута хърватинът отново бе точен и удвои аванса на \"Старата госпожа\".В добавеното време на първата част Рафаел Варан от \"Реал\" нацели напречната греда.След паузата \"Реал\" имаше добри положения, но Буфон и защитата пред него не се пропукаха. Стигна се до 61-ата минута, когато стражът на \"кралския клуб\" Кейлор Навас сбърка и Блес Матюиди направи резултата 3:0 в полза на \"Ювентус\".Така \"белите\" крачат към нова успешна защита на титлата си и спечелването ѝ за трета поредна година.Жребият за полуфиналната фаза на Шампионска лига е в петък, 13 април, от 14:00 ч.", "date": "2018.04.12", "title": "Трилър на \"Бернабеу\", \"Реал\" се измъкна с дузпа в края "}
{"url": "http://www.cross.bg/siriya-reshenie-voenen-1572354.html", "text": "/КРОСС/ Ще има ли военен удар в Сирия? Вашингтон продължава интензивни консултации със съюзниците си. Съединените щати все още нямат окончателно решение какъв да е отговорът на химическата атака в Сирия, заяви говорител на Белия дом.„Президентът не е поставил график, но все още има няколко други опции. Все още ги обмисляме. Крайното решение все още не е взето\", категорична беше Сара Сандърс.За военен отговор на химическата атака в сирийския град Дума президентът Доналд Тръмп трябва да получи по конституция подкрепата на Конгреса. Самостоятелно решение има право да вземе само ако е за борба с тероризма.Източници на Си Ен Ен твърдят, че ако се вземе решение за военен отговор, той може да бъде нанесен в края на седмицата.Вашингтон води разговори с Израел Саудитска Арабия, Франция и Великобритания.  Тръмп е разговарял по телефона и с турския президент Ердоган.Британският премиер Тереза Мей днес свиква правителствено заседание по темата.Според Би Би Си, Мей е готова да даде зелена светлина за участие на Великобритания във военни действия без да иска за целта подкрепа от парламента.Съветът за сигурност на ООН днес също ще заседава извънредно заради ескалацията на напрежението около Сирия. ", "date": "2018.04.12", "title": "Тръмп още не е решил дали ще удря Сирия"}
{"url": "http://www.cross.bg/vsichki-pregledi-nyamat-1572362.html", "text": "/КРОСС/ Нови идеи за нормативни промени, свързани с автомобилите, предвиждат стикерът за годишен технически преглед на МПС-тат да има чип, който да съдържа информация за техническото и екологично състояние на автомобила. Този нов стикер ще позволява дистанционен контрол, дали колата отговаря на всички изисквания. Предвижда се и въвеждането на цветни стикери, според степента с която автомобилът замърсява околната среда.От Съюза на автосервизите смятат новите идеи за промени, свързани с техническите прегледи, за неефективни и напълно излишни. Според тях от една страна това е излишно оскъпяване, а от друга „чиповете могат да бъдат манипулирани\".„Вече всичко е измислено, защо трябва да се слагат някакви стикери, да се оскъпява и да се насочват някакви парични средства към някого.? На практика, ако ги вържат в общ сървър - годишни технически прегледи, тогава контролиращите органи, когато прочетат номера на колата, те ще знаят тази кола дали има застраховка, с какво замърсяване е, дали е минала годишен технически преглед... Всичко останало е излишно. Тези чипове могат да бъдат манипулирани.Това оскъпява и е просто безсмислено. Да кажем, 5 милиона автомобила по 3 лева за един чип - това са един 15 милиона, които ще отидат при някого, който ще произвежда чиповете \", каза в „Преди всички Юли Атев - председател на Съюза на автосервизите.До края на месеца новият закон за превозните средства пък ще бъде пуснат за публично обсъждане. Очаква се него ще се регламентира и дейността на автосервизите и искания от тях регистрационен режим.„Очакваме всички тези сервизи - фантоми да бъдат извадени на бял свят. На този етап, когато стане едно ПТП, от КАТ казват или превишена скорост, или неспазване на дистанция, но никой не повдига въпроса, че този автомобил може да е направил ПТП, защото той е ремонтиран от хора, които нямат квалификация и не разбират от това.Трябва за има законова основа, защото, примерно, човек дава някаква информация, че някой прави някакви ремонти по автомобилите и всички органи вдигат ръце и казват, че нямат правомощията да се преборят с това нещо. Оказва се, че ежедневно хора, които нямат квалификация, ремонтират автомобилите си и тези автомобили в следващия момент са обществено опасни на пътя\", каза още Атев. В звуковия файл можете да чуете цялото интервю на Веселина Миланова с Юли Атев.", "date": "2018.04.12", "title": "Съюзът на автосервизите против готвените промени в наредбата за техническите прегледи"}
{"url": "http://www.cross.bg/aliev-protzenta-predade-1572361.html", "text": "/КРОСС/ Алиев получава над 86 процента от гласовете, каза на пресконференция Мазахир Панахов, председател на азербайджанската централна избирателна комисия.Резултатите са неокончателни и са получени при преброени 65 процента от бюлетините. Самият Алиев благодари на азербайджанския народ, че му е оказал доверие на изборите, предаде ТАСС.", "date": "2018.04.12", "title": "Алиев печели четвърти мандат като президент на Азербайджан"}
{"url": "http://www.cross.bg/horata-ministur-yvrezhdaniya-1572363.html", "text": "/КРОСС/ Социалният министър Бисер Петков заяви, че очаква от протестиращите срещу предложената концепция да представят свои предложения.„Би трябвало да изясним на срещата дали те подкрепят въвеждането на модела на Световната здравна организация за функционалността на човешкия организъм като база за извършване на оценката на хората с увреждания“, каза министър Петков.„Чакаме заедно с представителите на хората с увреждания да продължим разговора – дали тя може да бъде основа на някои съществени изменения, или би трябвало да работим изцяло по нова концепция“, допълни той.Утре хората с увреждания ще проведат среща и със здравния министър Кирил Ананиев.", "date": "2018.04.12", "title": "Представители на хората с увреждания ще се срещнат със социалния министър"}
{"url": "http://www.cross.bg/sdelka-vremennata-tazi-1572356.html", "text": "/КРОСС/ Резултатите от работата на временната парламентарна комисия за продажбата на българските активи на ЧЕЗ ще представи в Народното събрание нейният председател Жельо Бойчев.Той припомни какви бяха очакванията от временната комисия за ЧЕЗ:„Единият основен елемент е раздържавяването и приватизацията на електроразпределителните дружества и втората основна тема е тази евентуална сделка с активите на ЧЕЗ. Там се опитваме да установим всичко като информация относно лицата, които имат отношение към произхода на евентуалното финансиране на тази сделка\".Намериха ли отговори някои от въпросите:„Имахме въпрос относно позицията на държавата. Министър Горанов представи новата позиция на правителството, която не включва вече намеса и участие в сделката, така че този въпрос, поне на този етап, е изчистен. Има въпроси, свързани с финансирането на тази сделка. Изпратили сме писма до банките, които се коментираха. Чакаме отговор от тях. Частично този въпрос също ще получи отговор\".Това, което предстои е събраната информация да бъде обобщена и още:„КНСБ и КТ „Подкрепа\" искат да бъдат обсъдени евентуалната сделка и социалните измерения, бъдещето на компанията и нейното развитие, както и ценовата политика в сектора\". ", "date": "2018.04.12", "title": "Представят резултатите от работата на временната парламентарна комисия за продажбата на ЧЕЗ"}
{"url": "http://www.cross.bg/bivsh-aktrisa-kmet-1572351.html", "text": "/КРОСС/ Йорданка Фандъкова, кмет на София, зам.-председател на ГЕРБДеси Тенекеджиева, актриса и продуцентГеорги Ананиев, бивш министър на отбранатаГинка Загорчева, световна шампионка по лека атлетикаДосьо Досев, актьорЕва Тепавичарова, актрисаМладен Младенов, кмет на район \"Връбница\"-СофияРумяна Попова, народна певицаРамадан Аталай, депутат в 44-ото НССтанислав Ангелов, бивш национал по футболСтефан Илчев, певецСтойчо Младенов, бивш футболист и бивш треньор на ЦСКА и националния отбор ", "date": "2018.04.12", "title": "Родени на 12 април"}
{"url": "http://www.cross.bg/shtastieto-nyama-1572348.html", "text": "/КРОСС/  Щастието няма дълги ръце. То прегръща оня, който се доближи до него. - Сенека", "date": "2018.04.12", "title": "Щастието няма..."}
{"url": "http://www.cross.bg/yvelichenie-pishe-vestnik-1572352.html", "text": "/КРОСС/ \"ЧЕЗ поиска шокиращо поскъпване на тока\", пише вестник Сега. Изданието посочва, че дружеството, около чиято продажба се вихри скандал вече втори месец, настоява нощната тарифа да поскъпне с 51%, а дневната да бъде увеличена с 5%. От ЧЕЗ искат и за значително увеличение на цените за достъп и пренос - съответно с 35 и 34%. Тези добавки формират около 1/4 от стойността на фактурата.Останалите две енергоразпределителни предприятия - ЕВН и \"Енерго-Про\", искат далеч по-ниско увеличение. Всекидневникът цитира думи на шефът на КЕВР Иван Иванов, който успокоява, че няма да бъде допуснато значително увеличение.Вестник Дума пише по темата, че още на 30 март ЧЕЗ са настояли за 51 % скок на цената на нощната тарифа ток. Това е станало ясно от писмо на Иван Иванов до лидера на БСП Корнелия Нинова. Пoвече пациенти ще получат медицински изделия през 2018 година, като са договорени 828 нови. Това са съобщили от Здравната каса в коментар за вестник 24 часа по повод информацията, че новия реимбурсен списък на НЗОК е намален. \"Брюксел би отбой за фалшивите новини\", пише в заглавие на първата си страница вестник Труд. Изданието обяснява, че \"походът на ЕС срещу фалшивите новини се отлага. От Брюксел неофициално са признали, че изработването на единно законодателство по проблема се оказва мисия невъзможна и се отлага заради предстоящите европейски избори през 2019 година. За дефиниция на невярната информация Европейската комисия няма да използва добилото популярност словосъчетание \"fake news\", a най-вероятно  термина \"дезинформация\", информира Труд.", "date": "2018.04.12", "title": "Преглед на печата"}
{"url": "http://www.cross.bg/tema-siriya-zhivo-1572350.html", "text": "/КРОСС/ БНТ, „Денят започва\"Тема: В Деня на авиацията: кои са българските космически постижения и изобретения?Тема: Напрежение в Сирия - коментар на Мохамед Халаф и Йордан БожиловТема: На живо от Съдебната палата в София: граждани срещу екстрадицията на Желяз АндреевТема: Как ще проработи системата с електронните гривни за осъдените? Коментар на Николай Кокинов и Антон СтанковТема: Ще помогнат ли еко стикерите да стане по-чист въздухът? Министър Нено ДимовТема: В памет на композитора Тончо Русев - спомените на поетите Маргарита Петкова и Калин ДонковТема: Нова мода при продажбата на наркотици - с криптовалута през интернет. Детайлите само в \"Денят започва\"БТВ, \"Тази сутрин\" Тема: Ще се откаже ли прокуратурата в Маями от искането за екстрадиция на Желяз Андреев? В студиото на „Тази сутрин\" обвиненият българинТема: На живо от Пловдив: Отново избягал затворник - кой е отговорен за поредния пробив в сигурността?Тема: На прага ли сме на нова световна война и докъде ще стигне конфликтът между САЩ и Русия в Сирия? Анализ на Андрей Райчев и Стефан ТафровТема: В разгара на скандала с ЧЕЗ - защо от ЕРП-то поискаха увеличение с 51% на тока през нощта? Гост Eленко БожковТема: Защо въпреки строгите правила няма контрол върху опасните породи кучета и как ротвайлер се оказа в училищен двор?Тема: Как Никита Джонсън смени лукса със селски дом с външна тоалетна в „Смени жената\"?Нова телевизия, „Здравей, България\"Тема: \"Здравей, България\" задава въпроса: На кого разчита Желяз Андреев? Застрашеният от 20 години затвор в САЩ служител в кол център говори пред NOVAТема: Започва ли война между САЩ и Русия? Възможен ли е сблъсък извън територията на Сирия? В студиото - Владимир Чуков и Тодор ТагаревТема: Ексклузивно - чистачката, подгонила бегълците от затвора - пред Вероника Димитрова.Тема: Ново бягство от затвора. На живо от Пловдив - защо изчезна осъден за притежание на наркотици?Тема: Ще бъде ли втората пенсия за повечето хора под 30 лева?Тема: Последен шанс за евтино море. Колко ще ни струва лятната почивка, ако резервираме сега? Сметките - в \"На твоя страна\".Тема: Истории на успеха с Деси Банова - приключението от един гараж до световните архитектурни върхове.Тема: Другата игра - футболната легенда Аспарух Никодимов пред Деян Веселинов. ", "date": "2018.04.12", "title": "В сутрешните блокове днес"}
{"url": "http://www.cross.bg/purviyat-prevrat-imperator-1572346.html", "text": "/КРОСС/ 238 г. - Римският император Гордиан II загива в битка с Максимин Трак, а баща му, съимператор Гордиан I, се самоубива, научавайки за смъртта на сина си.467 г. - Антемий става император на Римската империя.971 г. - Византийската армия на император Йоан I Цимисхи навлиза в българските земи.1796 г. - Наполеон печели първата си значима победа при Монтеноте, разбивайки австрийските и сардинските войски.1815 г. - По време на изригването на вулкана Тамбора загиват около 10 хиляди души.1849 г. - Италианският астроном Анибал де Гаспарис открива 10 Хигея - четвъртият по големина астероид.1861 г. - Американска гражданска война: Войници от Юга атакуват федералния контингент във Форт Съмтър в пристанището на Чарлстън (Южна Каролина). Това дава повод за начало на войната.1896 г. - Основан е „Хановер 96\", немски футболен клуб.1903 г. - В Лондон е пуснат първият в света градски автобус с двигател с вътрешно горене.1911 г. - В Санкт Петербург е проведен първият всеруски Аргонавтен конгрес.1914 г. - Пиесата на Джордж Бърнард Шоу Пигмалион се играе за първи път в Лондон.1919 г. - Приет е Закон за конфискуване на незаконно придобитите имоти от държавни чиновници за времето след 17 септември 1912 година.1927 г. - Чан Кай-ши предотвратява опит за комунистически преврат в Китай и установява еднолична власт.1933 г. - Народното събрание отнема мандата на 33 народни представители от Работническата партия във връзка със Закона за защита на държавата.1935 г. - Осъществен е първият полет на британския самолет Бристол Бленхайм.1941 г. - Фриц Клингенберг с шест свои подчинени от Втора СС дивизия Дас Райх превзема Белград, а по-голяма част от местното офицерство се декларира като българско по народност.1945 г. - Американският президент Франклин Делано Рузвелт умира, докато е в кабинета си; като 33-ти президент на САЩ полага клетва вицепрезидентът Хари Труман.1954 г. - Бил Хейли записва на плоча песента си Rock Around the Clock, поради което денят се счита за рождена дата на рокендрола.1955 г. - Ваксината срещу детски паралич, създадена от американския лекар Джонъс Солк е обявена за ефективна.1961 г. - СССР изстрелва в Космоса „Восток 1\" - първият пилотиран космически кораб с космонавта Юрий Гагарин на борда.1965 г. - Арестувани са участниците в опита за преврат срещу Тодор Живков.1981 г. - САЩ изстрелват първата космическа совалка - „Колумбия\".1990 г. - Премиерът Андрей Луканов обявява мораториум върху плащанията по външния дълг на България.1992 г. - Във Франция е открит европейски Дисниленд.2002 г. - Опит за военен преврат срещу президента на Венецуела Уго Чавес.", "date": "2018.04.12", "title": "12 Април в историята "}
{"url": "http://www.cross.bg/tanchev-narkotitzi-pritezhanie-1572355.html", "text": "/КРОСС/ Без резултат продължава издирването на 42-годишния Георги Танчев, който избяга от затвора в Пловдив. Мъжът е „на топло\" заради притежание на наркотици, но има и много други провинения, като тепърва ще се установява защо е бил изпратен да работи на външен обект, от който в крайна сметка не се върнал. Това стана ясно от думите на зам.-районния прокурор Атанас Илиев.Танчев е бил настанен на общ режим в затворническото общежитие „Хеброс\", като в мандрата, в която е работел, не е имало охрана. „В хода на нашето наказателно производство ще изясним дали са били в конкретния случай налице предпоставки лицето да бъде на външен обект разпределено за работа\", посочи обвинителят.Разследват се и самите обстоятелства около бягството му.Илиев посочи, че 42-годишният пловдивчанин е осъждан за кражби в периода 1998 г. - 2011 г. Освен сегашната едногодишна присъда за притежание на наркотици, има и още една за същото провинение, която е година и три месеца и също предстои да бъде излежана. За бягството си мъжът може да получи до 3 г. лишаване от свобода.Появиха се информации, че през нощта Танчев е бил забелязан в казина в Пловдив. При последвалите проверки обаче полицията не е попаднала на никаква следа от него. ", "date": "2018.04.12", "title": "Издирват избягалият пловдивски затворник"}
{"url": "http://www.cross.bg/chasa-zala-sofiyaot-1572349.html", "text": "/КРОСС/София.В Министерски съвет Министър-председателят Бойко Борисов ще се срещне с Христос Стилианидис - европейски комисар по въпросите на хуманитарната помощ и управлението при кризи. (След срещата са предвидени изявления. Влизането в сградата на Министерския съвет ще става от 9,05 ч. до 9,30 ч. при представяне на лична и журналистическа карта.)София.От 15.00 часа в зала 2, ет.2 на Министерство на труда и социалната политика министър Бисер Петков ще проведе среща с представители на национално представителните организации за хората с увреждания. След края на срещата, около 16.30 часа, са предвидени кратки изказвания пред медиите.София.От 09.00 часа в „Парк Хотел Москва\" ще се състои конференция на тема „Индустрия 4.0 - Предизвикателства и последици за икономическото и социалното развитие на България\". Организатор е Българската стопанска камара, с подкрепата на Фондация „Фридрих Еберт\".София.От 09.30 часа в НДК ще се състои конференция SHEleader@digital, чиято цел е да утвърди участието на жените в управленски и професионални роли в технологичната индустрия да очертае растящата роля на жените в социално-икономическото развитие на света  и да покаже лицето и стила на новата генерация жени - предприемачи в дигитално базираната икономика. В събитието ще вземе участие и еврокомисарят с ресор цифрова икономика и общество Мария Габриел.София.От 09.30 часа 10 състав на Специализирания наказателен съд ще гледа делото срещу Кольо К., Мариета В., Галина В. и др. за образуване и ръководене на организирана престъпна група.София.От 10.00 часа във Военна академия „Г. С. Раковски\" продължава вторият ден от научния форум „Предизвикателства пред ЕС и НАТО в контекста на радикализацията, тероризма и миграцията\".София.От 10.00 часа 12 състав на Специализирания наказателен съд ще гледа делото срещу Младен М., Мария Т., Полина Т., Ценка Г. и др. за организиране и ръководене на организирана престъпна група.София.От 11.00 часа в зала „Запад\" на Народното събрание председателят на Временната комисия за ЧЕЗ Жельо Бойчев ще представи резултатите от работата й до момента.София.От 13.30 часа 11 състав на Специализирания наказателен съд ще гледа делото срещу Маджар К., Венелин К. и Мирослав К. за организиране и ръководене на организирана престъпна група.София.От 14.00 часа 10 състав на Специализирания наказателен съд ще гледа делото срещу Георги К., Илко П., Теодор Б. и др. за организиране и ръководене на организирана престъпна група.София.От 15.00 часа 11 състав на Специализирания наказателен съд ще гледа делото срещу Пламен Н. и Виктор М. за организиране и ръководене на организирана престъпна група.София.От 18.00 часа в НДК - фоайе - Запад и Мраморно фоайе ще бъде открит София хартиен арт фест 2018 г. Фестът се открива с изложбите „Минало. Настояще. Бъдеще\" със съвременно българско изкуство от различни поколения и „Аматерас\" - юбилейно издание на международния конкурс за хартиено изкуство, като ще продължи до 19 май.София.От 18.00 часа в Литературен салон  „Леге 10\" ще се състои вечер, посветена на Пейо К. Яворов.Асеновград.В 17.30 часа в Градската библиотека „Паисий Хилендарски\" ще се проведе среща-разговор с писателя Тихомир Иванов и представяне на книгата му „Камино. Пътят на завръщането\".Банкя.От 12.00 часа пред паметника на Юрий Гагарин, Посолството на Руската Федерация в Република България заедно със Столичната община - район „Банкя\" организират тържествена церемония, посветена на Деня на космонавтиката. Извънредният и Пълномощен Посланик на Русия в България г-н Анатолий Макаров ще произнесе тържествено слово по случай на празника.Благоевград.От 12.30 часа на улица „Роден край\" № 8 ще се състои откриването на нов обект, част от електроразпределителната мрежа на ЧЕЗ Разпределение България, и представянето на основните инвестиционни проекти на компанията в област Благоевград за 2017 и 2018 година.Бургас.От 11.00 часа в Изложбен Център „Флора\" тържествено ще бъде открита Шестнадесетата туристическа борса „Вашата ваканция\".Бургас.От 16.00 часа в Историческата експозиция на РИМ-Бургас официалното откриване на сбирката „Българска космическа слава\".ВарнаОт 10.00 часа в хотел „Черно море\" - Варна, зала „Варна 1\", заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в заседание на Регионалния съвет за развитие на Североизточен район. Пред участниците в него ще представи вариантите за ново статистическо райониране на страната и основните мотиви за промяна на районите от ниво NUTS в рамките на дискусия по темата с участието на кметове на областни управители, общини, представители на бизнеса, научната общност и др. от областите  Варна, Добрич, Търговище и Шумен.ВарнаОт 13.00 часа в средно училище „Найден Геров\" заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официалната церемония за първа копка по проект „Модернизация на образователната инфраструктура на територията на град Варна\".ВарнаОт 14.00 часа в  І-во Основно училище в кв. „Владислав Варненчик\"- гр .Варна заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официалната церемония за първа копка по проект „Модернизация на образователната инфраструктура на територията на град Варна\".ВарнаОт 18.00 часа в Регионална библиотека „Пенчо Славейков\" - Варна ще бъде представена книгата „Оздравителният план\". Неин автор е Емил Радев, евродепутат от ГЕРБ/ЕНП. В прикачения файл изпращам покана за представянето на книгата, издадена от ИК „Труд и право\".Видин.От 11.00 часа в Регионалния пресклуба на БТА във Видин ще се проведе пресконференция на Димитър Велков, председател Областния съвет на БСП и Емил Георгиев, лидер на ПП \"Екогласност\".***  Велико Търново.От 10.00 часа в пресклуба на БТА ще се състои пресконференция на кмета на община Свищов Генчо Генчев във връзка с предстоящи инициативи и проекти.***  Велико Търново.От 14.00 часа в нова зала на  Общински съвет - Велико Търново ще се проведе откриване на заседание на Комитета на европейските общини и региони.***  Велико Търново.От 19.00 часа в голяма зала на МДТ „Константин Кисимов\" ще бъде представен спектакъла „Баядерка\" - премиера.***  Велико Търново.От 19.00 часа в Клуб 7 ще бъде представен поетично-музикален спектакъл „Сонатина за цветни сънища\".***  Велико Търново.От 20.00 часа в Клуб 7 ще се проведе среща с дует „Мания\".Горна Оряховица.От 12.00 часа официално ще бъде пуснат в експлоатация новият компютърен томограф (скенер) в МБАЛ „Свети Иван Рилски\" в Горна Оряховица.Добрич.От 13.30 часа в концертна зала „Добрич\", Превантивно-информационният център по наркотични вещества организира среща - разговор с журналиста и автор на книгата „Падение и спасение\" Весела Тотева.Кюстендил.От 17.30 часа в Художествена галерия „Владимир Димитров - Майстора\" ще бъде представена възпоменателна изложба живопис на Симеон Николов (Грамаждански).ПловдивОт 09.00 часа в зала 1 на Окръжния съд ще се проведе заседание по делото срещу Тодор Н., обвинен, че е нарушил правилата за движение по Закона за движение по пътищата и по непредпазливост е причинил смъртта на друго лице.ПловдивОт 10.30 часа на летателна площадка \"Марица\", преди с. Граф Игнатиево, ще се проведе Летателен ден с демонстрационни и мотивационни полети, както и статичен показ на авиационна техника.ПловдивВ 11.00 часа в зала „Пълдин\" на хотел „Санкт Петербург\" ще се проведе дискусия на тема по Дейност 1 -  „Привеждане на подзаконовата уредба и вътрешните правила в съответствие с практиката и нормативната рамка в областта на е-управление\".СливенОт 12.30 часа  в зала „Сливен\"  ще бъде открит \"Фестивал на винарите \" Сливен 2018\". В събитието ще вземат участие винопроизводители от Сливен и региона, които ще представят своето производство. *** СливенОт 17.30 часа в зала „Сирак Скитник\" ще бъде открита Представителна изложба на Катедра „Стенопис \"И стените говорят...\". В експозицията са включени дипломни проекти на студенти от специалност „Стенопис\".Смолян.От 14.00 часа в зала 247 в сградата на Общинска администрация гр. Смолян ще се проведе пресконференция по проект \"Обновяване и енергийна ефективност на образователна инфраструктура в гр. Смолян\".Смолян.От 18.00 часа в зала „Петър Стайков\", Клубът на дейците на културата организира концерт „Пролетна импресия\".Сандански.От 19.30 часа председателят на парламента Цвета Караянчева и народни представители ще участват в тържественото отбелязване на празника на град Сандански. Председателят на парламента ще приеме рапорта на командващия тържествената заря-проверка и ще поздрави представителните роти на благоевградския гарнизон.Съединение.От 12.30 часа министърът на земеделието, храните и горите Румен Порожанов ще посети земеделско стопанство в района на град Съединение във връзка с хода на пролетната сеитба и ползването на горива за земеделски нужди.Шумен. От 11.00 часа в зала 203 на общината ще има брифинг за предстоящото състезание по планинско изкачване „Мемориал Валерий Великов\".Шумен. От 14.00 часа в заседателна зала на ДКТ „Васил Друмев\" ще бъде дадена пресконференция. ", "date": "2018.04.12", "title": "Предстоящи събития в страната за 12 април"}
{"url": "http://www.cross.bg/sedmitza-svetli-vasiliii-1572347.html", "text": "/КРОСС/ На Светъл четвъртък от Светлата седмица се благославят светите апостоли Йоан и Яков. През Светлата седмица, започваща на втория ден след Великден, се прославят светите апостоли и Света Богородица.Светлата седмица завършва с втората пасха в неделя. Нарича се Светла, защото Възкресението на Христос донася просветление за всички.Тя се нарича още и Нова неделя, защото с нея започва цикълът от недели, които споменават Христовото Възкресение. Нарича се и Томина неделя, защото в този ден се чете евангелското четмо за явяването на Христос на своите ученици, между които бил и апостол Тома.В дните на Светлата седмица се благославят светиите: в Светли понеделник - светите апостоли, в Светли вторник и сряда - св. Богородица, св. архидякон Стефан и св. Андрей, в Светли четвъртък - св. ап. Йоан и Яков, в Светли петък - св. ап. Петър, а в Светла събота - св. Йоан Кръстител. Тази седмица е наситена и с момински празници.Свети Василий живял през царуването на иконобореца Лъв Исаврянин. Като оставил света с неговите съблазни, той постъпил в манастир и добродетелно водил монашеско житие.Когато настанало гонение за светите икони, свети Василий мъжествено се съпротивлявал на иконоборците. За това той бил задържан и бил предаден на много мъчения; но въпреки това той отхвърлил еретическото учение на иконоборците и заедно със свети Прокопий отстоявал истината до проливане на кръв. Стъргали цялото му тяло, подобно на преподобния Прокопий; после го затворили в тъмница, където се мъчил дълго време - до смъртта на нечестивия цар.След смъртта на мъчителя преподобният Василий бил пуснат заедно със свети Прокопий и с другите изповедници и живял, както и преди, в постнически трудове, като обърнал мнозина към православната вяра и като ги наставил в добродетелното житие. След няколко години богоугоден живот той се сподобил с блажена кончина и с молитва, благодарност и неизказана радост отишъл при Господа, Когото възлюбил от ранно детство. ", "date": "2018.04.12", "title": " Светли четвъртък. Преп. Василий Изповедник, еп. Парийски."}
