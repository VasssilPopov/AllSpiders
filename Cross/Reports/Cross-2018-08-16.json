{"url": "http://www.cross.bg/chrome-poveche-versiya-1581702.html", "text": "/КРОСС/ ИТ-гигантът пусна нова версия за своя интернет браузър, но тя изненада неприятно потребителите, защото след актуализация Chrome започва да използва с 13% повече RAM памет.Това по същество прави компютъра по-бавен, особено при отворени повече табове.От Google заявяват в блога си, че по-бавната работа е свързана с \"по-добра сигурност\" на браузъра, а използването на повече RAM ще е еднакво за всички операционни системи.В близкото бъдеще ще бъде актуализирана и мобилната версия на Chrome, така че телефоните с по-малко RAM също ще бъдат засегнати неприятно.", "date": "2018.08.16", "title": "Неприятна изненада за потребителите на Chrome"}
{"url": "http://www.cross.bg/maiiorka-shymaher-beshe-1581705.html", "text": "/КРОСС/ Семейството на седемкратния световен шампион на \"Формула 1\" Михаел Шумахейл ще остане в Швейцария  Това беше съобщено от говорителя на спортиста Сабрина Кех.Швейцарското списание \"LÌlIustre\" съобщи тази седмица, че бившият пилот, който страда от сериозни черепно-мозъчна травма след инцидента през 2013 г., ще бъде преместен в Майорка, където неговата съпруга наскоро купи имот. Много световни медии разпространиха тази информация, пише БГНЕС.Изглежда, че въпросният имот, който беше купен от президента на „Реал Мадрид” Флорентино Перес, ще бъде използван за почивна резиденция за съпругата на Шумахер и децата им.В края на декември 2013 г., докато караше ски във френския курорт Мерибел, Шумахер падна и удари главата си в камък, след което изпадна в кома. От септември 2014 г. пилотът е в своята швейцарска вила, разположена на брега на Женевското езеро. Оттогава има много малко и твърде оскъдни информации за здравословното му състояние.", "date": "2018.08.16", "title": "Няма да местят Шумахер в Майорка"}
{"url": "http://www.cross.bg/petrich-dushterya-driftove-1581706.html", "text": "/КРОСС/ Продължава да е тежко състоянието на младите момиче и момче, които . Освен тях още едно дете е с наранявания, съобщава bTV.Днес стана ясно, че зад волана е бил 18-годишният син на бивш полицай от Петрич. Взел книжка преди 2 месеца. Според очевидци, колата му се е движела с изключително висока скорост, когато връхлетяла върху навес, където група младежи се криели под дъжда.Той е задържан, а близките му отказаха коментар.Семейство Латурлиеви показват снимка на 15-годишната си дъщеря Валентина. Момичето е с тежки наранявания. Другата им дъщеря се спасила по чудо от удара. И ни разказва: „Той отгоре се спускаше много силно и правеше дрифтове, а отдолу асфалтът беше мокър и вдигна ръчната и се бутнаха направо в нас”.Официалната позиция на МВР: не става въпрос за дрифтове, а за лоша реакция на неопитен водач.Според бащата на момичето децата са спасени благодарение на бързата реакция на медиците. Тежко ранените Валентина и Крум са настанени в реанимацията. „В тежко състояние, обилна кръвозагуба, с откъснат крайник единия, момченцето, който е ампутиран, момичето с размачкана подбедрица, в момента са стабилни, остават за наблюдение”, обясни д-р Методи Михайлов от МБАЛ „Югозападна”.Живеещи в района разказват, че улицата често е използвана за улични състезания.", "date": "2018.08.16", "title": "Син на бивш полицай с книжка на 2 месеца помел децата в Петрич"}
{"url": "http://www.cross.bg/neobichaen-konkyrs-za-krasota-v-ykraiina-mis-koza-1581677.html", "text": "/КРОСС/ В Украйна се състоя необичаен конкурс за красота… участничките са кози.Те дефилираха на поляна в град Тернопил, участие взеха десетки животни.Някои от тях бяха облечени с колоритни рокли и блузи, а други имаха венци от цветя.", "date": "2018.08.16", "title": "Необичаен конкурс за красота в Украйна… „Мис коза”"}
{"url": "http://www.cross.bg/sluntzeto-vyatur-kilometra-1581660.html", "text": "/КРОСС/ В неделя започна първата мисия на човечеството до Слънчевата корона.Две са мистериите, на които сондата „Паркър” ще търси отговор. Едната е как за няколко километра температурата от повърхността на Слънцето до короната му се увеличава от хиляди до милиони градуси, обясни астрофизикът Камен Козарев от Института по астрономия на БАН.  За повърхността на Слънцето се знае, че температурата е „само” няколко хиляди градуса. Но по интересен и неясен напълно начин, тя стига за няколко километра до милиони градуси.Другата мистерия е слънчевият вятър и как той се ускорява.Д-р Юджийн Паркър, на когото е кръстена сондата, публикува през 1958 г. статия, в която предвижда съществуването на този вятър и така поставя основата на хелиофизиката.До този период се е смятало, че междупланетното пространство е празно – пълен вакуум. Той доказва, че поток от нажежени частици се изпарява от Слънцето, обясни още астрофизикът.Мисията е планирана по елиптична орбита да стигне много близо до Слънцето и ще достигне през 2024 г. на разстояние 6 милиона километра, което е седем пъти по-близо от предишната мисия на човечеството „Хелиос 2”. Това е регионът, в който се ускорява слънчевия вятър.Козарев е категоричен, че ще бъде опасно за апарата - никога машина, създадена от човек не е стигал толкова близо до Слънцето.Изследването на слънчевия вятър е важно, защото цялата Слънчева система „плува” в него. „Важно е не само, за да разберем как функционира Слънцето, но и за да разберем активността му”, добави той с уточнението, че това е важно и за откриването на извънземен живот.При най-близкото си минаване до Слънцето през 2024 г. сондата ще се движи с 200 км/ или 700 000 км/ч. Това е  достатъчно да се обиколи Земята за 7 минути и половина и я прави най-бързият обект, създаван от човек. Тази скорост е възможна благодарение на гравитацията.", "date": "2018.08.16", "title": "Сондата „Паркър” ще изследва слънчевия вятър и температурата на слънцето"}
{"url": "http://www.cross.bg/ezeroto-polychila-pristup-1581691.html", "text": "/КРОСС/ 61-годишна жена, получила тежък сърдечен пристъп в Рила, е транспортирана с хеликоптер на застраователна компания в болница „Света Анна”, съобщиха от пресцентъра на лечебното заведение.Жената е получила силни болки в гръдната област и високо кръвно налягане в близост до езерото Бъбрека.Хоспитализирана е в Клиника по кардиология.Други подробности за състоянието й не се съобщават.", "date": "2018.08.16", "title": "Хеликоптер помогна на жена с тежък сърдечен пристъп край езерото \"Бъбрека\" "}
{"url": "http://www.cross.bg/orlandovtzi-zapodozryan-stolichniya-1581690.html", "text": "/КРОСС/ 38-годишен мъж е убит в столичния квартал „Орландовци“. Това съобщиха от пресцентъра на МВР. Задържан е 39-годишен мъж, заподозрян като съпричастен към извършено тежко престъпление. В полицията е съобщено, че в помещение в кв. „Орландовци“, отдадено под наем, е намерено безжизненото тяло на мъж. На адреса незабавно са изпратени екипи на полицията и Бърза помощ, които констатирали смъртта. При първоначалния оглед били установени видими травматични увреждания по тялото и главата. Според събраните до момента данни след възникнал скандал между двамата задържаният е нанесъл множество удари на опонента си. Продължават процесуално-следствените действия по образуваното досъдебно производство под надзора на прокуратурата. ", "date": "2018.08.16", "title": "Мъж е убит в столичния кв. \"Орландовци\", задържаха заподозрян"}
{"url": "http://www.cross.bg/nachev-oryahovitza-gencho-1581692.html", "text": "/КРОСС/ Проф. д.р Генчо Начев модернизирал и разширил летателната база, обслужваща само частни полети Над 10 апартамента в София, 3 в Свети Влас, 6 в Сандански и влог от 3-4 милиона лева в различни банки далеч не са топ-перлата в короната от богатства на един от най-известните и най-популярни български кардиохирурзи. Шефът на столичната „Света Екатерина\" проф. Генчо Начев отдавна е „построил комунизма\" и поддържа такъв стандарт, какъвто колегите му в държавните болници не могат да сънуват дори в най-благите си сънища. Митовете и легендите относно финансовото състояние на спеца, спасил десетки животи, отдавна се преплитат в какви ли не истории -като политически чадър, приятна раздумка на чаша уиски с политици, усилена операционна работа, заплата от по 30 бона на месец, допълнителни часове, консултации в провинциални болници и какво ли не още. Професор д-р Генчо Начев шашардиса всички с данъчната си  декларация, която показа, че е по-богат от ;. президента Румен Радев и  от премиера Бойко Борисов, взети заедно, плюс сюрия депутати, редовно търкащи банките на Народното събрание. Годишното възнаграждение на специалиста с бяла престилка отдавна гони половин милион. Казват, че той буквално се раздава за пациентите си и понякога целият му ден преминава в операционните зали, макар че подобен подвиг не е по силите на нито един човек. Въпреки това се намирали документи, които   показвали, че д-р   Начев   влиза от една операция в друга. Именно от упорит труд, а не от бизнес дела успял да натрупа завидното благосъстояние. Най-апетитната хапка в него било летище „Горна Оряховица\". Медикът бил поканен от свои приятели да се включи в обновяването му преди повече от две петилетки. Приел офертата с лекота, защото бил изключителен родолюбец и не можел да допусна, че в съвременна България може да има летище, което да е гражданско, но отвън и отвътре да прилича на аграрно. Летището при Горна Оряховица е създадено през 1925 г. и първоначално се е използвало предимно от Военновъздушните сили. През 1948-а е открита редовна гражданска въздушна линия Горна Оряховица - София, третата такава в страната. Сегашната писта е завършена през 1973 г. и има бетонна конструкция. Десетилетие по-късно се прави пътнически терминал и административна сграда. В демократичните времена летището става международно и в него е  открит  граничен и митнически пункт. Проф. Начев и приятели имали заслуга в разработването на светотехническа система, позволяваща кацания и излитания при намалена видимост и лоши атмосферни условия. Отделно Начев притежавал дялове от различни дружества, вложил е над 1 милион лева в инвестиционни фондове и притежавал акции в три поликлиники в Унгария, Полша и Хърватска.Автор: Моника Борисова /в.Уикенд", "date": "2018.08.16", "title": "Най-богатият лекар у нас приватизирал Летище Горна Оряховица"}
{"url": "http://www.cross.bg/postroiiki-nezakonni-ezerovo-1581693.html", "text": "/КРОСС/ Трийсет и пет незаконни постройки бяха съборени днес в бургаския квартал \"Горно Езерово\". В акцията се включиха специализирани екипи на полицията, жандармерията и местната община. Това съобщиха от пресслужбата й.Повечето от обитателите на постройките, вдигнати до езерото \"Вая\", са приходящи, освободените терени ще бъдат почистени с техника на общински фирми.Всеки месец експерти на Община Бургас правят оглед в кварталите \"Горно Езерово\", \"Победа\" и \"Меден рудник\", и при констатирането на незаконно строителство се пристъпва към принудително събаряне.Преди това на нарушителите се дава срок за доброволно премахване, но малко от тях се възползват от него.Проверките и акциите по събарянето на незаконни постройки ще продължат.", "date": "2018.08.16", "title": "35 незаконни постройки бяха съборени в Бургас "}
{"url": "http://www.cross.bg/imoti-georgios-symata-1581694.html", "text": "/КРОСС/ Варненският окръжен съд остави в ареста кипърския гражданин Георгиос М., търсен в родината си за измами в особено големи размери, съобщиха от пресцентъра на съда. Схемата му е била свързана с нашата страна.Според обвинението на кипърските власти през периода 2008-2016г., в качеството си на собственик на фирма за покупко-продажба на недвижими имоти \"Georgios Manoli And Sons Real Estate\", придобил чрез измама сумата от  914 280 евро от петима местни граждани.Обвиненият заявявал на потенциалните купувачи, че притежавал изгодни имоти за продан в България – Каварна и Шабла. След като получил сумата, издирваният обещал на купувачите, че на по-късен етап ще им издаде документи за собственост върху имотите, които така и не издал.В друг случай издирваният получил сума пари срещу обещанието, че ще съдейства на жертвите при инвестирането им в имоти на територията на България. След време обаче станало ясно, че сумата не била инвестирана, a Георгиос дал обещание да върне предоставената му сума. Парите така и не били върнати.На други жертви издирваният издал 15 чека за покриване на дълговете, но чековете били от закрита банкова сметка.След издаване на Европейска заповед за арест, Георгиос М. бил задържан във Варна на 14 август.Мъжът ще изчака под стража разглеждането на искането за екстрадицията му. Ако бъде признат за виновен, „бизнесменът” ще получи до 14 години лишаване от свобода.", "date": "2018.08.16", "title": "Съдът остави в ареста кипърец, търсен в родината си за измами за близо милион евро"}
{"url": "http://www.cross.bg/svoyata-traditzii-rabota-1581696.html", "text": "/КРОСС/ През лятото 2018 г. започнаха снимките по първия фолклорен филм за бесарабското село Криничное или, както се е казвало едно време Чешма Варуита. Селото се слави до ден днешен с трудолюбивите си жители, почитащи своята родна земя и със съхраняването на българските обичаи. Разположено на брега на езерото Ялпуг, селото е благоприятно за отглеждане и производство на най-вкусните бесарабски вина.В стремежа си да запечатат корените на своите предци, едни амбициозни младежи се обединиха, за да ни покажат този бесарабски край и хората, чиито прадеди преобразяват една запустяла степ в райско кътче с богати лозя и китни градини. Със съдействието на Центъра за развитие на Бесарабия, съвсем скоро ще можем да видим етнофилма за пазящите родовите традиции, неподправени и \"жадни\" за работа бесарабци.  потърси Татяна Станева, главен режисьор и автор на филма, за да ни разкаже подробности около заснeмането на този филм.                 Чушмeлийци, и не само те, познаваха моята баба, която с нейните песни,  отстояваше нашия фолклор и традиции. Тя се спомена, когато аз бях на 13 години. Никой не ме беше учил или поне подсещал към онзи момент, колко е важно да се записва всичко, което тя отнесе безвъзвратно със себе си... В паметта ми остана една песен, няколко народни приказки и споменът за нейното страстно желание да внася разнообразие във всичко с думите: „Защото така трябва!”Това е първия подобен проект. След  завършване на образованието си по Теология, влязох в Киевския национален  университет да уча Фолклористика и го завърших с отличен успех. Изследвайки и сравнявайки украинските и българските народни традиции и фолклор, разбрах, колко малко знаем за мъдростта, с която са живеели нашите предци. Колко важно е тяхното послание да се съхрани и предаде в наши дни.Чувствах се виновна и длъжна пред паметта на своята баба и затова написах дипломна работа на тема: „Особености и поверия в календарно-обредния фолклор на българите в Украйна”. Това е малка част от моите изследвания, за които успях да разкажа и да ги защитя в университета. Животът в столицата често ме караше да се гордея с различието си спрямо останалите и исках да го споделя. Така се появи идеята. Да се покаже и съхрани паметта за предците ни.                    Филмът ще покаже особеностите на един конфликт между старите и новите традиции в нашето съвремие. Между бъдещето и миналото, които пробуждат размисли по въпросите: Кои сме ние? Трябва ли да бъдем съдници на своите корени или да се гордеем с тях? Как да не загубим своята идентичност в една мултинационална планета и днешните тенденции за глобализация?Разказвайки за своята идея, аз открих много хора, които проявиха съпричастност и желание да помогнат. Филмът породи нови запознанства и възможности. Допълнителен принос даде Центъра за развитие на Бесарабия, който съвместно с Виктор Куртев помогнаха за реализацията на тази идея на много нива, и най-вече финансово. Нашият екип не е голям, но се състои от талантливи хора. Един от тях е Александър Барон, бесарабски българин, фотограф. Той е ценител на българския фолклор и го претворява  в кадри, които предизвикват сълзи. Александър умее да улови и да запечата прекрасни мигове. Неговите снимки активно се обсъждат в социалните мрежи, участват в изложби. Оператора ни Дмитрий Богач, също с български корени. Заснел е огромно количество филми, свързани с български мероприятия и фестивали. Имаме и украинец - Ян Лелюк, филммейкер. Приятел е на българите в Украйна и често неговата камера е спътник на нашите празници.В процеса на снимките се включиха още много ентусиасти, които вложиха частица от сърцето си за създаването на този автентичен филм.Планираме появата на филма за месец ноември, но има още много работа, като самата аз нямам търпение да видя това, което отдавна съм носила в себе си. Дотогава във фейсбук ще може да се следи за процесите по монтажа и изработката от нашия екип. Ще вложим цялата си сила и душа в този проект, за да се получи една добра работа и да зарадваме зрителите не само в Украйна, но и в нашата мила прародина България ", "date": "2018.08.16", "title": "В Бесарабия снимат етнофилм за историята и традициите на българско село"}
{"url": "http://www.cross.bg/tyrskiya-dolari-boiikot-1581695.html", "text": "/КРОСС/ Турци горят долари и унищожават айфони в отговор на призива на турския президент Реджеп Ердоган за бойкот на американската електроника, съобщава турската телевизия Kanal D.Подобни видеозаписи, демонстриращи негодуванието на турците от САЩ - съюзник на Турция от НАТО, циркулират из социалните медии.Турският авиопревозвач Търкиш еърлайнс и турската телекомпания Тюрк телеком същевременно предприеха кампания за бойкот на реклами на САЩ и американски фирми.Снощи група таксиметрови шофьори от Истанбул, които бяха поставили на автомобилите си турския национален флаг, проведоха протест покрай консулството на САЩ в града и поставиха там черен венец в знак на протест.", "date": "2018.08.16", "title": "Турците се ядосаха: Късат и горят долари, удрят с чукове iPhone (Видео)"}
{"url": "http://www.cross.bg/razgrad-zadurzhane-hoda-1581697.html", "text": "/КРОСС/ Двама мъже са арестувани за разпространение на наркотици в Разград, съобщава МВР.Вчера, в хода на спецоперация по противодействие на наркоразпространението, провеждана под наблюдението на Окръжна прокуратура – Разград, в местността \"Пчелина\" в землището на Разград, в момент на сделка с наркотични вещества, са задържани двама разградчани на 34 и 43 години, криминално проявени.При личен обиск и претърсвания  от тях и от автомобила им са намерени и иззети 20 000 таблетки \"екстази\" с лого \"Porshe\" с тегло 7.780 килограма, реагирали при полевия наркотест на амфетамин.В хода на оперативните действия, в гробищния парк на Разград, полицаите открили тайник, в който били укрити други 10 000 таблетки \"екстази\" с тегло 3.515 килограма. В хода на операцията били извършени четири претърсвания и изземвания и пет огледа на местопроизшествия на различни адреси и автомобили на територията на Разград и Нови пазар.След полицейското задържане на двамата мъже, единият от тях е привлечен в качеството на обвиняем и му е наложена мярка за неотклонение \"задържане под стража\" за 72 часа. Предстои внасяне на предложение в Окръжен съд-Разград за налагане на постоянна мярка за неотклонение \"задържане под стража\".Според първоначалните данни откритата дрога е била предназначена за вътрешния пазар, като част от количеството е разпространявано на територията и на Разградска област.По случая е образувано досъдебно производство. Работата по разкриването и документирането на цялостната престъпна дейност продължава.", "date": "2018.08.16", "title": "Откриха 10 000 таблетки амфети в тайник на... гробището"}
{"url": "http://www.cross.bg/grypa-komandira-sili-1581703.html", "text": "/КРОСС/ Военнослужещи от Военноморските сили участват от вчера, 15 август, в операцията по издирването на телата на двете момчета, повлечени от вълна на вълнолома на пристанище Варна.  Модулната група е задействана след молба на областния управител на Варненска област до началника на отбраната и със заповед на командира на Военноморските сили.Групата е в състав от 17 водолази с две лодки „Зодиак” и се ръководи от командира на военно формирование 28580-Варна капитан I ранг Тодор Богданов. Военнослужещите действат съвместно с органите на МВР, Регионална дирекция „Пожарна безопасност и защита на населението”-Варна и Изпълнителна агенция „Морска администрация”. Към момента е намерено тялото на едно от момчетата, а издирването продължава.Водолазната група от състава на флотилия бойни и спомагателни кораби на ВМС извършва днес, 16 август, оглед на кораб, потънал през 1921 г. в Созополския залив, на 5 км от брега и на 30 м дълбочина. Групата е в състав от 4 водолази и водолазен катер и е под ръководството на капитан III ранг Милен Атанасов. Модулната група е задействана след молба на областния управител на Бургаска област до началника на отбраната и със заповед на командира на ВМС. ", "date": "2018.08.16", "title": "Военнослужещи от Военноморските сили участват в операции в помощ на населението"}
{"url": "http://www.cross.bg/zashtoto-spasitel-bili-1581679.html", "text": "/КРОСС/ Пловдивският апелативен съд остави за постоянно в ареста 37-годишен мъж, обвинен в блудство с две 9-годишни момичета в Стара Загора, предаде БГНЕС.В мотивите си съдът приема, че от събраните до момента доказателства може да се направи обосновано предположение, че обвиняемият е извършител на престъплението. Освен това има опасност и да извърши друго престъпление, защото работата като спасител на басейн му дава възможност за контакти с малолетни лица.Именно на територията на такъв обект в града са били извършени и гнусните деяния.Установен е и риск мъжът да се укрие, защото са били представени доказателства, че му предстои служебно заминаване в чужбина.Ако бъде признат за виновен, спасителят ще получи присъда от между 5 и 20 години лишаване от свобода.", "date": "2018.08.16", "title": "Постоянен арест за спасител обвинен в блудство с деца"}
{"url": "http://www.cross.bg/benchev-garantziya-symata-1581680.html", "text": "/КРОСС/ Бенчо Бенчев ще обжалва мярката за неотклонение от 50 000 лв., заяви адвокатът на зам.-председателя на общинския съвет в Бургас Ивайло Найденов пред „Фокус”„За мен това е да не казвам безумна гаранция. Какво означава това дали човек има възможности или няма, в крайна сметка трябва да е съобразена и с него - каква е опасността, вероятността да се укрие или въобще да пречи на разследването“, посочва Найденов.Юристът допълва, че Бенчев ще обжалва паричната гаранция, въпреки че все още не е пусната жалба. Той е категоричен, че сумата е твърде висока и за по-тежки дела са били определяни много по-малки гаранции. Според него не са ясни критериите, по които е определена сумата.Преди 2 дни административният ръководител на Окръжния съд в Бургас Георги Чинев посочи, че са събрани достатъчно по обем писмени доказателства, за да се определи размерът на паричната гаранция.", "date": "2018.08.16", "title": "Адвокатът на Бенчо Бенчев: Гаранция от 50 000 лв. е безумна"}
{"url": "http://www.cross.bg/vishegradskata-grypa-praktiki-1581681.html", "text": "/КРОСС/ България, Румъния, Словения и Хърватия, заедно със страните от Вишеградската група (Чешка република, Полша, Унгария и Словакия) подписаха обща позиция относно нелоялните търговски практики в отношенията между стопански субекти по веригата за доставка на храни. Тя ще бъде представена в рамките на следващото заседание на Съвета на ЕС по земеделие и рибарство, съобщиха от пресцентъра на земеделското министерство.В официалната информация от агроведомството няма повече подробности по темата. От публикация на унгарската телеграфна агенция става ясно, че позицията на Вишеградската четворка и съюзниците й предвижда на купувачите на земеделска продукция да бъде забранено едностранно или със задната дата да променят договори за доставки или да отказват такива в последния момент.„Идеята е, че най-слабите според нас в хранителната верига – фермерите, които имат слаба преговорна позиция, не трябва да бъдат принуждавани от големите търговци чрез нечестни търговски практики да се съгласяват на даже по-малки маржове, отколкото имат в момента”, коментира агроминистърът на Словакия Габриела Матечна, цитирана от държавната телевизия на страната.Евроскептичните политици в Източна Европа често обвиняват западните търговски вериги за това, че притискат местните производители с трудно изпълними условия и много ниски цени. Критиците на тази позиция на свой ред виждат прикрит зад загрижеността за производителите опит за протекционизъм в полза на собствениците на местни магазини, които иначе прилагат същите практики в отношенията със своите доставчици.„Страните от Централна и Източна Европа (ЦИЕ) трябва да работят заедно за съвместни решения на глобални проблеми“, заяви заместник-министърът на земеделието, храните и горите Вергиния Кръстева, която участва в разширения формат на срещата на високо равнище на министрите на земеделието на страните от Вишеградската група в Словакия. Тя подчерта, че по този начин гласът на Страните от ЦИЕ ще бъде чуван и успехът - гарантиран.Министрите на земеделието на държавите членки от разширената Вишеградска група ще присъстват на официалното откриване на 45 –тия Международен панаир за селско стопанство и храни „Агрокомплекс 2018“, като ще посетят и 13-тото Национално панаирно изложение на селскостопански животни.", "date": "2018.08.16", "title": "България подкрепя Вишеградската четворка в защита на фермерите"}
{"url": "http://www.cross.bg/oprr-grada-turgovishte-1581682.html", "text": "/КРОСС/ Министърът на регионалното развитие и благоустройството Николай Нанков заедно с министър – председателя Бойко Борисов и министъра на финансите Владислав Горанов инспектираха ремонтните дейности на обекти, изпълнявани по Оперативна програма „Региони в растеж“ в Търговище и Шумен.  До началото на септември трябва да приключи ремонтът на основно училище „Христо Ботев“ в Търговище, стана ясно след проверката на министъра. В учебното заведение се изпълняват строителни работи за над 3,4 млн. лв. Модернизацията на  учебната база се извършва в рамките на проект за обновяване на общинската образователна инфраструктура в града, финансиран от ОПРР. Цялата стойност на проекта възлиза на почти 9,8 млн. лв. и включва модернизиране на още две детски градини и една ясла, където ще бъдат доставени ново оборудване, техника и спортни съоръжения. Така ще се  създадат по-добри и здравословни условия за обучение на 1452 деца.                      В Търговище министър Нанков посети и спортната зала на града, за чието обновяване от държавния бюджет бяха отпуснати 850 000 лв. Сградата,‭ ‬в която тренират клубовете по спортна и художествена гимнастика,‭ ‬борба,‭ ‬стрелба и други,‭ ‬е строена в периода‭ ‬1968‭ - 1975‭ ‬г.‭ ‬и досега не е ремонтирана.‭ Днес тя е с нов покрив, вътрешна топлоизолация и дограма, модерна отоплителна и ‬вентилационна система, което ще създаде комфорт за  тренировките на 450 деца и младежи.‬‬‬‬‬‬‬‬‬‬‬‬‬‬‬‬‬‬ На територията на Търговище по линия на европейската солидарност се изпълняват и други проекти за подобряване на градската среда, образователната и социалната инфраструктура. С инвестиции на стойност 5,4 млн. лв. по ОПРР ще бъдат реконструирани и разширени няколко улици, както и кръстовище за кръгово движение, с което ще се подобри пътната обстановка в града. По-късно в Шумен министърът посети ОУ „Илия Рашков Блъсков“, което се реновира по проект за модернизация на образователната инфраструктура в града, финансиран също по ОПРР, на стойност над 13  млн. лв. По същия проект ще се ремонтират и три средни училища. Инвестицията ще подобри условията за обучение и спорт за над 4000 деца.                       В община Шумен по Оперативната програма се изпълняват три проекта на стойност над 20,3 млн. лв. за  обновяване на училища, обекти от градската среда и други. В града министър Нанков разгледа и сгради, санирани по Националната програма за енергийна ефективност.  27 многофамилни жилищни сгради в Шумен са със сключени договори за финансиране по програмата. 16 са завършени, 4 са в етап на строителство, а по седем текат подготвителни дейности.  Общо 624 млн. лв. от Оперативна програма „Региони в растеж“ ще бъдат инвестирани,  през настоящия програмен период, в подобряване състоянието на 416 образователни институции в страната. След тяхното обновяване над 255 хил. деца и ученици ще бъдат облагодетелствани от по-добрата среда и материална база. ", "date": "2018.08.16", "title": "Министър Нанков и Бойко Борисов инспектираха ремонта на обекти по ОПРР в Търговище и Шумен"}
{"url": "http://www.cross.bg/snimate-snimki-snimkite-1581683.html", "text": "/КРОСС/ 8 съвета от известния български фотограф, които провокират креативността и повишават шансовете за успех в конкурса Next Image AwardsРегионалният конкурс за мобилна фотография Huawei Next Image Awards () продължава до 20 август и дори да не почивате сред красиви природни пейзажи в момента, градовете предлагат изненадващо широко поле за креативност. Кадрите от така наречената „улична фотография“ обикновено попадат в категорията Check-In на конкурса, тъй като акцентът в нея е откриването на нови места, които да посетим, както и изживяванията ни там. Но фотографията е чудесен инструмент, с който да погледнем любимите си и най-познати места по изцяло нов начин, и да бъдем успешни конкуренти и в други категории, като Faces и Good Night.                     Най-важното за добрата улична фотография е да не забравяме, че фотографията е униерсален език, с който могат да се разказват истории. Фотографът Темелко Темелков () споделя, че е много важно снимките да носят послание. „Чрез фотографията човек може да изразява позиция, да показва отношението си към различни теми, да предизвиква емоции“, казва той. За него именно изразяването на позицията на фотографа прави снимките по-интересни, това да снимаме темите и въпросите, които ни интересеуват, нещата които ни впечатляват.За него основното предимство на мобилната улична фотография е, че изглежда напълно безобидно. „На улицата хората рядко обръщат внимание, когато снимаш с телефон. Ако снимаш ситуации на улицата, бързината може да се окаже решаваща, а телефонът е винаги под ръка, веднага реагира и позолява с лекота да се заснемат снимки с много високо качество.“                     Ето и практическите съвети на Темелко Темелков, които да ви помогнат да уловите по-добри кадри, когато снимате улична фотография.1. Предварително помислете кои са темите, които са интересни за вас, и започнете да се оглеждате за добри кадри. Това могат да са продавачи на цветя, бизнесмени с костюми, хора, пресичащи оживени улици, спирките на градския транспорт, както и всеки друг елемент от градската среда.2. Разгледайте профили на фотографи в социалните мрежи и сайтове в интернет, за да видите какво ви харесва. Можете да предпочитате цветни или черно-бели снимки, да се фокусирате върху по-едри или по-общи планове, да изберете контрастите, които да целите, както и композицията, която ви допада най-много.3. Запознайте се с различните режими на камерата на телефона си, възможните филтри и опциите за обработка, които ви предлага. Изберете един или два, които най-много ви допадат и са ви най-удобни. Така ще можете да започнете да „виждате света“ по определен начин докато снимате, което ще ви помогне да правите по-добри снимки.                       4. Първо снимайте, после питайте. На улицата всичко се случва за миг. Ако започнете с въпроси дали може да снимате, вероятно сцената пред вас ще се промени още докато питате. Ако развиете рефлекс да снимате с лека усмивка на лицето, вероятно никой няма да ви обърне внимание. Ако някой иска да знае защо снимате — покажете му ваши снимки, разкажете му какво правите и му предложете да му пратите снимки за спомен.5. Ако имате съмнение дали да снимате нещо или не, по-добре го снимайте. Освен това снимайте повече пъти и повече кадри. Винаги можете да изтриете излишните снимки, но най-вероятно няма да можете да пресъздадете сцената, която сте изпуснали, а човек никога не знае откъде ще му дойде наградата Пулицър – или Next Image.6. Приближете се до обекта си или сцената, която искате да снимате. Много често това ще направи снимките ви много по-добри и персонални, отколкото един отдалечен кадър.                        7. Оставяйте снимките да отлежат. Ако изчакате дори един ден, преди да споделите снимките си, изборът ви ще бъде по-малко емоционален и вероятно ще покажете само най—добрите си снимки.8. Снимките на улицата добиват по-голяма стойност с времето. Това, което снимате днес, ще бъде по-различно след една година и може да е съвсем различно след 10. Ако нещо днес ви е добре познато и дори леко скучно, след време снимките, които сте направили ще изглеждат много по-интересни, защото улицата, хората по нея, дрехите, колите ще са други.Адресът на конкурса е ", "date": "2018.08.16", "title": "Улична фотография с Huawei и Темелко Темелков "}
{"url": "http://www.cross.bg/narysheniya-avgyst-teritoriyata-1581684.html", "text": "/КРОСС/ Тя се състоя в седмицата 6-12 август и бе организирана от TISPOL28 603 нарушения на скоростните режими са констатирани на територията на цялата страна по време на последната специализирана полицейска операция. Тя се проведе в дните от 6 до 12 август и бе организирана от Европейската мрежа на службите на пътна полиция - TISPOL.„Най-много нарушения са установени на територията на СДВР – 3212, ОДМВР-Велико Търново – 2171, и ОДМВР-Благоевград – 1831“, обобщи главен инспектор Росен Рапчев от отдел „Пътна полиция“ към ГД „Национална полиция“. Той припомни, че подобна операция се състоя и през месец април т.г., когато бяха установени 26 325 нарушения, и поясни, че ръстът на констатираните нарушения отразява както засиления контрол, така и недисциплинираността на водачите по отношение спазването на скоростните режими.", "date": "2018.08.16", "title": "28 603 нарушения са констатирани по време на последната операция за контрол на скоростта"}
{"url": "http://www.cross.bg/viadykt-trakiya-raiiona-1581685.html", "text": "/КРОСС/ 3 от 17-те съоръжения в недобро състояние на автомагистралите „Хемус“ и „Тракия“ в момента се ремонтират. Състоянието им бе обсъдено на заседанието на Министерския съвет тази седмица. За ремонта им индикативно са необходими около 130 млн. лв.В момента на АМ „Хемус“ се ремонтират виадуктите: „Коренишки дол“ при 36-ти км, съоръжението при 33-ти км в посока София при тунел „Витиня“ и виадукт „Потоп“ при 19-ти километър. Останалите съоръжения, които се нуждаят от ремонт са:· Виадукт при 9-ти км на АМ „Хемус“ / в района на с. Яна/;· Виадукт при км 37+520 на АМ „Хемус“;· Виадукт при км 37+920 на АМ „Хемус“;· Виадукт „Разлив“ при 51-ви км на АМ „Хемус“;· Виадукт при 13-ти км на АМ „Тракия“ /в района на Нови хан/;· Виадукт при 15-ти км на АМ „Тракия“ /в района на Нови хан/;· Виадукт при 17-ти км на АМ „Тракия“ /в района на с. Крушовица/;· Виадукт при 18-ти км на АМ „Тракия“ /в района на с. Крушовица/;· Виадукт при 20-ти км на АМ „Тракия“ /в района на с. Костадинкино/;· Виадукт при 37-ми км на АМ „Тракия“ /в района на Ихтиман/;· Виадукт при 38-ми км на АМ „Тракия“ /в района на Ихтиман/;· Пътен възел „Мухово“ при 46-ти км на АМ „Тракия“;· Мост над р. Елешница при 89-ти км на АМ „Тракия“;Мост над р. Елшишка при 89-ти км на АМ „Тракия“", "date": "2018.08.16", "title": "АПИ: 3 от 17-те съоръжения в недобро състояние на автомагистралите в момента се ремонтират"}
{"url": "http://www.cross.bg/mestnite-britanska-vlasti-1581686.html", "text": "/КРОСС/ Горски пожари бушуват в големи части от Канада. Над 3 000 души са евакуирани в Британска Колумбия, а местните власти обявиха извънредно положение. Повече от 560 пожара горят в провинцията. От пламъците са застрашени 1 500 къщи, а на близо 19 000 жители е издадено предупреждение за евакуация.Огънят е изпепелил над 370 000 хектара гори в Британска Колумбия от месец април, съобщиха местните власти. Пожари бушуват и в съседна Албърта. Цялата провинция е покрита с димна пелена, а местните жители са принудени да носят маски.", "date": "2018.08.16", "title": "Пожари запалиха Канада: Евакуират близо 19 000 души"}
{"url": "http://www.cross.bg/franklin-areta-filadelfiya-1581704.html", "text": "/КРОСС/ Арета Франклин почина на 76 г., съобщиха американски медии. За тежкото заболяване на „Кралицата на соул музиката“, както я наричаха, се заговори през последните дни.Арета Франклин, известна с хитове като \"Respect\" (1967) и \"I Say a Little Prayer\" (1968), е тежко болна в Детройт, написа в понеделник Роджър Фридман в уебсайта Шоубиз 411.Франклин, която беше диагностицирана с рак през 2010 г., за последен път пя през ноември 2017 г. за фондацията за СПИН на Елтън Джон в Ню Йорк. Нейното последно публично появяване се състоя във Филаделфия през август 2017 година.\"Това беше чудотворно шоу, имайки предвид, че Арета вече се бореше с изтощението и дехидратацията\", пише Фридман, описвайки представянето й във Филаделфия.През цялата си продължителна кариера певицата е спечелила 18 награди „Грами“, включително и една за цялостно творчество.Сред хитовете на поп-иконата са \"(You Make Me Feel Like) A Natural Woman (1968), \"Dreaming Day\" (1972), \"Jump to It\" (1982), \"Freeway of Love“ (1985) и \"A Rose Is Still A Rose\" (1998).През 1987 г. тя стана първата жена, включена в Залата на славата на рокендрола.\"I Knew You Were Waiting for Me“ в дует с британския певец Джордж Майкъл е един от най-печелившите \"Грами\" хитове за всички времена.През 2005 г. тя е наградена с президентския Медал на свободата - най-високата награда за американски гражданин - от тогавашния президент Джордж У. Буш.А през януари 2009 г. Арета Франклин пя на встъпването в длъжност на президента Барак Обама.", "date": "2018.08.16", "title": "Отиде си легендата Арета Франклин "}
{"url": "http://www.cross.bg/kiten-migranti-nelegalni-1581688.html", "text": "/КРОСС/ Група от 20-тина нелегални мигранти бяха задържани на главния път Китен - Бургас в района на Приморско, съобщава \"24 часа\". Все още няма информация за тяхната самоличност, тъй като групата е била без документи. Бежанците са на възраст между 18 и 25 години.Поради задържането им на пътя движението се отбива от служители на полицията в едното платно.", "date": "2018.08.16", "title": "Заловиха нелегални мигранти край Китен "}
{"url": "http://www.cross.bg/italiya-pravila-mlrd-1581687.html", "text": "/КРОСС/ ЕС отвърна на италианските твърдения, че рухването на моста на магистрала А10 край Генуа е донякъде свързано с бюджетните ограничения, налагани на Италия от чужбина, съобщават световните агенции.Италия е обект на критики в еврозоната за бюджетни преразходи и е призовавана да въведе ред в тази сфера.Средства, които иначе биха били изразходвани за здравеопазване и безопасност, \"според строгите правила, наложени от Европа, не се позволява да бъдат използвани\", заяви вчера евроскептичният вътрешен министър Матео Салвини пред местната станция \"Радио 24\". Той отбеляза, че \"постоянно трябва да се иска разрешение, за да се похарчат пари\". Говорителят на ЕК Кристиан Шпар каза, че \"е дошло времето някои неща да се изяснят\", като посочи, че съгласно бюджетния план на ЕС за периода 2014-2020 г. Италия ще получи около 2,5 млрд. евро специално за \"инвестиции в мрежи и инфраструктура, включително пътища\". Той добави, че през април т.г. ЕС също така е одобрил съгласно своите правила за държавна помощ \"инвестиционен план за италианските магистрали, който ще позволи да бъдат инвестирани около 8,5 млрд. евро, включително и в района на Генуа\". \"Всъщност ЕС насърчава инвестициите в инфраструктурата в Италия\", подчерта говорителят на ЕС. ", "date": "2018.08.16", "title": "ЕК: Рим получава милиарди за пътища"}
{"url": "http://www.cross.bg/hemys-vsichki-viadykt-1581669.html", "text": "/КРОСС/ Виадуктът „Бебреш” на АМ „Хемус” е с 20 м по-висок от рухналия мост в Италия. Той е построен в началото на 80-те години на миналия век.В края на 2012 година, един от специалистите, участвал в изграждането на високия 120 м виадукт, заяви пред bTV, че корозията започва да компрометира конструкцията и е нужен ремонт.Ремонтът на виадукта вече е факт. Питаме експертите от АПИ дали корозията, въздействала на носещите колони през годините, в които той не е бил поддържан, може да го направи по-малко устойчив.“Съоръжението е ремонтирано в периода 2013 – 2015 година като са отстранени всички повреди записани във вашия репортаж от 2012 г. Извършени са ремонтни работи по връхната конструкция, осигурено е на земетръс съоръжението. Отстранени са всички повреди и няма място за притеснение”, посочи Александър Тодоров, от Института по пътища и мостове към АПИ.Виадуктите на „Хемус” са изчислени и изпълнени за в пъти по-големи натоварвания от необходимото и според специалистите бетон и желязо не са били пестени.В момента ремонт тече и на втория най-висок виадукт на АМ „Хемус.”", "date": "2018.08.16", "title": "Виадуктът „Бебреш” на „Хемус” - с 20 метра по-висок от рухналия в Италия"}
{"url": "http://www.cross.bg/makedoniya-pargov-kaloyan-1581670.html", "text": "/КРОСС/ Само година след подписването на договора за добросъседство с Македония, той започна да дава дефекти. И тук проличава слабостта на българската дипломация. Доказателство за това е изявлението на Зоран Заев за Илинденско-Преображенското въстание. Това е мнението на лидера на БСП – София Калоян Паргов, който има специалност „Международни отношения“.Според него не така в договора между Гърция и Македония. „В него нещата са ясно разписани и това не дава възможност за спекулации. Докато нашият договор по никакъв начин не възпира македонски официални представители да правят подобни изявления. Самият факт, че в договора се говори за македонски език, вече е проблем. Историческа истина е, че македонските наречия са част от българския език“, категоричен е Паргов.„Време е управляващите да проявят смелост и да защитят българщината, която са отстоявали и са дали живота си за нея хиляди. Длъжни са да защитят интересите на българите в Македония, така както го правят Сърбия, Гърция и Албания за техните малцинства“, обясни лидерът на столичните социалисти.„Факт е, че от двете страни на границата ни живее един народ. Ето защо е важна европейската перспектива на Македония, която е в интерес на България“, убеден е Калоян Паргов.", "date": "2018.08.16", "title": "Калоян Паргов: Само година след подписването, договорът с Македония дава дефекти"}
{"url": "http://www.cross.bg/slivnitza-zhena-avtomobil-1581672.html", "text": "/КРОСС/ 90-годишна жена е блъсната от лек автомобил в Сливница, съобщиха от ОДМВР - София. Сигналът за инцидента е подаден около 10.20 часа на 15 август в РУ - Сливница. Съобщено е за пътнотранспортно произшествие с пострадал пешеходец на кръстовище в града.По първоначални данни 90-годишната пострадала жена е била блъсната при маневра заден ход от лек автомобил \"Мерцедес\", зад който е преминавала. Възрастната жена е транспортирана в болнично заведение с мозъчно сътресение, без опасност за живота. Водачът е тестван с дрегер, отчел отрицателен резултат. По случая е образувано досъдебно производство.", "date": "2018.08.16", "title": "Кола на заден ход удари 90-годишна в Сливница"}
{"url": "http://www.cross.bg/zastrahovka-olimpik-vodachite-1581674.html", "text": "/КРОСС/ МВР ще даде известен толеранс на водачите на автомобили, които имат застраховка към дружество \"Олимпик\", чиито лиценз беше отнет.Това заяви главен инспектор Росен Рапчев от отдел \"Пътна полиция\".\"Реално погледнато, в първите дни няма да санкционираме, а само ще предупреждаваме водачите. Ако ни предоставят полица на \"Олимпик\", в първите няколко дни ще им дадем възможност да ги предупредим да си сключат веднага застраховка и след това ще започнем да ги санкционираме.\"В полунощ на 18 август изтича срокът, след който сключените застрахователни полици с кипърското дружество ще бъдат невалидни, а клиентите и трябва да направят задължителната застраховка \"Гражданска отговорност\" с други застрахователи, които работят на българския пазар, припомнят експерти. ", "date": "2018.08.16", "title": "МВР: Ще има известен толеранс към застрахованите в \"Олимпик\""}
{"url": "http://www.cross.bg/pylev-strani-neystoiika-1581671.html", "text": "/КРОСС/ Кубрат Пулев вече няма нищо общо с промоутърската агенция \"Зауерланд\". Двете страни са се разделили, след като българският боксьор в тежка категория е платил неустойка в размер на 150 хил. долара.Това разкри Пулев пред вестник \"168 часа\".Контрактът между двете страни бе до края на 2018 година, но именно по-ранното прекратяване е причина за платената неустойка.\"Всичко се случи преди 10 дни. Заради предсрочното прекратяване на договора им платихме 150 хил. долара. Ще си останем в отношения и ще работим съвместно, но просто нещата не вървят. Гоним различни интереси и имаме различна идеология. Смятам, че всеки трябва да преследва целите си по собствен начин и това да е добре за всички страни. И за да мога да го сторя, си платих. Всички сме временно на този свят, баща ми ни е учил да сме честни, почтени и да помагаме\", коментира Кобрата.Отношенията между двете страни бяха обтегнати след отказа на Пулев да излезе на ринга срещу Антъни Джошуа в края на 2017 г. Тогава българинът трябваше да се бори за титлите в тежка категория, но получи сериозна контузия и срещата не се състоя.", "date": "2018.08.16", "title": "Кубрат Пулев приключи със \"Зауерланд\". Плати неустойка от 150 хил. долара"}
{"url": "http://www.cross.bg/benchev-bencho-leva-1581675.html", "text": "/КРОСС/ Обвиненият в укривателство на несебърския бос Димитър Желязков общински съветник от Бургас Бенчо Бенчев ще обжалва размера от 50 хиляди лева на наложената му мярка за неотклонение. Това ще стане в предвидения по закон тридневен срок, каза неговият адвокат Ивайло Найденов.", "date": "2018.08.16", "title": "Бенчо Бенчев ще обжалва мярката за неотклонение от 50 000 лева"}
{"url": "http://www.cross.bg/zaimov-ovladyan-gorivo-1581676.html", "text": "/КРОСС/ Мазутният разлив от потъналия преди век американски кораб \"Мопанг\" край Созопол е овладян близо 80 - 90%. Това съобщи след излизането си на брега водолазът Михаил Заимов. Той и още един доброволец приключиха днес със запушването на отворите, от които ставаше изливането на гориво, съобщава БНР.\"Счупени нитове на резервоарите на горивото са причината за разлива. Сутринта морето е било спокойно, което е позволило да се поставят още две тапи на местата, където е изтичало гориво\", каза Михаил Заимов.\"Тези, да ги наречем образно тапи, които сложихме вчера, държат в момента основните разливи. Не е на 100 процента овладян. Това, което излиза на повърхността, е в порядъка на литри на час, докато в началото бяха стотици литри на час. Те основно не изтичат от пробойни, а от дупките, където са занитени стоманените листове на корпуса. Корабът е колабирал и от напрежението са се счупили нитовете.Следва професионална работа на водолази с подаване на въздух от повърхността, инструменти за рязане, бетонни котви около кораба да се разположат, изключително наложителна операция\", посочи още Заимов. ", "date": "2018.08.16", "title": "Водолаз: Почти е овладян мазутният разлив край Созопол"}
{"url": "http://www.cross.bg/ychilishta-turgovishte-remontirat-1581678.html", "text": "/КРОСС/ Над 200 училища в цялата страна се ремонтират основно. \"Едновременно с пътищата, мислим и за поколенията - да бъдат добре образовани, здрави и силни\",, заяви министър-председателят Бойко Борисов в Търговище при инспекцията на ОУ \"Христо Ботев\".Обектът е финансиран от Оперативна програма \"Региони в растеж\", информира пресслужбата на кабинета.Премиерът е добавил, че се работи по училища, които не са ремонтирани откакто са построени, строят се и детски градини.Отпуснати са и 850 хил. лв. за ремонт на тренировъчния спортен комплекс в Търговище.", "date": "2018.08.16", "title": "200 училища в цялата страна се ремонтират основно"}
{"url": "http://www.cross.bg/pravosudieto-vpisvaniyata-registura-1581701.html", "text": "/КРОСС/ Министерство на правосъдието нарушава законите на България и общоевропейските правила. Това заявява Сдружение „Мрежа за инициативи и решения” в искане до министъра на правосъдието Цецка Цачева по повод срива на Търговския регистър и регистъра на юридическите лица с нестопанска цел към Агенцията по вписванията.„Липсата на каквато и да е било офицална позиция за причините довели до този сериозен проблем е нарушение от страна на подопечното Ви министерство на чл. 2а от  ЗТРРЮЛНЦ”, отбелязват от организацията. Действията и бездействията на Агенцията по вписванията, довели до невъзможността на българските граждани да имат достъп до заявените от тях данни, са нарушение на чл.3, ал. 2 от ЗТРРЮЛНЦ. Законът задължава Агенцията по вписванията да води и съхранява регистъра по начин, който гарантира сигурността на съдържащата се в него информация, настояват от МИР.От „Мрежа за инициативи и решения” считат, че информацията, до която към момента българските граждани нямат пълен достъп и не могат да управляват, е подложена на риск от загубване, което е в разрез с въведените общоевропейски правила за защита на личните данни. Сдружението настоява  министърът на правосъдието незабавно да предостави официална информация за причините, довели до срива на  ТРРЮЛНЦ, да посочи отговорните за този проблем лица, както и да представи незабавен план за възстановяването на нормалната дейност на регистъра, който задължително да включва и предложения за законодателни промени, които да гарантират, че такъв срив няма да се случи повторно. „В случай, че искането ни не бъде удовлетворено, ще бъдем принудени от чувството си за национално самосъзнание и отговорността си към защитата на личните ни и търговски данни, да сезираме Европейската комисия, като образуваме чрез жалба производство за установяване на нарушения срещу българската държава в лицето на изпълнителната власт, която нарушава правото на Европейския съюз и националното ни законодателство”, категорични са от МИР.                               ", "date": "2018.08.16", "title": "МИР: Министерството на правосъдието нарушава законите на България и общоевропейските правила"}
{"url": "http://www.cross.bg/yvrezhdaniya-horata-manolova-1581698.html", "text": "/КРОСС/ Има сближаване на позициите по Закона за хората с увреждания. Това стана ясно от изявленията пред журналисти на протестиращите майки на деца с увреждания, на омбудсмана Мая Манолова и на изпълнителния директор на Агенцията за хората с увреждания Минчо Коралски, съобщава Стандарт.Те коментираха последния вариант на законопроект, изготвен от социалното министерство и предоставен на участниците в работната група, която обсъжда промените в грижата за хората с увреждания. Заседанието на работната група, което се очаква да е финално, започна в социалното министерство.Протестиращите майки и омбудсманът Мая Манолова имат възражения по начина, по който е разписана индивидуалната оценка за хората с увреждания. Според тях индивидуалната оценка трябва да е разписана в закона така, че да гарантира, че когато има заключение, че човек има нужда от някаква услуга, тя задължително ще му бъде предоставена. Във финалния вариант, предоставен от МТСП, е записано, че индивидуалната оценка е задължителна със своите препоръки за останалите органи, но никъде няма разписани гаранции за задължително предоставяне на услугите - Дневен център, за включване в образование, трудова рехабилитации и т.н, посочи Мая Манолова и допълни, че това е най-важното.Другият проблем е свързан с помощните средства и медицинските изделия. Въпреки, че в закона е разписано, че те минават към здравното министерство от 2020 година, Мая Манолова и протестиращите майки имат възражения за това, че няма яснота, че механизмът не е само за финансиране, но и за предоставяне на помощните средства и медицинските изделия. Споразумяхме се, че в тримесечен срок да бъдат подготвени стандартите, на които трябва да отговарят помощните средства и медицинските изделия, а това не е вписано, отбеляза Мая Манолова. Тя е против това да се даде година и половина толеранс \"източването на парите за хората с увреждания да продължи и фирмите да продават на свръхцени боклуци\". По думите на Манолова протестиращите нямат невъзможни за изпълнение искания, защото вече от здравното министерство има заявка, че се работи по стандартите. Трябва да е ясно, че кранчето на тези, които точат от системата, ще бъде затворено, заяви омбудсманът. Манолова не разбира защо продължават да съществуват и дискриминационни текстове като този, че предприятията, които ще ползват преференции, че са наели хора с увреждания, трябва задължително да членуват в национално представителните организации.Протестиращите майки на деца с увреждания и омбудсманът Мая Манолова искат и яснота за критериите как една организация става национално представителна. Според тях много високо е вдигната летвата, така че да остане възможност само за един малък кръг организации - като изискването да има структури в 92 български общини.Индивидуалната оценка, личната помощ, достъпната среда, критериите за представителност са неща, по които не може да има компромис, каза Мая Манолова.Мая Стоицева, представител на протестиращите майки, заяви, че е важно да се знае, че МТСП работи активно заедно с майките по промените. Тя смята, че голямата реформа тепърва предстои - Законът за хората с увреждания прави едно малко трасе с всички неща, които включва, но обществото трябва да е наясно, че докато не се направи реформа в ТЕЛК, който е основна база за финансиране на хората с увреждания, няма как да има голяма реформа. Стоицева заяви, че протестиращите очакват все пак какво ще е излезе накрая, защото \"както са влезли техните искания, така накрая може и да ги няма отразени\". Затова майките ще са заедно с експертите до финалната права.Според Минчо Коралски в закона е застъпено всичко, което всички в работната група са пожелали. Трябва обаче днес при обсъждането да се избистрят финалните текстове. Той смята, че тепърва работата предстои - ще има обществено обсъждане, после дебати в Народното събрание и гласуване.В последния вариант на Закона за хората с увреждания има препратки към Закона за личната помощ, както настояват майките и Мая Манолова. Направена е и връзка със Закона за социалните услуги, по който също се работи. Запазва се и финансовата подкрепа за хората с увреждания, като тя ще е обвързана с линията на бедността. Запазването на финансовата подкрепа е нещо, за което настояваха национално представителните организации. ", "date": "2018.08.16", "title": "Омбудсманът: Има сближаване на позициите по Закона за хората с увреждания"}
{"url": "http://www.cross.bg/poradi-naselenie-rysiya-1581689.html", "text": "/КРОСС/ Американският портал We are the Mighty, специализиран във военната тематика, посочва Русия, САЩ, Китай, Индия и Афганистан като страни, които не може да бъдат завоювани. Сред причините, поради които Русия не може да бъде военно превзета, порталът посочва сложните климатични условия, много голямата територия, армията, както и спецификата на националното самосъзнание. Авторите отбелязват, че жителите на Русия по-скоро ще унищожат страната си, но няма да я оставят на завоевателите. От портала добавят, че завоевателят ще трябва да се сражава с руснаците в 11 часови пояса.Според авторите на публикацията САЩ не може да бъдат завоювани заради силната им армия, голямата територия, многобройното население и поради разрешеното притежание на собствено оръжие.В Китай завоевателите биха се сблъскали с население от 1,3 милиарда души, голяма площ, развита икономика, която бързо копира техническите постижения на други страни /включително военни разработки/, както и заболявания, разпространени поради пренаселеността.В Индия авторите посочват като пречка пред потенциални завоеватели климатичните и географските особености, както и големия брой подводници в крайбрежните води.В Афганистан възникват усложнения поради релефа и необходимостта многонационалното население да бъде подчинено, пише Газета.ру.", "date": "2018.08.16", "title": "Петте страни, които никога не може да бъдат превзети"}
{"url": "http://www.cross.bg/beshe-glozhene-chitalishteto-1581658.html", "text": "/КРОСС/ За над 1 милион лева са нанесените щети след вчерашния пожар в читалището „Яким Десподов” във врачанското село Гложене. Това заяви в предаването \"Преди всички\" кметът на селото  Петко Петков. Пожарът тръгна от съседния офис на земеделска кооперация.\"Като влязохме вътре, картинката беше поразяваща. Няма нищо здраво останало. Останали са няколко тома здрави, колко са здрави, ще ги видим сега, като ги извадим, като почнем да чистим. Защото водата като е минала, вече дали ще става нещо от тях, ще видим, след като го изкараме навън.  Това читалище беше дом на цялото село, историята на селото беше. Тук се случваха всички наши мероприятия. Срещаха се жителите на селото в него. Оттук тръгваше общественият ни живот.\"", "date": "2018.08.16", "title": "Зан над 1 млн. лева са щетите от пожара в читалището в Гложене"}
{"url": "http://www.cross.bg/chyzhbina-nito-prevalytiraneto-1581661.html", "text": "/КРОСС/ Нашенци все по-често пътуват в чужбина, а според проучване на един от големите картови оператори - 66% от хората, които имат банкови карти и ги използват в чужбина, са убедени в безопасността на подобно разплащане. В същото време превалутирането често се таксува с няколко процента от сумата, която сме платили, което може да го направи скъпо, пише Стандарт.Най-често плащанията с карти са свързани с резервацията в хотела и плащането на самолетния билет. Все повече българи обаче избират да ги използват по време на престоя си в чужбина. Повечето сметки са в български лева, което обаче поставя въпроса колко изгодно е да платим и няколко процента от сумата отгоре, колкото ще е таксата за превалутиране.Ваня Манова ръководи българския офис на един от големите картови оператори. „За клиентите няма по-изгоден курс – нито банка, нито обменно бюро, нито каквото и да се сетите, от курса, по който става превалутирането в картовите организации\", обясни тя. Манова посъветва хората, пътуващи в чужбина, винаги да плащат в местна валута за държавата.Плащането с карта по интернет е без допълнителни такси, с изключение на превалутирането. Другият вариант е да се изтегли местна валута от банкомат или плащане на ПОС терминал. ", "date": "2018.08.16", "title": "66% от българите са спокойни когато плащат с карта в чужбина"}
{"url": "http://www.cross.bg/tetrapodite-varna-snoshti-1581699.html", "text": "/КРОСС/ Нов инцидент на тетраподите във Варна. Мъж е транспортиран в болница, след като е заклещил крака си в бетонните блокова при Трета буна.Сигналът за инцидента е подаден в 14,24 ч. Съобщено е, че мъж, който е влязъл да се къпе в морето, си е заклещил крака в тетраподите при Трета буна на варненския плаж. Това съобщиха от ОДМВР-Варна. Веднага към мястото са насочени два специализирани автомобила, полицейски автопатрул и линейка. При пристигането на място, със съдействието на граждани, кракът на мъжа е изваден и той е откаран в болница.Припомняме, че снощи . Те се разхождали близо до тетраподите, когато голяма вълна ги повлякла в морето. Веднага бе организирана спасителна акция, която снощи не се увенча с успех. Днес водолази намериха телата на двете удавени деца.", "date": "2018.08.16", "title": "Нов инцидент на тетраподите във Варна"}
{"url": "http://www.cross.bg/boiichinovtzi-svoboda-nego-1581659.html", "text": "/КРОСС/ Към затвора във Враца ще бъде открит поправителен дом за непълнолетни. В него ще бъдат  настанени младежите, които досега изтърпяваха наказания в Бойчиновци. Досега непълнолетните, лишени от свобода, се помещаваха в Бойчиновци в сграда, строена за казарма преди 70 години. След приемането на промени в Закона за изпълнение на наказанията и задържането под стража преди 2 години, единственото място за лишаване от свобода на непълнолетни младежи в страната премина административно към Врачанския затвор, като вече не е отделна самостоятелна структура, а подразделение към него. Сградният фонд в Бойчиновци ще бъде преустроен в затворническо общежитие от закрит тип и в него поетапно ще бъдат премествани лишени от свобода от корпуса на затвора във Враца . На откриването на поправителния дом ще присъстват представители на изпълнителната, законодателната, съдебната и местната власт. ", "date": "2018.08.16", "title": " Откриват поправителен дом за непълнолетни към затвора във Враца"}
{"url": "http://www.cross.bg/lekarite-zdravnata-chyzhbina-1581663.html", "text": "/КРОСС/ Да бъдеш в пълно съзнание, докато лекарите оперират мозъка ти. Екип на NOVA  разговаря с пациент, докато лекарите му поставят апарат за дълбока мозъчна стимулация.59-годишният мъж е един от десетките българи с Паркинсон, които се налага сами да търсят средства за лечението си в България. Парадоксът е, че в същото време Здравната каса плаща същата операция и същото изделие в чужбина, но на по-високи цени. Новото ръководство на Здравната каса обещава да разреши проблема.Сали Саким е един от десетките болни с Паркинсон у нас, при които лекарствата не помагат. И единственият вариант за лечение е дълбока мозъчна стимулация с апарат, който струва между 40 и 60 хиляди лева.Той е одобрен за чужбина, но оттогава той, близките му и лекарите безуспешно търсят болница, която да го поеме., каза д-р Красимир Минкин.Пациентите с такава диогноза не бива да чакат, защото състоянието им се влошава сериозно.От Здравната каса признават, че дълговете към чужди здравни фондове, заради които пациентите като Сали са в безизходица, тепърва ще се погасяват по план, но все още са стотици милиони. Въпросните задължения станаха причина и за скандал между предишния шеф на касата и здравния министър. До края на октомври ще бъде готов нов механизъм за разплащане. ", "date": "2018.08.16", "title": "Пациенти искат средства за лечение у нас, болниците в чужбина не вярват на НЗОК "}
{"url": "http://www.cross.bg/obrazovanie-literatyra-ychenitzite-1581700.html", "text": "/КРОСС/ Новите учебни програми за учениците в XI и XII клас по български език и по литература, математика, гражданско образование, чужд език (немски, английски, френски, испански, италиански и руски), физическо възпитание са утвърдени. Преподаването по тях ще започне от учебната 2020/2021 година. С утвърждаването на тези програми се затваря пълният цикъл за осигуряване на обучението по общообразователна подготовка за учениците от I до XII клас.Новият предмет гражданското образование е насочен не само към практическа ориентация на учениците за съвременната демократична държава, разделението на властите и структурите, но и към тяхното осмисляне. По-голямото внимание към формирането на политическа култура цели да подпомага младите хора да взимат самостоятелни и отговорни решения по актуалните въпроси. Гражданското образование търси и по-високо развитие на гражданската среда в училище, която да бъде активен фактор за цялостното развитие на българското гражданско общество. Постигането на тази цел се реализира с включване на основни за гражданското образование теми за политиката и демокрацията, правата и отговорностите, идентичността и различията в обществото, властта и държавата, икономиката и глобалните проблеми.По време на обсъжданията на програмата беше изтъкнато положителното допълване на темата за гражданските свободи с акцент към структурите и механизмите на държавата и обществото и осъзнатото отношение на учениците към тях. Получените становища за предмета гражданско образование подкрепят програмата. Добавени са като нови понятия - медийна грамотност и омбудсман.Окончателният вид на програмата по литература е изработен след много широко и продължително обществено обсъждане. В МОН бяха получени писмени предложения. От април до края на юни бяха проведени 14 срещи с експерти от РУО и над 1000 учители от цялата страна и с Асоциацията на учителите по български език и литература.Задължителните текстове са подредени по предложения на преподавателите хронологично в различните теми - \"Родното и чуждото\", Любовта\", \"Вярата и надеждата\", \"Трудът и творчеството\" \"Миналото и паметта\", \"Обществото и властта\", \"Животът и смъртта\", \"Природата\" и \" Изборът и раздвоението\". Дава се възможност на учителите към всяка тема да избират допълнителни текстове според своите лични виждания и методически решения и според нивото, интересите и желанията на учениците. По този начин, на практика, не са налице автори и произведения, които да липсват или отпадат от програмите по литература.Замяната на дадени текстове е продиктувана от настояването на учителите за изучаване на повече творби от съвременната българска литература. В окончателната програма по литература са включени нови произведения. Стихотворението \"Посвещение\" на Петя Дубарова ще се изучава в XII клас. Единадесетокласниците ще изучават текста \"Бай Ганьо журналист\" на Алеко Константинов, като се дава възможност на учителите да подбират допълнителни текстове, като например \"Бай Ганьо прави избори\". Комедията на Станислав Стратиев \"Балкански синдром\" и \"Ноев ковчег\" на Йордан Радичков също са нови произведения, както и \"Крадецът на праскови\" на Емилиян Станев.", "date": "2018.08.16", "title": "Според новите програми: Съвременни автори и гражданско образование в XI и XII кла"}
{"url": "http://www.cross.bg/borisov-hemys-ychastuk-1581662.html", "text": "/КРОСС/ За година и 2-3 месеца ще се справим с този участък. Строителите са в готовност, тръгваме и в двете посоки – към Шумен и към Търговище, така че да се работи максимално бързо, съобщава Стандарт.. Това заяви министър-председателят Бойко Борисов, в чието присъствие започна строителството на нови 16,3 км от автомагистрала „Хемус\" между Буховци и Белокопитово. Проектът ще се изпълнява изцяло със средства от републиканския бюджет.Премиерът припомни как предишни управляващи са извадили АМ „Хемус\" от оперативната програма, за да не може да се прави с европейски пари. „Всичко това е само на бюджета на данъкоплатците. Така че като заявяват някои голямо желание за предсрочни избори, тези региони да знаят какво са им причинили, както и всички данъкоплатци\", добави премиерът Борисов.", "date": "2018.08.16", "title": "Първа копка за новия участък от АМ „Хемус”"}
{"url": "http://www.cross.bg/genya-dyshi-roberto-1581707.html", "text": "/КРОСС/ Трети ден продължава издирването на оцелели под отломките от моста, който се срути в Генуа. Около 20 души все още са в неизвестност.Междувременно, полицията намали обявения брой на жертвите от 39 на 38.Властите обвиниха за срутването компанията, отговаряща за поддръжката на магистралата.Ден и нощ, спасителните екипи не спират да търсят хора, затиснати под отломките. С всяка изминала минута, шансът да бъдат открити оцелели става все по-малък.Властите евакуираха превантивно около 600 души, живеещи в района на моста. Експерти проучват дали е безопасно хората да се завърнат по домовете си.Междувременно, все повече подробности около трагедията излизат на бял свят. Оказа се, че сред загиналите е цяло семейство – 43-годишният компютърен специалист Роберто Робиано, неговата съпруга Ерсилия и малкият им син Самуеле. Те пътували към Сардиния за лятната си ваканция.Само часове преди трагедията в Генуа, Роберто написал във \"Фейсбук\", че очаква с нетърпение семейната почивка.", "date": "2018.08.16", "title": "Продължават спасителната операция в Генуа"}
{"url": "http://www.cross.bg/petur-plyvane-bozhilov-1581666.html", "text": "/КРОСС/ Златни медали в няколко дисциплини спечели спортният талант на „Еврофутбол\" Петър Божилов на националния турнир по водно спасяване - Камчия.Той финишира първи на 400 м плуване в открити води, извличане на манекен 50 м, 200 м плуване под препятствия и стана номер едно в генералното класиране при мъжете.                       На друго събитие от седмицата - плувен маратон „Несебър\", Петър завърши втори след европейския финалист Антъни Иванов. Дистанцията на състезанието беше около 900 м. ", "date": "2018.08.16", "title": "Златни и сребърни медали за таланта на \"Еврофутбол\" Петър Божилов"}
{"url": "http://www.cross.bg/ychastuk-hemys-ministurut-1581665.html", "text": "/КРОСС/ „Минаваме от приказки към реални действия за Северна България. Дългоочакваният проект за доизграждането на автомагистрала „Хемус“, в източната й част, между Търговище и Шуменска област, вече е факт. Убеден съм, че с общи усилия ще успеем качествено и дори предсрочно да завършим успешно настоящият участък.“Това каза министърът на регионалното развитие и благоустройството Николай Нанков по време на първата копка на строителството на нови 16,32 км от АМ „Хемус“ – от п. в. „Белокопитово“ до п.в. „Буховци“.„Стартираме с един изключително тежък участък, който включва 7 виадукта, едно мостово съоръжение и 10 селскостопански подлеза“, каза още министърът и подчерта, че теренът е хълмист, пресечен и тежък за строителство.                     „Магистралите и скоростните пътища водят след себе си сигурност и безопасност, пестят време и допринасят за стимулиране на икономическите активности в страната“, заяви още Нанков и отправи апел към строителите и надзорниците на новия участък от аутобана за качествено изпълнение и денонощни усилия.На събитието присъстваха и министър – председателят Бойко Борисов, министърът на финансите Владислав Горанов, председателят на Управителния съвет на Агенция „Пътна инфраструктура“ инж. Светослав Глосов и др.  Новата отсечка от АМ „Хемус“ трябва да бъде завършена през 2020-та година. Стойността на договора е 119 785 000 лв. без ДДС, които в изпълнение на ангажиментите на правителството са осигурени от републиканския бюджет по програма „Ново строителство“ на Агенция „Пътна инфраструктура“.Автомагистралният участък ще бъде с две ленти за движение, две ленти за изпреварване, две аварийни ленти, водещи ивици, два банкета и средна разделителна ивица. Предвидено е изграждането на редица сложни съоръжения –  пътен възел „Буховци“ при пресичането на магистралата с път III-5102 Буховци – Макриополско, както и три връзки – на първокласния път Търговище-Варна с п.в. „Белокопитово“,  п.в. „Варна – Търговище“ и п.в. „Търговище – Варна“.  Изпълнител на строително-монтажните работи е ДЗЗД „Хемус-16320“, а строителният надзор се осъществява от ДЗЗД „Консултанти Хемус 2 - 2016“. Цялата автомагистрала „Хемус“ трябва да е готова до 2024 г.   Аутобанът е основен приоритет на правителството, защото цялостното й изграждане ще възроди Северна България.Магистралата ще свърже София с Плевен, Ловеч, Велико Търново, Търговище, Шумен и Варна. Това ще ускори процеса на икономическо и социално сближаване на регионално ниво и ще окаже благоприятно влияние върху бизнеса и създаването на нови работни места. Общият брой на населението, което ще се възползва от подобрената инфраструктура е около 2,9 млн. души върху площ от почти 44% от територията на страната. ", "date": "2018.08.16", "title": "Започна изграждането на нов участък от АМ „Хемус“ - от  п.в. „Буховци“ до п. в. „Белокопитово“"}
{"url": "http://www.cross.bg/stranata-raneni-dyshi-1581664.html", "text": "/КРОСС/ 35 души са ранени при пътни инциденти в страната през изминалото денонощие, съобщава пресцентърът на МВР.Общо на територията на страната са регистрирани 24 катастрофи, няма загинали или с опасност за живота.За София броят на произшествията по улиците са - две тежки и 40 леки. Трима души са ранени. ", "date": "2018.08.16", "title": "35 ранени при катастрофи в страната само за денонощие"}
{"url": "http://www.cross.bg/varna-moreto-vtoroto-1581667.html", "text": "/КРОСС/ Все още второто дете от инцидента във Варна не е открито по време на издирвателната операция. Това съобщиха от Военноморските сили за БНР. Издирването на децата започна снощи, прекъснато беше през нощта и подновено тази сутрин.Екипи на сектор \"Специализирани оперативни дейности\" са обхождали района през цялата нощ. Още в 5.50 часа тази сутрин е направен оглед на района, където паднаха децата. Група от шест деца без възрастни отишли вчера в късния следобед на бетонните тетраподи край Морската гара. Намирали се опасно близо до водата, когато вълните ги връхлетели.При операцията по издирването на телата на двете момчета, паднали в морето от външната страна на тетраподите, двама от водолазите на Районната дирекция по пожарна безопасност и защита на населението – Красимир Костов и Любомир Димитров, са рискували живота си.Водолазите влизат в морето около 18 часа при вълнение на прибоя  3 - 4 бала и излизат едва след здрачаване. По време на работата им под вода двамата водолази губят помежду си контрола, което от изключителна важност за осигуряването  им. Любомир Димитров е блъснат от вълна върху тетраподите и леко е пострадал, съобщиха за ''КРОСС'' от Районната прокуратура във Варна. Районната прокуратура във Варна образува досъдебно производство за изясняване на причините и обстоятелствата по случая.Продължава операцията по издирването на второто момче. Всички действия по разследването се ръководят на място от и.ф. районния прокурор Красимир Конов. ", "date": "2018.08.16", "title": "Все още не е открито второто дете от инцидента в морето край Варна (обновена)"}
{"url": "http://www.cross.bg/atmosferniya-vuzdyh-sofiya-1581668.html", "text": "/КРОСС/ Столичната община проверява сигнали за влошаване на качеството на атмосферния въздух в три района в София. Жители на „Подуене”, „Оборище” и „Сердика” алармират за остра миризма на изгоряло.През последните 24 часа не се отчитат отклонения от нормата, заяви пред камерата на бТВ Красимир Димитров от Дирекция \"Аварийна помощ и превенция\", СО. По думите му мобилни лаборатории и към момента следят за качеството на атмосферния въздух.Той заяви, че за случая са сезирани РИОСВ, РЗИ, СДВР и Столичната пожарна, а съвместни екипи извършват обходи за установяване на източника. ", "date": "2018.08.16", "title": "Столичната община проверява сигнали за влошаване на въздуха в три района на София"}
{"url": "http://www.cross.bg/predmeti-protzenta-letishta-1581649.html", "text": "/КРОСС/ Обичайният Wi-Fi - сигнал може да се използва за откриване на оръжия и експлозиви на обществени места, констатира изследване на университета Рутгърс в Ню Джърси. Оказва се, че вълните проникват през ръчен багаж и установяват размерите на метални предмети и обемите на течности, обяви екипът изследователи.Експерименталният метод е евтина алтернатива на традиционните технологии за сигурност на публични места. Изследователският екип е експериментирал с 15 вида предмети и 6 вида чанти. Точността при засичане на метал е 98 процента, а за течности - 95 на сто. Ако подозрителните обекти са опаковани и се намират във вътрешността на чанта, точността пада до 90 процента.Нискобюджетната система за сигурност се състои от Wi-Fi устройство с две или три антени и може да бъде интегрирана в съществуващите безжични мрежи. Принципът се основава на анализ на отражението на сигналите след контакт с различни предмети и материали. Потенциалното приложение включва летища, музеи, стадиони, тематични паркове и училища и летища. Целта на екипа е да предостави допълнително средство за охрана, което да намали необходимостта от персонал. Разработката вече е отличена на форум за киберсигурност по-рано тази година. ", "date": "2018.08.16", "title": "Wi-Fi-сигналът може да се използва за откриване на оръжия и експлозиви"}
{"url": "http://www.cross.bg/dimov-zayavi-moreto-1581651.html", "text": "/КРОСС/ Няма опасност за сезона и туристите в районите на разлива на мазут в морето. Ситуацията е изцяло овладяна. Това заяви министърът на околната среда и водите Нено Димов в сутрешния блок на Нова телевизия „Здравей, България“.По думите му разливът на мазут в морето е сериозно количество. Мерки са взети веднага, така че няма разпространение на петното, обясни Димов.Министърът заяви още, че страната ни може да се справи със ситуацията. Нено Димов обясни, че е взето решение да се действа веднага и е започнато ограждане на разлива, за да се спре мазутът. Тези ограждения бяха 250 метра, към вчерашна дата са 500 метра, коментира министърът.Черно море като цяло е много чисто тази година, заяви още министър Нено Димов.", "date": "2018.08.16", "title": "Министър Димов: Ситуацията с мазута в морето е овладяна"}
{"url": "http://www.cross.bg/gurtziya-rysiya-moskva-1581652.html", "text": "/КРОСС/ Конфликтът между Москва и Атина е заради националните комплекси на гърците.Конфликтът между Русия и Гърция с взаимното изгонване на дипломати дойде като гръм от ясно небе. Преди това се вярваше, че Москва няма по-приятелски партньор в ЕС, пише „Взгляд“ , цититиран от Фокус..Но най-тъжното е, че скандалът все още не е затихнал - по дипломатически път разправията продължава. Но от какво толкова се обиждат гърците?\"Сътрудничеството на Русия с Турция не е насочено срещу трети страни\" - каза официалния представител на руското външно министерство Мария Захарова, коментирайки комюнике на гръцкото външно министерство. Въпреки това, тя увери, че противно на твърденията на Атина, Русия никога не се е намесвала във вътрешните работи на Гърция и нейната външна политика. \"И ако така сега искат да представят действията на Русия, това го правят тези, които не са истински приятели на Гърция\", - каза дипломатът, добавяйки, че Москва винаги е давала за пример на европейските партньори дружеския, открит и съдържателен характер на руско-гръцките отношения\", съобщава Риа Новости.По-рано гърците направиха изявление, като коментираха отговора на Москва за експулсирането на руски дипломати. И я упрекват че го прави за отмъщение. \"От както Русия се превърна в партньор по оръжие на Турция и й даде редица оръжия, тя се отдалечи от състоянието, съответстващо на нивото на приятелство и сътрудничество,с която се характеризираха отношенията между Гърция и Русия от 190 години\", - се казва в документа.Накратко, историята на този конфликт е следната. Преди месец Атина обяви за persona non grata двама служители от руското посолство и двама други получиха забрана да влизат в Гърция. Руснаците са обвинени в \"намеса във вътрешните работи на Гърция\", \"подкупване на държавни служители\", \"събиране на информация\" и други действия, които са несъвместими със статута на акредитиран дипломат. Има само две версии на инцидента.Първата е, че руснаците, заподозрени в участие в организирането на демонстрации срещу гръцко-македонското споразумение за преименуване на Македония заради нещо абстрактно - да се присъедини към НАТО, както и за гръцката фантомна болка от древността. Тези митинги в Гърция, са общо два, които проведе \"Нова демокрация\" – най-старата консервативната партия на страната, която все още си спомня клана Папандреу. Тази партия има своя собствена позиция за Македония - много по-радикална от това на управляващата СИРИЗА на Алексис Ципрас. Да се провокира \"Нова демокрация\" за митингите е загуба на ресурси, те ще се справят и без чужда помощ. В Атина се смята, че Москва по някаква причина иска \"да създаде негативен образ на Гърция на Балканите\". Отново те ще го постигнат и сами. Защо е нужно това на Русия?Според втората версия гърците не са доволни от дейността на руската дипломация в духовната сфера. Твърди се, че навлизането в страната на Руското Императорско Палестинско общество (РИПО) подкопава Гърция, където църквата не е отделена от държавата (това е единственият такъв пример в Европа, в Скандинавия свещениците са държавните служители и получават заплати от бюджета, но тяхната йерархия е отделена от светската система на управление). От гледна точка на Атина, като цяло влиянието на РИПО в Гърция, и по-специално в Атон, трябва да се осуети по административен път, за него е известно \"че внася разкол\" в Източните църкви, подготвяйки терена за паралелна връзка със свещеници. Според непотвърдена информация, скандалът може да бъде свързан с опитите на Киев да получат от гръцките йерарси санкция за Украинска автокефална църква, на която руснаците се опитаха да се противопоставят.Тези версии могат да бъдат комбинирани. Един от изгонените руснаците с фамилия Яковлев се твърди, че е бил ангажиран с \"Нова демокрация\", като основна опозиционна сила, което е законно за служител на посолство, а другият дипломат (името му не е известно) - със свещениците. Но цялата тази информация е от гръцки източници, а именно, информация със съмнителна надеждност, активно повтаряна от украинците.Позовавайки се на \"Руско-турското сближаване\", а дори и на \"братство по оръжие\", каквото в действителност няма , правителство на Ципрас е започнало да разваля руско-гръцки енергийни проекти за сметка на икономиката на собствената си страна. Но никой в Москва не е обиждал гърците, а точно обратното – убеждавайки ги, че от създаването на газов хъб в Гърция ще се възползват всички. Гърците, в отговор се оправдават с Европейския съюз.Същата е историята с Македония. По-сюрреалистичен междудържавен конфликт в Европа няма. Исторически Македония – тази на Александър Велики - не съществува от повече от две хилядолетия. В действителност, тя е съществувала само за кратък период от царуването на баща и син, погубвайки я със собствените си амбиции. Но претенциите към на съседната страна ще живеят до пълното изтощение на страните, тъй като тя се основава на емоциите, а не на разума . Гръцкият натиск върху бедната и слабонаселена бивша югославска република, е толкова силен, че тези ресурси могат да бъдат използвани, например, да се засили защитата на островите, граничещи с Турция.", "date": "2018.08.16", "title": "Захарова: Русия никога не се е намесвала във вътрешните работи на Гърция"}
{"url": "http://www.cross.bg/detza-moreto-vecherta-1581654.html", "text": "/КРОСС/ Водолази на Военноморските сили откриха телата на двете момчета, които в сряда вечерта паднаха в морето от вълнолома във Варна.По-рано тялото на едно от момчетата бе открито на около 50 метра навътре в морето от мястото, където са паднали,съобщи bTVДвете деца - 14-годишният Диан и 12-годишният Мариан, са били с още три деца. Висока вълна е съборила и двете момчета в морето, а другите деца са останали на вълнолома.До 11 часа вечерта катери на Морския спасителен център издирваха децата и операцията бе подновена днес в 6 часа сутринта.Очакват се екипите на Съдебна медицина.", "date": "2018.08.16", "title": "Откриха телата на  децата край вълнолома във Варна"}
{"url": "http://www.cross.bg/tyrtziya-tyrskata-stranata-1581655.html", "text": "/КРОСС/ Българският износ за Турция спада, докато вносът на турски стоки у нас се увеличава.За първите четири месеца на годината България вече е с дефицит в износа си към Турция, а страната е четвъртата най-важна държава за износ, както и първата извън ЕС. Това посочи финансовият анализатор Димитър Чобанов по повод рекордния спад на турската лира.За българският потребител обаче това ще бъде изгодно, добави той. По думите му за живеещите близо до границата ще е дори по-изгодно да си пазаруват там.Експертът добави, че това, което движи курса на турската лира е вътрешната политика. Там растежът е основан на активно засилване на вътрешното търсене, финансирано с кредити. Турската икономика в последните години силно задлъжнява, външният дълг на страната не е толкова голям, голям е този на частния сектор и когато лирата се обезценява, стойността на външния дълг става по-висока и съответно той става по-труден за обслужване, добави Чобанов.Турция разчита на износа си на определени продукти, които САЩ вече облагат с по-големи ставки. Турция явно вече няма да бъде третирана привилегировано и пазарите свръхреагираха на това. От началото на годината турската лира пада заради високата инфлация в страната.", "date": "2018.08.16", "title": "Заради спада на лирата: Българският износ за Турция спадна"}
{"url": "http://www.cross.bg/stulb-zaiikova-reforma-1581656.html", "text": "/КРОСС/ Нашата пенсионна система и пенсионна реформа е направена, за да получаваме мизерни пенсии. Това заяви финансовият експерт Мика Зайкова в коментар пред Bulgaria ON AIR.Думите ѝ идват на фона на новината, че през 2021 г. ще започне изплащането на вторите пенсии у нас. Те обаче няма да променят съществено стандарта на хората. Според изчисленията жена, която се е осигурявала на средна заплата, ще получи от втория пенсионен стълб малко над 43 лева.\"Не може да се очаква да получиш голяма втора пенсия, след като не си влагал много пари. Само 20 години е натрупването\", посочи Мика Зайкова и добави, че законът ограничава доста в инвестирането допълнителните пенсионни фондове. Ако натрупването е по-малко от 20% от минималната пенсия, възможността е да си го изтеглиш наведнъж, стана ясно още от думите на финансовия експерт. Зайкова отбеляза още, че между 2000 и 2011 г. непрекъсното са намалявали осигурителните вноски и това допълнително е създало проблем с пенсиите.\"Идеята на тази реформа беше да се задължат частните фондове да поддържат минимум от резерви. Ако искаме да се подобри ситуацията във втория стълб, е необходима доста по-сериозна реформа\", коментира в \"България сутрин\" икономистът Георги Вулджев.Той предложи да се увеличат вноските във втория стълб за сметка на първия. Вулджев посочи още, че стажът при изчисляване на пенсиите се фиксира \"малко на случаен принцип\".Дефицитът в първия осигурителен стълб продължава да расте поради демографската криза, уточни икономистът.", "date": "2018.08.16", "title": "Първи стълб, втори стълб... Пенсиите пак ще са мизерни"}
{"url": "http://www.cross.bg/lydogoretz-zrinski-mostar-1581657.html", "text": "/КРОСС/ Когато нещата се объркат в началото, важното е да намериш как да се реваншираш до края. И \"Лудогорец\" прави това с опит да намери място в групите на Лига Европа. \"Орлите\" не постигнаха мечтата да играят за трета година в Шампионската лига, за това новият треньор Пауло Аутуори пренасочи всички усилия към втория по сила клубен турнир в Европа. За да се добере до жадуваната фаза обаче \"Лудогорец\" трябва да премине през \"Зрински\" Мостар.Босненският клуб на пръв поглед изглежда преодолимо препятствие. Само че в първия мач създаде доста главоболия на българските шампиони и то на тяхна територия. Разградчани постигнаха минимален успех с 1:0 след попадение на Козмин Моци. Днес обаче ще трябва да материализират преимуществото си на терена.В Мостар ги чака негостоприемен стадион и изглежда това ще е единствената пречка, тъй като в лагера на \"Зрински\" преживяха преди дни уволнение на треньора и връщане на скамейката на Блаж Слишкович. Дали новият треньор ще успее да надъха достатъчно своите избраници за изненадваща победа срещу \"Лудогорец\"? Или \"орлите\" ще покажат, че класата им е прекалено висока, за да бъде достигната? Предстои да разберем!", "date": "2018.08.16", "title": "\"Лудогорец\" излиза за реванш срещу \"Зрински\" Мостар"}
{"url": "http://www.cross.bg/avgyst-pesni-todor-1581650.html", "text": "/КРОСС/ Традиционният лайв-трибют в памет на Тодор Колев е на 24 август от 19 ч. в Летния театър в Пловдив, парк Бунарджика. Тази година събитието ще се проведе в четири града. Освен ежегодното издание в София, което отбелязва рождения ден на известния актьор и винаги е в близост до рождената му дата, през август концертни събития с изпълняваните от него песни ще се състоят във Варна, Бургас и Пловдив, съобщи plovdiv24.bg.Форматът включва утвърдени музиканти, които изнасят изцяло инструменталната част, а в отделните песни се включват различни популярни изпълнители като Веселин Веселинов-Еко - бас, Ангел Дюлгеров - китара, Милен Кукошаров - клавишни, Росен Ватев - барабани, Вили Стоянов - тромбон, Михаил Йосифов - тромпет, Мартин Ташев - тромпет. Сред изпълнителите ще бъдат Димо Стоянов (\"P.I.F\"), Ясен Зердев, Гери Турийска, Людмила Дяковска, Сърмата Хари, Станимир Гъмов, Славин Славчев.В част от градовете ще се присъединят Стефан Вълдобрев, Камен Воденичаров, Иван Гатев от \"Контрол\" и Ерол от \"Уикеда\".Тематично издание на проекта на Гери Турийска \"Пощенска кутия за приказки\", при което известни личности ще четат разкази на тема, отново свързана с Тодор Колев, ще се състои на 24 август от 18 ч.По време на музикалната част публиката ще има възможност да чуе на живо емблематични за няколко поколения песни - \"Как ще ги стигнем?\", \"Черно море\", \"Фалшив герой\", \"Автобиография\", \"Нашият сигнал\", \"Песен за любимия град\", \"Камион ме блъсна\", \"Сто кила ракия давам\", \"Самотният човек\", \"Щуменски влак\", \"Виолета\".  ", "date": "2018.08.16", "title": "Почитат Тодор Колев с концерт в Пловдив"}
{"url": "http://www.cross.bg/dnes-deiinosti-selata-1581653.html", "text": "/КРОСС/ От 10 до 22 часа днес части от селата Владая и Мърчаево ще бъдат без водоподаване. Причината е свързване на довеждащ водопровод, който захранва селата с питейна вода.От \"Софийска вода\" информират, че ако строително-ремонтните дейности продължат повече от 12 часа, на жителите на двете села ще бъде осигурено алтернативно водоснабдяване с водоноски.Поради различни ремонтни дейности частично спиране на водоподаването днес ще има в столичните райони \"Люлин-9\", \"Кремиковци\" и в част от центъра на София. ", "date": "2018.08.16", "title": "Частично спиране на водата в квартали на София днес"}
{"url": "http://www.cross.bg/hemys-magistrala-hemys-1581648.html", "text": "/КРОСС/ Започва строителството на трасето от автомагистрала \"Хемус\" между Буховци и Белокопитово.Средства за проекта са изцяло от републиканския бюджет. Участъкът е дълъг 17 километра.Подготвя се и търгът за участъка от АМ „Хемус” от Боаза до разклона за Плевен и Ловеч. Тези 52 км ще бъдат разделени на три етапа.До края на годината ще се пусне и поръчката за останалите около 83 км до Велико Търново.Правителството обяви магистрала „Хемус” за основен приоритет.Уверението на премиера Бойко Борисов е, че цялата магистрала ще бъде готова до 2024 г.", "date": "2018.08.16", "title": "Започва строителството на нов участък от АМ „Хемус”"}
{"url": "http://www.cross.bg/kosmos-otkritiya-oborydvane-1581647.html", "text": "/КРОСС/ Космонавтите Олег Артемиев и Сергей Прокопиев от екипажа на Международната космическа станция (МКС) излязоха в открития Космос, за да инсталиран научно оборудване и да пуснат наноспътници.Космонавтите ще демонтират също устройства с микроорганизми от експеримента \"Тест\", инсталирани през август 2017 г. След време образците ще бъдат върнати на Земята, съобщава ТАСС.Научното оборудване, което ще бъде инсталирано от външната страна на МКС, е за експеримента ИКАРУС за мониторинг на околната среда на Земята и движението на миграционни животни с чипове.Космонавтите ще пуснат в Космоса също образователните наноспътници \"Сириуссат\" 1 и 2, както и два малки космически апарата \"Танюша ЮЗГУ\". Ще направят и панорамни фото и видеоснимки.Работата на космонавтите ще продължи около шест часа. Това е трето излизане в открития Космос за Артемиев и първо за Прокопиев. ", "date": "2018.08.16", "title": "Руските космонавти на МКС излязоха в открития Космос"}
{"url": "http://www.cross.bg/petrova-beshe-bivshata-1581646.html", "text": "/КРОСС/ Ще бъде ли освободена от ареста бившата зам.-кметица на „Младост” Биляна Петрова? Това решава днес спецсъдът.Мярката беше отложена с ден, тъй като Петрова се оплака от проблеми с жлъчката и беше назначена експертиза.Петрова беше задържана на 17 април заедно с Десислава Иванчева с подкуп от 70 000 евро белязани пари. ", "date": "2018.08.16", "title": "Съдът решева днес да пуснели бившата зам.-кметица на „Младост” Биляна Петрова"}
{"url": "http://www.cross.bg/izpulnyavat-letishte-toka-1581641.html", "text": "/КРОСС/ Летище \"Роналд Рейгън\" във Вашингтов потъна в мрак заради спиране на тока. От аерогарата потвърдиха в \"Туитър\", че  има прекъсване на електроподаването, но полетите продължават да се изпълняват, съобщи телевизия FOX.Това е станало малко преди 22 часа местно време.Спирането на тока засяга цялото летище и ние опитваме да открием каква е причината. Ще ви държим в течение, се казва на страницата на летището.\"Полетите се изпълняват, но механичните системи без електричество забавят качването и слизането от самолета\", добави летищната управа.Електрогенератори ще бъдат поставени за осветяване на някои зони в терминала.Потребители качиха в социалните мрежи снимки и видеа, на които се вижда как летището е потънало в мрак.По-късно от управата съобщиха, че електричството е възстановено.", "date": "2018.08.16", "title": "Вашингтонско летище остана без ток"}
{"url": "http://www.cross.bg/reshenieto-tzelta-avtomobilna-1581639.html", "text": "/КРОСС/ Вече ще можем да обжалваме, ако ни скъсат на изпит за шофьорска книжка. Това е една от промените, които предвижда Изпълнителната агенция \"Автомобилна администрация\", като мярка за намаляване на корупцията в сектора.За целта ще бъде създадена специална комисия, която ще разглежда жалбите на кандидат-шофьорите. Ако се докаже, че изпитващият е отнел неправилно точки на водача, то комисията вече ще може да отмени решението му, обяснява пред \"Труд\" директорът на агенцията Дамян Войновски.\"В момента също се разглеждат жалби на кандидат-шофьори, но няма законно основание решението на изпитващия да бъде отменено. Имаме право само да го накажем\", уточнява той.За целта ще се въведе забрана изпитващият да прекратява изпита по средата, ако установи нарушения от страна на кандидата, както е сега. Целта е комисията да може да изгледа целия запис, за да се прецени дали проверяващият е отсъдил правилно.Променя се и методиката на оценка, защото в момента е много широк диапазонът на точките, които водачът може да получи, ако допусне дадено нарушение – от 1 до 10 точки.\"Така на практика решението е много субективно\", казва Войновски. По думите му с измененията ще се знае при какво нарушение точно колко точки се дават.GPS система ще определя маршрута, който трябва да измине кандидат-шофьорът. Това не означава, че, ако школата е в квартал \"Младост\" например, изпитът ще се провежда в \"Люлин\", коментира шефът на Изпълнителна агенция \"Автомобилна администрация\".\"Отново ще се тръгва от школата, но маршрутите ще бъдат предварително определени и те ще са в района\", пояснява той.Целта е да не може, ако някой инструктор реши да помогне на някого да го пусне по лесен маршрут, а ако иска да го \"скъса\" да го прати в капан. Промените се очаква да влязат в сила от началото на 2019 г.", "date": "2018.08.16", "title": "В борба с корупцията в ДАИ: Късат те на кормуване – обжалваш!? "}
{"url": "http://www.cross.bg/besen-srednoshten-drift-v-petrich-dve-detza-v-bolnitza-1581637.html", "text": "/КРОСС/ Две деца са блъснати в Петрич от автомобил след дрифтове тази нощ, съобщи кореспондентът на bTV в региона.Те чакали под навес заради дъждовното време, когато колата връхлита върху тях. Децата са настанени в болница.Снимките от мястото на инцидента са качени от очевидец във „Фейсбук” с апел да се дари кръв, ако се наложи.", "date": "2018.08.16", "title": "Бесен среднощен дрифт в Петрич – две деца в болница! "}
{"url": "http://www.cross.bg/liri-byura-zaradi-1581642.html", "text": "/КРОСС/ Обменните бюра целенасочено не продават турски лири, въпреки че някои от тях разполагат с наличност, съобщи пред \"Хоризонт\" дилърът на валута Димо Стефанов. ", "date": "2018.08.16", "title": "Обменните бюра целенасочено не продават турски лири, смятат експерти"}
{"url": "http://www.cross.bg/avstriya-pytin-suyuz-1581644.html", "text": "/КРОСС/ Австрийските медии разкриха, че в събота, когато се очаква срещата на Ангела Меркел с Владимир Путин, него го очакват и в Австрия, и по-точно в област Щирия, където министърът на външните работи на Австрия Карин Кнайсъл ще се омъжи за дългогодишния си партньор Волфганг Майлингер.Заради Путин мерките за сигурност ще са необичайни за сватбено тържество, отбеляза АПА.Преди посещението си в Москва през март Карин Кнайсъл заяви, че по време на ротационното си председателство на Съвета на Европейския съюз, което тече в момента, Виена ще настоява за диалог с Москва и за възстановяване на доверието между Европейския съюз и Русия, отбелязва ТАСС.", "date": "2018.08.16", "title": "Австрия очаква Путин в събота"}
{"url": "http://www.cross.bg/yvrezhdaniya-reforma-horata-1581643.html", "text": "/КРОСС/ В социалното министерство ще се проведе заседание на работната група по изработването на проектозакона за хората с увреждания, в което ще участват протестиращите майки.Надеждите на участници в работната група са днес да бъде постигнато съгласие по текстовете на проектозакона. Това не стана на заседанието на групата миналия петък, което продължи близо 8 часа.Кристина Николаева, която е сред протестиращите майки, каза за \"Хоризонт\" :\"Ние отиваме с очаквания да се приемат нашите искания. Защото те дават една посока на реформа и началото на реформа в сферата, касаеща живота на хората с увреждания\".Николаева коментира още: \"С един закон, два или три, изготвени от едно министерство, не може да се случи такава реформа, каквато ние искаме. За да стане тая реформа, трябва да се преработят и нормативни уредби от МОН и МЗ. Да се смени медицинската експертиза, моделът и методиката, по който тя се извършва. Понятието ТЕЛК да се забрави. Ако нашите искания за Закона за хората с увреждания не бъдат приети, той ще е един малко поизлъскан вариант на стария закон\".За утре е насрочена и поредна среща на майките в Министерския съвет. ", "date": "2018.08.16", "title": "Заседава работната група по проектозакона за хората с увреждания"}
{"url": "http://www.cross.bg/dopitvaneto-evropeiiskata-chasovo-1581645.html", "text": "/КРОСС/ Край на гласуването „За” или „Против” смяната на лятно и зимно часово време. В четвъртък изтича допитването на Европейската комисия до гражданите дали да се местят стрелките, или не.Въпросът стана особено актуален, след като Литва, Финландия и Естония поискаха ЕС да отмени практиката. В Брюксел очевидно не са очаквали, че допитването ще предизвика такъв интерес, че сайтът дори блокира.Всяка промяна в сегашните разпоредби ще се нуждае от одобрението на държавите членки на ЕС и на Европейския парламент.", "date": "2018.08.16", "title": "Европейската анкета „За” или „Против” лятното часово време приключва"}
{"url": "http://www.cross.bg/geiim-purviya-vtoriya-1581640.html", "text": "/КРОСС/ Григор Димитров започна защитата на титлата си на \"Мастърс\" турнира в Синсинати с победа, след като в мач от втория кръг надделя над Миша Зверев след 7:6(5), 7:5 за 1 час и 41 минути игра.Българинът бе пробит още в първия гейм на първия сет, но все пак върна пробива за 3:3, пише gol.bg.До края на сета нямаше повече пробиви и се стигна до тайбрек в който нашето момче даде пет точки на противника.Във втория сет всичко се реши след един единствен пробив в единадесетия гейм на срещата.Следващият опонент на българина е Новак Джокович, който ще срещне в третия кръг на турнира.Така задачата на Григор Димитров да защити трофея си в Синсинати ще бъде много трудна.", "date": "2018.08.16", "title": "Успешен старт: Гришо надви Зверев"}
{"url": "http://www.cross.bg/afrikanskata-svinete-suoruzhenie-1581673.html", "text": "/КРОСС/ Над 110 от общо 133 километровото съоръжение за превенция срещу Африканската чума по свинете вече са изградени.", "date": "2018.08.16", "title": "Готова е над една трета от оградата за превенция на Африканската чума по свинете"}
{"url": "http://www.cross.bg/rodeni-na-avgyst-1581628.html", "text": "/КРОСС/Борислав Сарафов, зам. главен прокурорИнж. Георги Пангаров , член на Комисията по досиетатаИван Тиков, управител на „Булфарма\" ООДЙорданка Кузманова, актрисаКрасимира Стоянова, оперна певицаРосен Барчовски, треньор по баскетболТеодор Салпаров, волейболист  ", "date": "2018.08.16", "title": "Родени на 16 август"}
{"url": "http://www.cross.bg/genya-tragediyata-mesetza-1581634.html", "text": "/КРОСС/ Извънредно положение в Италия за срок от 12 месеца, заради трагедията с рухналия мост край Генуа.В резултат на срутването загинаха 39 души и беше прекъснат основния сухопътен транспортен коридор с Южна Франция.Италианското правителство деблокира 5 милиарда евро от националния фонд за извънредни ситуации.В страната ще бъде обявен национален траур.Италианският премиер Джузепе Конте остро разкритикува компанията, натоварена с поддръжката на падналия виадукт като обяви, че правителството няма да чака резултатите от криминалното разследване, преди да предприеме действия срещу тях.", "date": "2018.08.16", "title": "След трагедията край Генуа: Извънредно положение в Италия за 12 месеца"}
{"url": "http://www.cross.bg/tema-genya-zhivo-1581629.html", "text": "/КРОСС/Предаването е във ваканция!Тема: Отново побой на камериерка от чужденец! Трябва ли да има по-строги санкции за агресивните туристи?;Тема: Скандалът с Търговския регистър: Какви са причините за срива и защитени ли са данните на фирмите?;Тема: На живо: След рухването на моста в Генуа - какво е състоянието на пострадалите и какви са версиите за инцидента?;Тема: Безопасни ли са виадуктите у нас и кой е отговорен за поддръжката им?Тема: Ще успее ли първата мисия на човечеството до Слънчевата корона?Тема: Юмрук в лицето - защо камариерка беше нападната от австрийски турист?Тема: Разказ за тратегияда от първо лице - последна информация на живо от Генуа.Тема: Има ли опасни мостове у нас? Защо премиерът разпореди спещна проверка и ремонт на всички съоръжения?Тема: Хаос след фалита на застраховател. Какво да правят над 200 хиляди потърпевши?Тема:  Ще овладее ли държавата кризата с мазута в морето? - в студиото министър Нено Димов ", "date": "2018.08.16", "title": "Теми и гости в ефира"}
{"url": "http://www.cross.bg/madona-na-godini-1581636.html", "text": "/КРОСС/ Неостряващата кралица на поп музиката Мадона, днес става на 60 години.Мадона Луиз Чиконе е родена през 1958 година в Мичиган, САЩ.Носителка е на 7 награди \"Грами\" и стотици други отличия. Мадона е един от най-успешните музиканти за всички времена с продадени сингли и албуми за над 400 милиона долара.Освен като певица, тя се изявява и като текстописец, танцьорка, продуцент, писател и актриса.Не по-малко интересен е личният й живот - има два брака зад гърба си и шест деца, три от които осиновени.", "date": "2018.08.16", "title": "Мадона на 60 години"}
{"url": "http://www.cross.bg/produlzhava-poetapno-vuzstanovyavane-na-turgovskiya-registur-1581635.html", "text": "/КРОСС/ Търговският регистър на България  си след 5 дни прекъсване.От Агенцията по вписванията възстановиха частично достъпа за справки за актуалното състояние на фирми още вчера, а от днес ще са възможни и справките по ЕГН.Системата ще заработи напълно другата седмица. Все още не е ясна причината за срива, но загубени или манипулирани данни няма, категорични са от агенцията. От фирмата, която поддържа регистъра, разпространиха становище, че са концентрирани да възстановят системата.Междувременно , в което да се архивират данните от всички електронни регистри в държавата.", "date": "2018.08.16", "title": "Продължава поетапно възстановяване на Търговския регистър"}
{"url": "http://www.cross.bg/milanov-branimir-paveta-1581638.html", "text": "/КРОСС/ Австриецът, който удари камериерка в „Златни пясъци”, да реди половин година павета по бул. „Цар Борис III”. Това посочи Бранимир Миланов, председател на Българската хотелиерска и ресторантьорска асоциация, по повод случая, станал известен вчера.Той се обяви за по-строги наказания за подобни прояви, за да се знае, че у нас има ред.Наложената глоба на нападателя е 300 лв. и след бързо производство е пуснат. „В развитите демокрации, към които се стремим, за подобно престъпление ще го осъдят на месеци общественополезен труд. Трябва да се промени законодателството. Наказанието не касае последствията, а самото деяние. Обидна е такава ниска глоба”, категоричен беше Миланов.По думите му в курорти като „Слънчев бряг” проблеми създават под 1% от посетителите.", "date": "2018.08.16", "title": "Бранимир Миланов: Биячът на камериерката да реди павета за наказание"}
{"url": "http://www.cross.bg/izdirvaneto-varna-moreto-1581632.html", "text": "/КРОСС/ Тази сутрин малко преди 6 ч. възобновиха по суша и вода издирването на двете деца, .През нощта екипи на сектор Специализирани оперативни дейности са обхождали брега.Група от 6 деца без възрастни отишли вчера в късния следобед на бетонните тетраподи. Намирали се опасно близо до водата, подценявайки риска, когато вълните ги връхлитат.Две момчета – на 13 и 14 години, падат в морето.В издирването им се включиха водолази, екипи на „Гражданска защита” и полицията. Търсенето им във водата беше прекратено с падането на нощта.Днес в издирването ще се включат спасителите от „Гражданска защита”, катер на спасително-координационния център към Морска администрация, Военноморските сили и водолази.Заради инцидента снощи община Варна отмени концерта и зарята по случай празника на града.", "date": "2018.08.16", "title": "Възобновиха издирването на децата, паднали в морето от вълнолома във Варна"}
{"url": "http://www.cross.bg/svobodno-dyshi-visochina-1581625.html", "text": "/КРОСС/  1658 г. - По идея на кардинал Мазарини във Франкфурт на Майн е създадена Рейнската лига (1658-1667 г.).  1861 г. - По време на Гражданската война между Севера и Юга в САЩ (1861-1865 г.), президентът на САЩ Линкълн забранява търговията с щатите на Конфедерацията.  1865 г. - Доминиканската република става независима от Испания държава след 5-годишно въстание.  1868 г. - Мощно земетресение, последвано от цунами, става причина за смъртта на около 70 000 души в Перу и Чили, от които 25 000 в град Арика.  1896 г. - В един от притоците на река Клондайк в Канада е открито злато, което поставя начало на златна треска.  1936 г. - Закрити са Летните олимпийски игри в Берлин (Германия).  1947 г. - Лидерът на опозиционния блок БЗНС Никола Петков е осъден на смърт чрез обесване.  1960 г. - Кипър придобива независимост от Великобритания.  1960 г. - Американецът Джоузеф Китингър скача с парашут от балон, намиращ се на височина 31330 м, установявайки три рекорда - за най-голяма височина на парашутен скок, за най-продължително свободно падане и за най-висока скорост на свободно падане.  1979 г. - В София е открита първата международна детска асамблея Знаме на мира (16-25 август), заедно с това е открит комплекса Камбаните в едноименната местност край София.  1987 г. - Самолет Макдонал Дъглас катастрофира след излитанене от летището в Детройт, загиват 155 души, по чудо се спасява 4-годишно момиче.  1993 г. - Иън Мърдок обявява началото на проекта за свободна операционна система Debian.  ", "date": "2018.08.16", "title": "16 август в историята"}
{"url": "http://www.cross.bg/avgar-diomid-obraz-1581624.html", "text": "/КРОСС/ Пренасяне на светия Убрус. Св. мчк Диомид. Преп. Йоаким Осоговски. Преп. Херимон Египетски. Прпмчк Никодим МетеорскиПренасяне неръкотворния образ Господен от Едеса в Цариград Евсевий, епископ на Кесария палестинска, един от първите историци на древната християнска църква, разказва: \"Божествеността на нашия Господ и Спасител Иисус Христос заради своята чудотворна сила, прославяна между всички, привличала към Него с надежда за изцеряване от болести и различни страдания безбройно множество люде, дори и чуждестранници, които живеели далече от Юдея. По тая причина и цар Авгар, който с голяма слава управлявал народите, които живеели зад река Ефрат, но пострадал от тежка болест, неизличима с човешки средства, щом чул за името и чудесата на Иисус, едногласно от всички потвърждавани, веднага Му пратил писмо, с което Го молел да го изцери. Макар Спасителят тогава и да не отишъл пре Авгар, Той обаче го удостоил със собствено писмо, в което обещал да му прати едного от Своите ученици, за да го изцери от болестта и да спаси както него, така и всички близки нему люде. Не много след това обещанието било изпълнено.\" \"Ще представя и писмено свидетелство за това - казва Евсевий, - взето из архивата на Едеса, която тогава била царствен град. В книжата на тази архива, в които е записано както старото, така и всичко, извършено при Авгар, се съхранява и това свидетелство. Да изслушаме самите писма, които извлякохме из архивата и буквално преведохме от сирийски език. Те са следните: \"Авгар, едески владетел, приветства Иисуса, благия Спасител, който се явил в йерусалимската страна. Аз чух за Тебе и Твоите изцерявания, че Ти ги извършваш без всякакви лекарства и треви. Говорят, че Ти на слепи даваш зрение, на хромите - да ходят, очистваш прокажените, изгонваш нечистите духове, изцеряваш страдащите от дълговременна болест и възкресяваш мъртви. Като чух това да Тебе, аз си рекох, че Ти или си Бог, слязъл от небето, или си Син Божий. И тъй, аз счетох за нужно да те моля с това писмо: посети ме и ме изцери от болестта, от която страдам няколко години! Аз също чух, че юдеите негодуват против Тебе и искат да ти причинят зло. Моят град, макар да не е голям, е прекрасен и в него за двама ни ще има достатъчно място.\" Така писал Авгар, когато Божествената светлина само малко го била озарила.\" Писмото си Авгар пратил до Спасителя по живописеца Ананий, комуто поръчал да снеме образ от Христа, в случай че Христос няма да дойде при него. Анания предал писмото и взел да разглежда лицето на Спасителя. И понеже поради многото народ не е могъл да дойде близо до Него, той застанал на един камък, откъдето устремил погледа си към Христа, държейки в ръка хартия, на която искал да изпише лицето Му. Но усилията му били напразни поради променливостта на божествената, неизобразима и непостижима слава и благодат на Христовото лице. Но Сърцеведът видял желанието на Ананий, повикал го при Себе Си, поискал вода, умил се, взел една кърпа за лице, обърсал се с нея и изведнъж на тоя убрус се отразило Неговото лице - изписал се Неговият \"неръкотворен образ\". Господ дал убруса на Ананий, като му казал: \"Иди и предай това на оногова, който те е пратил.\" Заедно с образа Спасителя пратил на Авгар писмо, което Евсевий ни предава в своята история. Ето съдържанието на Христовото писмо до Авгар: \"Блажен си ти, Авгаре, че си повярвал в Мене, без да Ме видиш. Защото е писано за Мене, че които са Ме видели, няма да повярват в Мене, за да могат невиделите Ме и да повярват и да бъдат живи. Ти Ми пишеш да дойда при тебе. Но Мене Ми предстои да извърша тук всичко, за което съм пратен, и след това да се възнеса при Оногова, Който Ме е пратил. А когато се възнеса, ще ти пратя едного от Моите ученици, който ще те излекува от болестта и ще дарува живот и на тебе, и на другите с тебе.\" Авгар с благоволение приел от Анания неръкотворния образ на Спасителя още тогава се изцерил от своята главна болест, която оставила впрочем следи по лицето му. Но после и от това го избавил Тадей, един от 70-те апостоли, пратен в Едеса след Христовото възнесение. \"Тия актове, буквално преведени от сирийски, струва ми се - говори Евсевий, - се поместват тук не без полза за читателите.\" Авгар оказвал дълбоко благоговение към образа, като заповядал да го оставят в Едеса над градските порти и заповядал, всички минаващи през тия порти да се покланят на образа. В 944 г. императорите Константин Багренородни и тъстът му Роман Лакапин, движими от християнско благочестие, купили неръкотворния образ и го пренесли в Цариград, като го поставили в храма \"Св. София\". Това пренасяне на неръкотворния образ се празнува на 16 август. В памет на светия мъченик Диомид Свети Диомид бил родом от град Тарс Киликийски, по занятие бил лекар, а по вяра християнин, и лекувал не само телата, но и душите на хората; защото той увещавал елините да повярват в Бога и ги просвещавал, подготвяйки ги за свето кръщение. При царуването на император Диоклетиан свети Диомид напуснал Тарс и дошъл в град Никея, намиращ се във Витиния; и тук, по обичая си, свети Диомид лекувал болните, при което си служел не само с лекарствени средства, но най-вече с призоваването на всесилното и изцеляващо име на нашия Господ Иисус Христос и знамението на честния кръст; много идолопоклонници обърнал към вярата в Христа благодарение на лекарското си изкуство, както и на своето учение. Когато император Диоклетиан, който по това време бил в източните страни, узнал за това, изпратил войници да хванат светеца; когато войниците пристигнали на това място, те намерили свети Диомид вече преставил се в Господа; но отсекли мъртвата му глава, за да я отнесат на императора. Веднага след отсичането на главата войниците изгубили зрението си и ослепели, така че други ги отвели при царя и носели отсечената глава на светия мъченик. Когато императорът видял главата и слепите войници, им заповядал веднага да отнесат главата и да я съединят с тялото; и те, щом направили това, на часа прогледнали и повярвали в нашия Господ Иисус Христос, истинния Бог, на Когото се отдава вечна слава. Амин.", "date": "2018.08.16", "title": "Пренасяне на светия Убрус. Св. мчк Диомид..."}
{"url": "http://www.cross.bg/ako-mozhesh-da-si-orel-1581627.html", "text": "/КРОСС/ Ако можеш да си орел не се напъвай да си пръв сред гаргитеПитагор", "date": "2018.08.16", "title": "Ако можеш да си орел..."}
{"url": "http://www.cross.bg/atletiko-minyta-real-1581631.html", "text": "/КРОСС/ \"Реал\" Мадрид се провали гръмко в първия си важен мач след ерата \"Кристиано Роналдо\". \"Белия балет\" загуби с 2:4 от местния си враг \"Атлетико\" след продължения в спора за Суперкупата на Европа.В редовното време резултатът бе 2:2.Двубоят в естонската столица Талин започна обещаващо и още преди да е изминала и минута от него Диего Коста даде аванс на \"Атлетико\". Испанският национал се пребори за една висока топка със Серхио Рамос, премина покрай Варан и стреля силно от малък ъгъл, а топката профуча над главата на стража Навас.Шест минути по-късно Рамос си върна на Коста, удряйки го с лакът в лицето. Главният съдия обаче не забеляза и капитанът на \"Реал\" се размина с картон.Последва натиск от страна на \"белите\". В 17-ата минита тимът на Хулен Лопетеги създаде напрежение пред вратата на Облак. Марсело подаде остро към близката греда, където Асенсио отклони технично с пета, но стражът изби, точно пред Карим Бензема.Впоследствие и самият Марсело пробва мерника си, но стреля неточно. Все пак в 26-ата минута \"Реал\" изравни. Гарет Бейл направи страхотен пробив по дясното крило и центрира към Бензема на далечната греда, който с глава прати топката покрай Облак.В 34-ата минута Бейл получи хубав пас, но се забави. Уелсецът успя да върне към Бензема, чийто удар обаче бе блокиран.Втората част започна далеч по-спокойно от първата. Стигна се до 62-ата минута, когато Хуанфран игра с ръка в наказателното поле при едно центриране и реферът отсъди дузпа за \"Реал\". Зад топката застана капитанът Рамос и хладнокръвно реализира - 2:1 за \"лос меренгес\".\"Атлетико\" отвърна на удара сравнително бързо. Четвърт час по-късно Хуанфран намери Анхел Корея, който подаде към Диего Коста почти от аутлинията и таранът не сбърка - 2:2.До края на редовното време повече голове не паднаха и спорът се реши след продължения.В продълженията \"Атлетико\" не остави шанс на \"Реал\". Първо в 98-ата минута резервата Партей намери Саул, който разстреля Навас с брилянтен удар от въздуха, при който топката мина точно под гредата.Пет минути по-късно Коке завърши многоходова акция на \"Атлетико\", оформяйки крайното - 4:2 за \"дюшекчиите\". Така възпитаниците на Диего Симеоне остават безупречни в двубои за Суперкупата на Европа - 3 от 3. \"Рохибланкос\" триумфираха още през 2010 и 2012 г.", "date": "2018.08.16", "title": "Атлетико вдигна Суперкупата на Европа "}
{"url": "http://www.cross.bg/siderov-simeonov-godini-1581630.html", "text": "/КРОСС/ Насред парламентарната ваканция политическите разногласия между лидерите на две от формациите на \"Обединени патриоти\" - Волен Сидеров и Валери Симеонов - се пренесоха на българското Черноморие. Вчера от Бургас и на живо през \"Фейсбук\" лидерът на \"Атака\" Сидеров отправи публично питане дали премиерът Бойко Борисов е одобрил действията на вицепремиера Симеонов, който в понеделник се похвали, че е затворил две дискотеки заради шума, който вдигат. \"Министър-председателят изпращал ли е членове на своето правителство, командировал ли ги е да извършват подобни действия - да водят със себе си полицаи, да затварят и въобще да тероризират българския туристически бизнес?\", попита Сидеров.Държавен фонд \"Земеделие\" изплати на розопроизводители близо 2 млн. лева по схемата за минималната държавна помощ de minimis, съгласно Регламент номер 1408/2013. Субсидиите са преведени на 852 земеделски стопани, съобщиха от фонда. Подпомагането се предоставя на площ, за покриването на част от разходите по отглеждане на културата маслодайна роза. Ставката в размер на 515 лв. на хектар е определена от Министерство на земеделието след подаване на заявления за участие по схемата. Общият размер на помощите de minimis, които един земеделски стопанин или предприятие може да получи, е до левовата равностойност на 15 хил. евро за период от три последователни данъчни години.Обезщетенията, които се дават за пострадал при катастрофа човек, ще зависят от размера на доходите и възрастта му. Това обсъжда работна група, която разработва правила за определяне на обезщетенията за пострадали при произшествие на пътя, научи “Труд”. се присъжда, е около 140-150 хил. лв. Стига се и до обезщетение от 200 хил. лв. като тази сума се дава на всеки един от наследниците. Има случай от практиката, при който за починал при катастрофа, който не е имал почти никакви доходи, са заведени претенции от 17 наследника. Тази практика на съдилищата за определяне на обезщетенията е една от причините за повишаването на цената на задължителната застраховка “Гражданска отговорност” през последните години.Лирата възстанови част от позициите си във вторник, поскъпна с 4% Българските банки максимално бързо да излязат от инвестициите си в турски активи - акции, облигации и други. Това им е препоръчала БНБ, научи “24 часа”. От централната банка заявиха, че не коментират политиката си. Нейната цел е да се предпази банковата система у нас от трусове заради обезценката на турската лира. До няколко дни банките трябвало да дадат в БНБ справка какви инвестиции имат в Турция - пряко или непряко чрез отпускане на кредити за турски компании или на български, които работят там. Подобна мярка е била прилагана при обезценката на рублата преди 4 години, както и по време на дълговата криза в Гърция, обясниха банкери. Евтината лира доведе до силно увеличение на български туристи в Турция, твърдят туроператори. Имало и много хора, които тръгнали на шопинг, тъй като дрехи, обувки, перилни препарати струват в пъти по-евтино в Турция, отколкото в България. Пътуванията били основно към търговските центрове и пазарите в Одрин и Истанбул.", "date": "2018.08.16", "title": "Преглед на печата "}
{"url": "http://www.cross.bg/voda-harmanli-yran-1581633.html", "text": "/КРОСС/ В Харманли от днес е в сила забранена за използването на водата от чешмите за пиене и готвене заради завишени стойности на уран. Градът минава на водоноски.Висока алфа активност е регистрирана в Харманли и няколко села от общината.За кризисната ситуация са предупредени и бежанския лагер, и болницата.Над 300 литра трапезна вода за готвене и пиене ще доставят от кметството днес на детските градини, млечната кухня и социалния патронаж в града.В селата кметовете са предупредени да информират населението да не използва водата от чешмите, освен за хигиенни нужди. Там ще бъде доставена бутилирана вода.До кризисната ситуация се стигна, след като пробата на един от кладенците, захранващи част от общината с вода, отчете почти пет пъти завишени стойности на уран и радиоактивност.", "date": "2018.08.16", "title": "Забраниха да се използва  питейна вода в Харманли заради уран"}
{"url": "http://www.cross.bg/chasa-provede-subitieto-1581626.html", "text": "/КРОСС/ Търговище.От 10.00 часа ще бъде направена символична първа копка за изграждането на автомагистрала „Хемус\" между пътен възел „Буховци\" и пътен възел „Белокопитово\". На събитието министърът регионалното развитие и благоустройството Николай Нанков, председателят на Управителния съвет на Агенция „Пътна инфраструктура\" инж. Светослав Глосов, областните управители на Шумен и Търговище - проф. Стефан Желев и Митко Стайков, народни представители. На събитието е поканен и министър-председателят Бойко Борисов.***София.От 10.00 часа в 15-и състав на Софийския градски съд ще се гледа делото срещу бившия председател на УС на Агенция „Пътна инфраструктура\" Лазар Лазаров, обвинен в умишлена безстопанственост в особено големи размери и представляваща особено тежък случай.***София.От 10.00 часа в сградата на КЕВР ще се проведе открито заседание за обсъждане на доклад относно заявление на „Сток Енерджи\" ЕООД за издаване на лицензия за дейността „търговия с електрическа енергия\", с включени права и задължения на „координатор на стандартна балансираща група\" и „координатор на комбинирана балансираща група\".***София.От 11.00 часа в Националния пресклуб на БТА ще се проведе пресконференция на Национален инициативен комитет за качествена и иновативна образователна система във връзка с подготвен протест с искане за разширения и за построяване на нови детски градини и училища в Столична община, както и с искане за кадрови промени в Дирекция „Образование\".***София.От 12.00 часа в централата на ПП АБВ (ул. „Врабча\" 23) ръководството на партията ще даде пресконференция. В събитието ще вземат участие председателят на ПП АБВ Румен Петков, зам.-председателят на партията Любомира Ганчева, зам.-председателят на ПП АБВ доц. Христо Михайлов и Пламена Заячка, председател на АБВ - Младежи, София.***Бургас.От 18.00 часа на открита сцена \"Охлюва\" в морската градина ще се проведе концерт на бардове от едноименния клуб за авторска песен, гр. Бургас и ПРИЯТЕЛИ.***Варна.От 20.00 часа във Фестивален и Конгресен Център Варна ще бъде прожектиран филмът „Mountain\".***Велико Търново.От 10.00 часа в читалище „Надежа - 1869\" ще се проведе работилница по бродерия.*** Велико Търново. От 10.30 часа в пресклуба на БТА ще се състои пресконференция във връзка с четвъртото издание на конкурса за хумористичен фолклор \"Усукано по Килифарски\". Кметът Димитър Събев и секретарят на читалището в града ще представят програмата за предстоящите празнични дни.***Велико Търново.От 18.30 часа на Екостадион в кв. „Бузлуджа\" ще се проведе тренировка на открито по спортно ориентиране за начинаещи.***Велико Търново.От 20.00 часа на сцена „Арт лято\" до ХГ „Борис Денев\" ще се проведе литературно четене на клуб „Отвъд кориците\".***Видин/с. Цар Симеоново.От 11.00 часа кметът на Община Видин Огнян Ценков ще посети с. Цар Симеоново, където ще се запознае с изградените обекти по Програма „Местни инициативи\" и дейностите, свързани с баластриране на улиците.***Видин.От 18.00 часа пред БиблиоПощата ще бъде представена новата книга на Стоян Николов-Торлака „Иваил цар\".***Враца.От 11.00 часа заместник-министърът на правосъдието проф. Николай Проданов и главният директор на Главна дирекция „Изпълнение на наказанията\" главен комисар Васил Миладинов ще открият официално Поправителния дом за непълнолетни младежи към затвора във Враца.***Добрич.От 19.00 часа в Младежки център - Добрич ще се проведе празничен концерт по случай Курбан Байрям.***Казанлък.От 17.30 часа в Художествената галерия в Казанлък ще бъде представен албумът „Освобождението на България - ликовете на войната и паметта\".***Казанлък./с. Овощник.От 20.30 часа на площад „Иван Абаджиев\" ще се проведе хоротека с участието на сестри Диневи.***Кюстендил.От 12.15 часа на долната станция на лифт „Рилски езера\" ще се проведе демонстрация демонстрация на въздушни спасителни действия в планински условия с участието на медицински хеликоптер и планински спасители.***Перник./с. Черна гора.От 10.00 часа в читалище „Наука - 1967 г.\" ще се проведат занимания за деца.***Пловдив.В 09.30 часа в зала 1 на Окръжен съд ще се гледа делото срещу Атанас А., който в качеството си на частен съдебен изпълнител е присвоил сума в особено големи размери.***Стара Загора. От 10.00 часа в детския отдел на библиотека „Родина\" ще се проведат творчески занимания за деца „Чета и играя - знам и мога\".***Стара Загора. От 10.00 часа в къщата музей „Гео Милев\" ще се проведат литературни занимания за деца до 9 години.***Троян.От 17.00 часа ще бъде отслужена вечерня. От 18.00 часа ще бъде отслужена ктиторска панихида (молитвено възпоменание за всички представили се в Христа игумени, братя и дарители на светата обител).***Тутракан.От 20.00 часа в амфитеатъра в Крайдунавския парк ще бъде открито 17-ото издание на международния конкурс „Речни ноти\".***Търговище.В 10.45 часа министърът на регионалното развитие и благоустройството Николай Нанков ще посети Търговище, където ще провери ремонтните дейности на ОУ „Христо Ботев\". Обектът се изпълнява по финансиран от Оперативна програма „Региони в растеж\" проект за обновяване на образователна инфраструктура. Министърът ще посети и спортната зала в града, за ремонта на която бяха осигурени средства от държавния бюджет. На събитието е поканен да присъства и министър-председателят Бойко Борисов.***Шумен.В 11.45 часа министърът на регионалното развитие и благоустройството Николай Нанков ще бъде в Шумен, където ще посети ОУ „Илия Рашков Блъсков\". След това той ще разгледа санираните блокове на ул. „Цар Освободител\" №1-3 в града и ще се запознае с изпълнението на проекта за благоустрояване на района на кръстовището на ул. \"Станционна\" и бул. \"Симеон Велики\", финансиран от ОП „Региони в растеж\". В Шумен министър Нанков ще посети и Индустриалната зона. На събитието е поканен да присъства и министър-председателят Бойко Борисов. ", "date": "2018.08.16", "title": "Предстоящи събития в страната за 16 август"}
