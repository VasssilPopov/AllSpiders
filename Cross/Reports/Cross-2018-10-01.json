{"url": "http://www.cross.bg/paroli-ystroiistva-kaliforniya-1585186.html", "text": "/КРОСС/ Властите в Калифорния забраниха на производителите на устройства от категорията „интернет на нещата“ (IoT) да им задават стандартни пароли за достъп. Целта на подобна ограничителна мярка е предотвратяване на хакерски атаки, съобщава technew.Производителите трябва да снабдят IoT устройствата си с генератор на пароли или с уникална парола. Това се отнася за всички устройства, свързвани към интернет, вкл. домакински и измервателни уреди.Губернаторът на щата Калифорния вече е подписал закона. Според редица експерти, изпълнението на закона от производителите ще защити IoT устройствата от хакерски атаки.В момента всички компании за IoT устройства задават в тях стандартни, лесно разгадаеми пароли, които могат да бъдат променени, но като правило потребителите ги оставят такива, каквито са.Новият закон влиза в сила в Калифорния от 1 януари 2020 година. Някои специалисти обаче са на мнение, че по-сложните пароли няма да спрат хакерите в опитите им да проникват в устройства и да създават престъпни ботмрежи.", "date": "2018.10.01", "title": "Калифорния забрани стандартните пароли за IoT устройства"}
{"url": "http://www.cross.bg/evrozonata-strani-bulgariya-1585184.html", "text": "/КРОСС/ Влизането в \"чакалнята\" на еврозоната и последващото членство в нея ще доведат до повишаване на кредитния рейтинг и ще донесат след себе си редица перспективи в полза на бизнеса. Тази идея лансира заместник-министърът на икономиката Лъчезар Борисов по време на конференция на тема \"Бъдещето на икономическия паричен съюз\". Той бе категоричен, че Министерството на икономиката заедно с работодателските организации твърдо подкрепят ускоряването на работата за членството в ERM II и еврозоната.По думите на заместник-министъра вдигането на рейтинга ще допринесе и за по-ниски лихви (при равни други условия), по-лесен достъп до финансиране и повече инвестиции. Нарастването на инвестиционната активност от своя страна има и пряко отражение върху оценките и нагласите на предприемачите за състоянието на бизнес климата, който при нарастващи очаквания за бизнес операции следва да се подобрява. Според Лъчезар Борисов това би довело до една бърза репутационна печалба, която трудно би могла да бъде оценена, но в дългосрочен план тя би следвало да се мултиплицира и със сигурност ще има отражение в милиарди евро годишно по линия на инвестициите.Заместник-министърът на икономиката онагледи и редица глобални и регионални тенденции, които имат пряка връзка с бъдещото членство на България в еврозоната. За да потвърди зависимостта на българската икономика от страните членки на еврозоната, той даде за пример последните данни за външната търговия публикувани от НСИ (за първите седем месеца на 2018 г.). Данните показват, че 50.1% от българския износ е за страни от еврозоната, 46% от вноса в България отново е от тази група страни.Ръстът на износа за еврозоната за този период е почти 11%, а ръстът на вноса 12,8%., при условие, че за същия период износът на България за трети страни (страни извън ЕС) намалява с 23,2%. Според него влизането в еврозоната ще активизира още повече тези процеси и ще даде възможност за по-бързо конвергиране на бизнеса и на икономиките с останалите страни членки, както по отношение на растежа на бизнеса, така и по отношение на икономическия растеж, покупателната способност и др.Като още една полза от членството, зам.-министър Лъчезар Борисов подчерта приключването на спекулациите за девалвация, свързани с промени в бюджетната политика, контрола над инфлацията, състоянието на търговските банки, външните капиталови и текущи трансфери. Той изрази мнение още, че в рамките на контекста на Българското европредседателство и изведения приоритет за интегриране на Западните Балкани, влизането на България в еврозоната, би превърнала страната ни в успешен регионален модел за стабилност и просперитет. Това може да бъде модел, базиран върху развитието на малките и средните предприятия, с акцент върху иновациите и инвестициите и лидерското свързване с икономиките, които са ни съседи.", "date": "2018.10.01", "title": "Лъчезар Борисов: Членството в еврозоната ще доведе до повишаване на кредитния рейтинг"}
{"url": "http://www.cross.bg/sarafovo-predizvika-duzhd-1585190.html", "text": "/КРОСС/ 110 литра на квадратен метър дъжд са паднали само за 3 часа в Ахтопол, казаха за БНТ от Националния институт по метеорология и хидрология. Сериозни валежи са отчетени в Малко Търново, Хасково и Стара Загора. Днес следобед Поройният дъжд в Бургаско предизвика свличане на земна маса точно преди кръговото движение при моста за Сарафово.Една кола е затънала в калта. Няма пострадали хора. Кръговото движения за Сарафово е под вода. Критичният участък предизвика огромни задръствания. Тъй като оттам минава основния път за Поморие, \"Пътната полиция\" пренасочва пътуващите през Каблешково. ", "date": "2018.10.01", "title": "Пороен дъжд предизвика свлачище при моста за Сарафово"}
{"url": "http://www.cross.bg/silna-tzveta-durzhava-1585176.html", "text": "/КРОСС/ Председателят на Народното събрание Цвета Караянчева ще приветства участниците в дискусията „Силни общини – силна държава: перспективи за развитие на местното самоуправление в България“ в рамките на 13-ата годишна среща на местните власти.  Форумът ще бъде  в курортен комплекс „Албена”.", "date": "2018.10.01", "title": "Цвета Караянчева ще приветства участниците в дискусията „Силни общини – силна държава"}
{"url": "http://www.cross.bg/lynata-rysiya-proekti-1585183.html", "text": "/КРОСС/ \"Роскосмос\" и Китайската национална космическа администрация се договориха за съвместни проекти в областта на изследването на Луната и далечния космос, съобщава руската държавна корпорация, предава .В Пекин се състоя заседание на подкомисията по сътрудничество в областта на космоса на руско-китайската комисия по подготовката на регулярни срещи между главните представителства, съобщава пресслужбата на \"Роскосмос\".Страните представиха доклади за космическата дейност на Русия и Китай и обсъдиха взаимодействието по съвместните мащабни проекти.\"\", гласи съобщението.Следващото заседание на подкомисията ще се проведе в Москва през 2019 година.В петък (28 септември) ръководителят на отдела за ядрена планетология към Института по космически изследвания на РАН Игор Митрофанов заяви, че Русия може да построи първата обитаема станция на Луната през 2030 година.Също така стана известно, че \"Роскосмос\" е поръчал на главния научен институт в ракетно-космическия отрасъл ЦНИИмаш разработката на сценарий за усвояването на Луната заедно с други страни. ", "date": "2018.10.01", "title": "Русия и Китай заедно ще \"усвояват\" Луната "}
{"url": "http://www.cross.bg/lyubertzi-pleven-ismet-1585182.html", "text": "/КРОСС/ Българска престъпна групировка, която е действала на територията на Москва бе задържана вчера в подмосковското село Люберци. Преди дни руският бизнесмен Исмет Ширинов успява да избяга от плен и да отиде в полицията. Той разказва как българите са го дрогирали насилствено и измъчвали в продължение на 28 дни, съобщава Стандарт. Целта на похитителите била откуп на стойност 45 млн. рубли (около 700 хил. евро). Исмет завежда полицията в изоставена вила, близо до село Люберци (Московска област), където е имало още 9 похитени във видимо недобро психично състояние.Две от жертвите са българи с отрязани пръсти на ръцете и множество синини и отоци по тях, а другите са от руски произход. Руските граждани споделят, че втори ден стоят в къщата без да знаят защо.Организатор на групата е Ц.И.Б., който е лежал в затвора в град Владимир за убийство. На него и останалите членове на бандата с инициали А.В.Б. на 33 год. от гр. Свищов, Р.Х.Б. на 27 год. от гр. Плевен, П.Й.М. на 30 год. от гр. Плевен и Д.Д.М. на 29 год. от гр. София специализиран наказателен съд е наложил найтежката мярка за неотклонение - задържане под стража.", "date": "2018.10.01", "title": "Разбиха българска престъпна група за мокри поръчки и рекет в Русия"}
{"url": "http://www.cross.bg/chlen-finansite-suvet-1585188.html", "text": "/КРОСС/ Със свой указ президентът Румен Радев назначи Людмила Елкова за член на Управителния съвет на БНБ. Людмила Елкова е доказан професионалист в сферата на финансите и икономиката с дългогодишен стаж в Министерство на финансите.В периода 2000-2002 г. е главен юрисконсулт в Дирекция „Данъчна политика“ на Министерство на финансите, а от 2003 до 2009 г. е директор на същата дирекция. Отговаря за прогнозирането на бюджетните приходи и участва в разработването на консолидирания държавен бюджет и управлението на процеса по прогнозиране, анализиране и отчитане на изпълнението на бюджетните приходи, в частност на приходите от данъци и осигуровки, събирани от НАП и Агенция „Митници“, както и във връзка с работата на международните финансови институции – МВФ и Световната банка.Ръководител е на работни групи, свързани с хармонизацията на българското данъчно законодателство с европейското право в процеса на подготовка на присъединяването на България към Европейския съюз. В периода 2003-2010 г. е член и заместник-председател на Съвета на директорите на Българската фондова борса.Назначена е за заместник-министър на финансите през 2013-2014 г. и отговаря за държавния бюджет, държавните разходи, финансирането на общините, държавното съкровище и Дирекция „Национален фонд“. В същия период е заместник-председател на Съвета на директорите на Печатницата на БНБ, алтернативен управител на МВФ за България, ръководител на българската делегация в Международната банка за икономическо-развитие-Москва, член на Управителния съвет на Държавен фонд „Земеделие“, член на Управителния съвет на Националния доверителен екофонд.От 2015 г. осъществява консултантска дейност в областта на финансите, държавните помощи, разработването, управлението и изпълнението на проекти, финансирани от Европейския съюз.", "date": "2018.10.01", "title": "Държавният глава подписа указ за назначаването на Людмила Елкова за член на Управителния съвет на БНБ"}
{"url": "http://www.cross.bg/lkvm-naselenieto-informirano-1585185.html", "text": "/КРОСС/ Предупрежденията с оранжеви и жълти кодове в източната половина от страната се оправдаха.За последните 36 часа най-много е измереното количество дъжд в Малко Търново – 74 л/кв.м, Ивайловград – 64 л/кв.м и Хасково – 62 л/кв.м.Очакванията са през нощта дъждът постепенно да почне да отслабва. Утре прогнозата е за слънчево и доста по-топло време.„МВР е направило нужната организация на терен, има готовност да реагира при усложнение на обстановката и ще държи населението информирано във всеки един момент”, това увери вътрешният министър Младен Маринов. „Всички нива на сигурност са задвижени, среща с областните управители, задачите, които имат те както наблюдение – на терен сме, ще държим във всеки един момент населението да е информирано, за да се избегнат щети”, каза още вътрешният министър.", "date": "2018.10.01", "title": "Силни валежи в източна България, МВР е в готовност да реагира"}
{"url": "http://www.cross.bg/detzata-strategiya-deteto-1585187.html", "text": "/КРОСС/ „Всяко дете трябва да развива потенциала си в сигурна и подкрепяща среда, която гарантира неговата идентичност, достоен живот и права. Със създаването на новата Национална стратегия за детето трябва да поставим основите и да изберем мерки и политики, с които да изградим тази подходяща среда“. Това заяви председателят на Държавната агенция за закрила на детето д-р Елеонора Лилова. Тя, заедно с г-н Славчо Атанасов – председател на Комисията по въпросите на децата, младежта и спорта в 44-то Народно събрание, проф. Запрян Козлуджов – ректор на Пловдивския университет „Паисий Хилендарски“ и д-р Джейн Муита – представител на УНИЦЕФ за България, откриха първата Националната консултативна среща, посветена на изработването на новия стратегически документ.Форумът, който се проведе в гр. Пловдив, събра над 150 ключови представители на всички страни, ангажирани с политиките за децата – държавни институции, международни, синдикални и работодателски, неправителствени и родителски организации, академичните среди, експерти, директори на детски градини и училища, и най-важните консултанти– децата, представени от членовете на Съвета на децата.Те споделиха своите идеи и мнения за създаването на Национална стратегия в три тематични панелина форума: „Приоритетите на децата и Националната стратегия за детето“, „Свободно време,  здраве и благополучие на децата“ и „Образование и сигурна среда за детското развитие“.Създаването на новия стратегически документ за периода 2019-2030 година е сложен процес, който има важна цел – изграждането на следващото поколение български граждани, заяви в презентацията си доц. Антоний Гълъбов. Неговият анализ на Стратегията за периода 2008-2018 година показва, че е необходимо актуализиране на нормативната уредба, развитие на информационна свързаност и междуинституционално взаимодействие, устойчивост на развитието на човешките ресурси при реализиране на планираните политики, устойчивост на постигнатите резултати.За да се чуе гласът на тези, за които е предназначен документа – младите хора, Галина Вълчева, Ива Иванова, Йоана Захариева, Рая Топузакова, Тодор Ценов и Христиан Младенов, п0редставиха мнението по всяка от приоритетните области на своите връстници от Съвета на децата. Създаване на „зелени болници“, „сигурна дигитална среда“, „образование, което подготвя децата за бъдещето“, „грижовна и безопасна семейна и социална среда”, осигуряване на възможности за развитие на талантите на момчетата и момичетата от малките населени места, бяха част от предложенията. Те бяха претворени от младите хора в арт-инсталации, които привлякоха вниманието на възрастните в срещата. Участниците във форума се обърнаха към децата: „Вие сте знаещи, можещи и талантливи, затова ще се вслушаме в предложенията Ви при създаването на този най-важен за Вас документ“.Планираните мерки в бъдещата национална стратегия за детето ще създадат предпоставки за по-хуманно образование, възпитание, култура, ще заложат правила за междупоколенческо общуване, това мнение изказа председателят на Синдиката на българските учители д.ик.н.Янка Такева.Документът ще заведе посоката на подходящата грижа, която всички възрастни - родители и професионалисти, трябва да полагат за развиване на потенциала на всяко дете. Това бе мнението и на д-р Юлиян Петров, Председател на Синдикат „Образование“ към КТ „Подкрепа“, Нина Чанева – Съюз на работодателите в системата на народната просвета в България и д-р Ваня Кастрева – началник на РУО София-град.Като панелисти и презентатори в срещата се включиха проф. дпн Сийка Чавдарова-Костова от СУ“Св. Климент Охридски“, проф. дпн Румен Стаматов – ПУ „Паисий Хилендарски“, Мария Гайдарова – Председател на фондация „Световен образователен форум България“, Елена Витанова – Министерство на образованието и науката, психолозите Иван Игов и Младен Владимиров. По време на форума участниците изразяваха своето мнение и задаваха въпроси свързани с целите и приоритетите, включени в новата Национална стратегия за детето 2019-2030 год., чрез електронната страница  ", "date": "2018.10.01", "title": "Д-р Елеонора Лилова: „Новата Национална стратегия за детето цели развитие на потенциала на децата в подходяща сигурна среда и подкрепа“"}
{"url": "http://www.cross.bg/halacheva-iskat-teodora-1585189.html", "text": "/КРОСС/ „Хората искат нов модел на управление”, обобщи впечатленията си от проведените срещи с граждани за обсъждане на „Визия за България” пловдивският депутат Теодора Халачева. Миналата седмица заедно с нейни колеги от парламентарната група тя посети общините Аксаково, Белослав и с. Катуница.„Хората поставят тревожни въпроси за доходите, споделят недоволството си от нивото на пенсиите, от състоянието на здравеопазването и липсата на демографска политика”, обясни Халачева. По думите й критичните изказвания са доказателство, че досегашната политика и управленски решения са изчерпани. „Нужни са дълбоки и качествени реформи във всяка сфера”, подчерта тя. Тази седмица тя ще участва в срещи за представяне на управленската визия на БСП в общините Чепеларе и Ракитово. ", "date": "2018.10.01", "title": "Теодора Халачева: Хората искат нов модел на управление"}
{"url": "http://www.cross.bg/aznavyr-predi-beshe-1585170.html", "text": "/КРОСС/ Почина певецът Шарл Азнавур, предаде Франс Прес. Кралят на шансона си отиде на 94-годишна възраст.Той е автор на повече от 1000 песни. Участвал е в над 80 филма и е изнасял концерти в 94 държави. Само преди 4 години легендата на френската музика издаде албума \"Encores\". Песните в него са написани, композирани и аранжирани от него самия. „Никога, никога не съм произнасял думата сбогом”, каза музикантът през 2011 г., точно преди серия от 22 концерта в зала „Олимпия” за 87-ата му годишнина. Само преди година Азнавур изнесе прекрасен концерт в зала \"Арена Армеец\" в София. Повече от 5000 родни фенове се потопиха в атмосферата на автентичен френски театър.Спектакълът беше част от световното турне на звездата, което беше неговото голямо „Сбогом“ със сцената. Дори в напреднала възраст той не спираше концертните си изяви в най-големите световни зали с нестихващи овации от страна на публиката.Преди две години той получи може би най-сериозното признание за изключителната си 70-годишна кариера, като стана първият френски изпълнител със звезда в Алеята на славата в Холивуд. Азнавур беше и един от рекордьорите за най-дълголетен артист на съвременната музикална и театрална сцена.\n\t\t\t\t\t", "date": "2018.10.01", "title": "Почина легендарният Шарл Азнавур"}
{"url": "http://www.cross.bg/protzesi-vsichki-ramkite-1585179.html", "text": "/КРОСС/ В Кремъл следят внимателно ситуацията с референдума за преименуване на Македония и всички случващи се там процеси трябва да останат в рамките на правовия режим, заяви пред журналистите прессекретарят на руския президент Дмитрий Песков, предава РИА Новости, цитиран от Фокус.„Наблюдаваме внимателно (ситуацията) и считаме, че, безусловно, всички процеси трябва да останат в рамките на правовия режим, правовото русло\", заяви Песков, в отговор на журналистически въпрос. ", "date": "2018.10.01", "title": "Кремъл следи ситуацията с референдума в Македония"}
{"url": "http://www.cross.bg/miziya-ylitzite-mesta-1585171.html", "text": "/КРОСС/ Майка трябва да носи на гръб парализираната си дъщеря всеки ден, когато излизат и се прибират в дома си.И така през последните три месеца.Причината е, че улицата пред дома им стои разрушена от пороя през юли в Мизия, по която дори не е започвал ремонт.Най-пострадалите преди близо три месеца улици в Мизия все още са трудно проходими.Асфалт е положен само на няколко места. Хората в града се притесняват от идването на зимата, защото тогава улиците ще станат буквално непроходими.\"Общината няма как да се бави поради простата причина, че парите, които трябва да се отпуснат, се отпускат от държавата. След като не сме започнали, значи, че нямаме парите”, заяви зам.-кметът на Мизия Николай Нековски.По част от улиците и тротоарите обаче все още има от онази кал, която засипа града на 10 юли и почистването на която не иска кой знае какво финансиране.Кога и с какви пари ще се полагат тръбите за отводняването на улиците, хората също не знаят. И понеже помнят и онова наводнение от 2014 г. и виждат какво се случва след пороя през настоящата година, хората за пореден път се притесняват, че отново стават жертва на играта на \"счупен телефон“ между местната и държавната власт, казва репортерът на NOVA.Щети за милиони левове и гняв - такава бе ситуацията след поредния потоп в Мизия в началото на юли. Градът остана в плен на калта, с която пороите го затрупаха.В Мизия бе обявено бедствено положение заради поройните дъждове. Най-сериозно пострадала бе уличната мрежа. На някои места водата отнесла цялата асфалтова настилка. Хората дълго време почистваха домовете и дворовете си от калта притеснени дали държавата ще им даде помощи заради щетите.", "date": "2018.10.01", "title": "В Мизия: Майка носи на гръб дъщеря си всеки ден"}
{"url": "http://www.cross.bg/tzska-levski-tazi-1585172.html", "text": "/КРОСС/ Ръководството на ЦСКА уточни в официалния си сайт, че няма да прави промени на треньорския пост, въпреки поражението на тима в последния кръг на Първа лига от \"Левски\". \"Червените\" паднаха с 0:1 в първото за сезона дерби.След мача се появиха слухове, че именно тази загуба ще коства поста на треньора Нестор Ел Маестро, който бе назначен в началото на настоящия сезон.", "date": "2018.10.01", "title": "ЦСКА-София след загубата от \"Левски\": Няма да правим треньорска смяна!"}
{"url": "http://www.cross.bg/energiya-tzenata-toplofikatziya-1585177.html", "text": "/КРОСС/ Средно за страната цената на топлинната енергия с гореща вода се увеличава с 6,72% за последното тримесечие на 2018 г. Това каза председателят на КЕВР доц. Иван Иванов по време на брифинг след закрито заседание на Комисията по енергийно и водно регулиране, предаде .Увеличението на цената за топлинната енергия с гореща вода за последното тримесечие на 2018 година ще бъде както следва:  „ЕВН България Топлофикация“ ЕАД – 8,57%; „Топлофикация Плевен“ ЕАД – 4,66%; „Топлофикация Бургас“ ЕАД – 4,88%; „Веолия Енерджи Варна“ ЕАД – 2,28%; „Топлофикация Враца“ ЕАД – 6,32%; „Топлофикация ВТ“ ЕАД – 4,39%; „Топлофикация Разград“ ЕАД – 5,35%; „Юлико-Евротрейд“ ЕООД – 6,21%; „ОВЕРГАЗ МРЕЖИ“ АД – 2,55%.„След като беше прието повишението на цената за природен газ за последното тримесечие на 2018 година, всички потребители ще заплащат повишена цена от не повече от 8% за него. Въз основа на това решение, днес КЕВР прие изменение в цените на топлинната енергия на топлофикациите в страната. Цените се повишават с между Относно изменението на цената на топлинната енергия искам да отбележа следното: Получихме различни декларации, в които се говори, че в България се повишава цената на природния газ, след като цените в Европа остават непроменени. От 29 септември 2017 г. до 28 септември 2018 г., освен промяната в курса на долара, промяната в цената на суровия петрол, която е ценнобразуваща във формулата се е променила с почти 44%. Второ – промяната на цената засяга само топлофикации, които работят с природен газ. 4-те топлофикации, които работят с въглища остават с непроменени цени. Това са „Топлофикация Русе“ АД, „Топлофикация Перник“ ЕАД, „Топлофикация Сливен“ ЕАД и „Топлофикация Габрово“ ЕАД“, заяви още председателят на КЕВР.Няма да има промяна в цената на тока за последното тримесечие на 2018 г. зяави още председателят на КЕВР доц. Иван Иванов.КЕВР предлага да не бъде променяна цената на електрическата енергия за регулирания пазар“, заяви доц. Иванов. „Изменението на цената на топлинната и електрическата енергия от високоефективно производство е практически в една и съща зона. Високоефективната електрическа енергия се повишава с 6,85%, а цената на топлинната енергия се повишава с 6,72%. Това е политиката, която сегашното ръководство на КЕВР провежда в продължение на 3 години за премахване на кръстосаното субсидиране между топлинната и електрическата енергия. Тоест премахване на задържането на топлинната енергия и увеличаване на електрическата. Сега и в бъдеще по пропорционален начин ще бъдат променяни цените на топлинната и електрическата енергия от високоефективно производство“, допълни още той. ", "date": "2018.10.01", "title": "Парното и топлата вода скачат с 6,72% от днес"}
{"url": "http://www.cross.bg/zaginaha-myasto-putya-1585178.html", "text": "/КРОСС/ Двама души загинаха при пътен инцидент на пътя от село Константиново за Белослав (област Варна), съобщиха от пресцентъра на МВР във областния град.Произшествието е възникнало около 15.00 часа.По първоначална информация по време на движение микробус е напуснал пътното платно и се е блъснал в дърво извън пътя. На място са загинали двама мъже - на 37 и на 33 години.Към момента на място текат огледи от органите на реда. Изясняват се детайли и обстоятелства около произшествието. ", "date": "2018.10.01", "title": "Двама загинаха при катастрофа във Варненско"}
{"url": "http://www.cross.bg/zhelyazkov-bezopasnost-rosen-1585181.html", "text": "/КРОСС/ Министърът на транспорта, информационните технологии и съобщенията Росен Желязков се срещна с генералния директор на ГД „Мобилност и транспорт“ и координатор на високо ниво на ЕК по въпросите на пътната безопасност Матю Болдуин. Министър Росен Желязков представи пакета от мерки за намаляване на пътнотранспортните произшествия, по които се работи в МТИТС.По време на срещата бяха обсъдени предстоящите законодателни промени, свързани с разделението на Закона за движението по пътищата на три отделни закона, които да създадат ясна, точна и непротиворечива нормативна уредба в пътната безопасност. Сред коментираните теми бяха и повишаването на качеството на обучението на водачите, системата за контрол на изпитите и техническата изправност на превозните средства.Министър Росен Желязков запозна Матю Болдуин с предстоящата реформа, свързана с прехвърлянето на правомощията за контрол на пътя от ИА „Автомобилна администрация“ към органите на МВР. По думите му това ще доведе до структурирането на единен орган за пътен контрол, което значително ще подобри ефективността и ще даде възможност на инспекторите на ИА „Автомобилна администрация“ да съсредоточат усилията си върху надзора над дейността на предприятията в сектора.В хода на разговора от страна на министър Желязков бе изразена и категоричната позиция на българската държава по пакета Мобилност 1. „Считаме за важно да избегнем дискриминационни правила и ограничителни мерки и ще продължим да отстояваме исканията на българските превозвачи и синдикати по предложените промени. Трябва да се търси балансирана политика и сме отворени към следващи дискусии за намиране на правилното решение“, заяви Желязков.Министър Росен Желязков ще участва в конференция по пътна безопасност, която се провежда утре, 2 октомври 2018 г., от 09:00 часа в НДК и е под егидата на Българското председателство на Съвета на ЕС. По време на форума генералният директор на ГД „Мобилност и транспорт“ Матю Болдуин ще представи инициативите на ЕК в областта на пътната безопасност. Събитието ще бъде открито от министъра на вътрешните работи Младен Маринов. ", "date": "2018.10.01", "title": "Росен Желязков обсъди темата за пътна безопасност с генералния директор на ГД „Мобилност и транспорт“ в ЕС Матю Болдуин"}
{"url": "http://www.cross.bg/zapoved-arest-obyaven-1585180.html", "text": "/КРОСС/ С постановление на Окръжна прокуратура – Габрово за срок от 72 часа е задържан български гражданин, обявен за международно издирване с Европейска заповед за арест от гръцките власти, съобщи Апелативната прокуратура във Велико Търново.С. И. е обявен за международно издирване  въз основа на Европейска заповед за арест, издадена от съд в гр.Каламата, Гърция във връзка със сексуална експлоатация на деца, детска порнография, изнасилване на непълнолетно лице.С. И. е установен в България и е задържан. Прокуратурата е постановила 72-часово задържане на лицето, с оглед пристигане на пълната документация по европейската заповед за арест, преценка на основанията по чл.36 ал.3 и чл.37 от ЗЕЕЗА и довеждането на задържания пред съда за вземане на мярка за неотклонение „задържане под стража“.", "date": "2018.10.01", "title": "Пипнаха българин, издирван за детска порнография и изнасилване в Гърция"}
{"url": "http://www.cross.bg/vlasti-mestnite-avramova-1585168.html", "text": "/КРОСС/ Министърът на регионалното развитие и благоустройството Петя Аврамова ще участва в дискусията „Общините и държавата в съвместно управление на териотията“, която се провежда в рамките на ХІІІ-тата годишна среща на местните власти. Събитието ще се състои утре, 2 октомври, от 9.30 часа в зала „Сий“ на хотел „Парадайз блу“, к.к. „Албена“. ", "date": "2018.10.01", "title": "Министър Аврамова ще участва в Годишната среща на местните власти"}
{"url": "http://www.cross.bg/yvrezhdaniya-horata-nyama-1585175.html", "text": "/КРОСС/ „Законопроектът за хората с увреждания е абсолютно осакатен. От него са извадени всички точки, които трасираха реформата. Дали ще се приеме в този му вид, няма никакво значение, защото абсолютно всичко, на което държахме, е отпаднало.“ Това каза омбудсманът Мая Манолова пред журналисти при влизането си в Министерство на труда и социалната политика, където се провежда заседание на Националния съвет за интеграция на хората с увреждания.Тя подчерта, че трудно сдържа своя гняв и очаква обяснение от социалния министър Бисер Петков защо реформата се връща в изходна точка.  „Няколко месеца работихме сериозно, юли и август, с моя екип, с експерти на социалния министър, постигнахме висока степен на съгласие и с всички организации на хората с увреждания по основните точки на реформата. Сега по неясни причини всичко това, за което се борихме, преговаряхме, обсъждахме липсва от този проект“, аргументира се Манолова. По думите й този проект е загубено време и подигравка за всички хора с увреждания, които очакват реална реформа. „Още повече, че ангажиментът беше поет на най-високо политическо ниво – от премиера Бойко Борисов, вицепремиера Томислав Дончев, социалния министър Бисер Петков, здравния министър Кирил Ананиев. Оказва се, че просто сме си губили времето, че сме разговаряли не с когото трябва. Аз нямам обяснение, може би някой ги саботира“, заяви още омбудсманът. Според Манолова нов Закон за личната помощ за хората с увреждания няма да има. „Бяхме постигнали договореност, че хората, които искат да се ползват от лична помощ, могат да поискат индивидуална оценка на техните потребности, извън реда на комплексната оценка, тъй ката комплексната оценка ще започне да се прилага след 1 юли 2019 г. Тогава ще се прави методика, ще се обучават екипи  и за да не се забави толкова този процес, нашата договореност беше, че човекът ще може да поиска конкретна индивидуална оценка за неговите потребности от лична помощ, но сега тя не се предвижда да е в отделен закон, а в Закона за социално подпомагане“, разясни общественият защитник. Тя подчерта, че личната помощ е кауза на майките на деца с увреждания в цялата страна и те няма да отстъпят от нея. „Фондът „Мобилност и достъпна среда“ няма да се случи. Освен това отпада ангажиментът новите сгради да не бъдат пускани в експлоатация, ако не отговарят на условията за достъпна среда. Няма никакъв ангажимент, има една глоба от 5 000 лв., която е ясно за един голям инвеститор, колко е лесно да я плати. В същото време се възлага ангажимент на собствениците на частни сгради да намерят финансиране и да ги пригодят към нуждите на хора с увреждания, без за това да се създава фонд. Отпада фондът „Трудова заетост“, отпада „защитената заетост“, на практика са редуцирани квотите, които биха осигурили заетост на хората с увреждания. Срещу тях няма санкции, има санкции само за институциите в публичния сектор“, подчерта общественият защитник. По думите й нищо няма да се случи и с помощните средства и медицинските изделия, включително със създаването на нови стандарти и по-строг контрол от 1 януари, а парите ще продължат да изтичат от системата. „Обещанието е, че евентуално от по-следващата година те ще се дават в натурално изражение от здравната каса или от Министерство на здравеопазването. Новият орган, за който пое ангажимент премиерът, всъщност е трансформиране на Агенцията за хора с увреждания в нова такава, като там се говори, че ще има евентуално екипи на местно ниво“, негодува Манолова. Тя допълни още, че няма да коментира унизителната практика на министър Петков да изпраща преработен проект в последния момент, при това в него да липсват основни теми и решения.  ", "date": "2018.10.01", "title": "Мая Манолова: Законопроектът за хората с увреждания е абсолютно осакатен"}
{"url": "http://www.cross.bg/dobri-napravya-kraya-1585169.html", "text": "/КРОСС/ Григор Димитров оценява високо представянето си през 2018 г., но е уверен, че има какво още да покаже до края на годината. Утре (2 октомври) българинът стартира участието си на 50-ото юбилейно издание на турнира в Пекин, където през миналата година игра на полуфинал.\"Сезонът ми беше добър. Имаше някои върхове и спадове. Вярвам, че имам още какво да направя до края на годината. Постигнах добри резултати, играх срещу добри тенисисти, загубих някои мачове. Мисля си, че правя прогрес. Нямах здравословни проблеми, което е добре. Действам стъпка по стъпка, което е най-важното. Нямам търпение да изляза и на корта в Пекин\", направи обобщение на показаното до тук Гришо.", "date": "2018.10.01", "title": "Гришо: Сезонът беше добър, но още не съм го приключил"}
{"url": "http://www.cross.bg/pari-zdraveopazvaneto-ninova-1585167.html", "text": "/КРОСС/ \"В реформата в здравеопазването не одобряваме това, че от хората ще се изисква да внасят допълнително пари под формата на здравна застраховка, а  ще получават същата услуга с ниско качество и няма да имат достъп до болници\".Това каза председателят на НС на БСП Корнелия Нинова пред журналисти. Тя добави, че  досега доплащането е ставало нерегламентирано и \"под масата\", а сега се узаконява. \"Няма как да се искат повече пари от хората, без да се подобри здравната  услуга.В здравеопазването има достатъчно пари, но те се източват, крадат се и няма контрол\", категорична бе Нинова.Тя припомни, че не са върнати онези 1.5 млрд.лв., които Дянков прибра от НЗОК и вкара в бюджета.  \"Във \"Визия за България\" предлагаме коренно различен модел на здравеопазване в много голяма конкретика и ще изложим тези наши аргументи по време на вота на недоверие.От днес започваме да работим по мотивите за него и ще покажем алтернативата\", заяви председателят на БСП.", "date": "2018.10.01", "title": "Корнелия Нинова: В здравеопазването има достатъчно пари, но те се  крадат "}
{"url": "http://www.cross.bg/ninova-hora-vsichki-1585159.html", "text": "/КРОСС/ \"Благодаря ви за усилията, които дадохте за градежа на България. Благодаря за това, че младостта ви е минала в строителство на икономиката, здравеопазването, образованието и селското стопанство. Днес ви поздравяваме с уважение, но споделяме и тревога, че както дадохте младините си за България, старините ви днес не са леки\". Това каза председателят на НС на БСП Корнелия Нинова на тържественото честване на 1 октомври – Международен ден на възрастните хора. Тя добави, че близо милион и половина пенсионери живеят  на прага на бедността.  \"Знаем, от какво имате нужда - от Закон за възрастните хора, преизчисляване на всички пенсии, увеличаване на вдовишката добавка и отпадане на тавана на пенсиите\", каза още лидерът на левицата. Тя добави, че преизчисляването на пенсиите и Законът за възрастните хора са внесени от БСП в Народното събрание, но те са отхврълени от мнозинството.\"Гарантирам, ви че ще имате закон, преизчислени пенсии, други вдовишки надбавки и премахване на тавана на пенсиите, защото не е вярно, че това не е възможно, не е вярно и че няма средства\", категорична бе Корнелия Нинова.                          Тя допълни, че средства има, както е имало и през 2008 г., когато са преизчислени всички пенсии. \"Воля и желание са необходими, както и  всички ние да прогледнем за това поколение, което живее на прага на бедността и мизерства, а ни даде живота си\", заяви още лидерът на левицата. Корнелия Нинова призова всички институции да  дадат пример- що е солидарност и справедливост.Тя каза, че нито е солидарно, нито е справедливо- заплатите на всички  народни представители и представители на държавните институции да се увеличават автоматично с ръста на средните заплати, а пенсиите да бъдат забравени.\"С това, което правим, губим не само майките и бащите си, а нанасяме сериозен удар по това- да имаме солидарно и справедливо общество\", изтъкна Нинова.  ", "date": "2018.10.01", "title": "Нинова към възрастните хора: Гарантирам, ви че ще имате Закон за възрастните хора и преизчислени пенсии    "}
{"url": "http://www.cross.bg/voda-chasti-ostavi-1585160.html", "text": "/КРОСС/ Авария остави без топла вода стотици домакинства в София. Причина отново е пробив на топлопровод с голям диаметър, обясниха от „Топлофикация – София”.Засегнати са всички домакинства в столичния квартал „Младост” 4, както и части от „Младост” 2 и 3.От столичната „Топлофикация” не се ангажираха с конкретен срок за отстраняване на аварията, но увериха, че ще се работи непрекъснато до пълно възстановяване на топлоподаването.По закон услугата трябва да бъде възстановена до 48 часа, в противен случай дружеството дължи обезщетения.Отделни аварии спряха и топлата вода в части от кварталите „Люлин” и „Банишора”.", "date": "2018.10.01", "title": "Авария остави без топла вода кв. „Младост” в София"}
{"url": "http://www.cross.bg/mikrobys-otnese-lek-avtomobil-v-blagoevgrad-ima-raneni-1585164.html", "text": "/КРОСС/ Микробус блъсна лек автомобил в Благоевград. Двама души са леко ранени от пръснало се стъкло, предаде БГНЕС.Пътният инцидент е станал в 12.40 ч. на ул. \"Александър фон Хумболт\", минаваща покрай студентските общежития в града. Микробусът е навлизал на заден ход в Т-образно кръстовище. С дясната си задна част той се блъска в лявата странична врата на колата.Транспортирани са за преглед в МБАЛ-Благоевград. До изясняване на състоянието им полицейски патрул затвори ул. „Александър фон Хумболт”.Пряката, от която излиза микробусът, води към складове и жилищни сгради. На нея трябва да има поставен знак, че се навлиза в улица, по която движещите са с предимство. Такъв обаче няма. ", "date": "2018.10.01", "title": "Микробус отнесе лек автомобил в Благоевград, има ранени"}
{"url": "http://www.cross.bg/boen-godini-samolet-1585161.html", "text": "/КРОСС/ До 12 часа днес в Министерство на отбраната са подадени 4 оферти от 3 държави по проекта за превъоръжаване на военновъздушните сили (ВВС) с нов боен самолет.Те ще бъдат отворени днес в 15 ч. Това ще стане в присъствието на официални лица, представители на държавите, отговорили на запитването, и медии.Проектът за нов тип боен самолет е на стойност 1,8 млрд. лв.Първоначално, в срок от три години, трябва да бъдат доставени поне 8 самолета с оборудване, въоръжение и обучение на екипажа.Плащането е разсрочено за 9 години.", "date": "2018.10.01", "title": "Подадени са 4 оферти от 3 държави за нов изтребител"}
{"url": "http://www.cross.bg/kola-bomba-atakyva-kortezh-na-es-v-mogadisho-1585166.html", "text": "/КРОСС/ Натоварен с експлозиви автомобил е атакувал кортеж от коли с флаговете на ЕС и Италия в столицата на Сомалия Могадишо, съобщава „Ройтерс“. При удара с една от колите се е чул взрив.Според Xinhua взривът е станал близо до министерството на отбраната.Според полицията няма пострадали при атаката.", "date": "2018.10.01", "title": "Кола бомба атакува кортеж на ЕС в Могадишо"}
{"url": "http://www.cross.bg/horata-sblusuk-ostur-1585165.html", "text": "/КРОСС/ Омбудсманът и социалното министерство отново в остър сблъсък. Според Мая Манолова Законът за личната помощ, по който тя и екипът й работят от няколко месеца, бил „осакатен”.Днес се провежда последната среща на Националния съвет за интеграция на хората с увреждания преди законът да влезе за гласуване от правителството и парламента. На нея трябва да бъде решено какви ще са промените.", "date": "2018.10.01", "title": "Омбудсманът и министерството - в остър сблъсък за хората с увреждания"}
{"url": "http://www.cross.bg/pomorie-duzhd-navodni-1585162.html", "text": "/КРОСС/ Проливен дъжд наводни Поморие. От пожарната заявиха, че са се отзовали на 15 сигнала за наводнени улици в града.В района на наводнението няма изградена канализационна система.Лошото време в Поморие е част средиземноморския циклон, който премина през Гърция. Според сателитните данни циклонът отива към Варна. ", "date": "2018.10.01", "title": "Проливен дъжд наводни Поморие"}
{"url": "http://www.cross.bg/dimitur-patzient-opita-1585163.html", "text": "/КРОСС/ Лежащо болен пациент опита да убие мъжа, с когото е бил настанен в една болнична стая. Случката е станала във варненската болница „Света Анна“ в 3 часа след полунощ.Нападателят Димитър е на 89 години. Той е удрял по главата 80-годишния Тодор със стойката за системи. Пострадалият е в клинична смърт след инцидента. Двамата са лежали в отделението по коремна хирургия, а Димитър се е възстановявал след операция от предния ден. Окръжната прокуратура разследва опит за убийство. Ще бъде назначена съдебнопсихиатрична експертиза на Димитър Ш. Той ще бъде привлечен като обвиняем. Действията по разследването продължават.", "date": "2018.10.01", "title": "89-годишен пациент опита да убие съседа си по легло"}
{"url": "http://www.cross.bg/grada-hyustun-kinky-1585151.html", "text": "/КРОСС/ Управата на американския град Хюстън е разпоредила най-малко временно спиране на плана на канадска компания да отвори публичен дом от роботи в града, съобщават американските медии.Уточнява се, че строителни инспектори са разпоредили спирането, след като са установили, че компанията Kinky S Dolls не притежава необходимите разрешителни за разрушаване и строителство на мястото на бивш фризьорски салон в района Galleria на града.Kinky S Dolls обявиха през миналия месец във \"Фейсбук\", че планират да отворят \"бордей с любовни кукли\" в Хюстън. Това ще бъде първият подобен публичен дом на компанията в САЩ и вторият изобщо след този в канадския град Торонто.В социалната мрежа Kinky S Dolls заявиха, че наподобяващите хора кукли са на разположение за продажба или под наем и могат да говорят.\"Концепцията на бизнеса за възрасти на Kinky S Dolls е подобен на шоурум, където кукли, наподобяващи хора, са показани еротично и могат да се наемат, за да бъдат използвани в частни стаи на място в рамките на половин или един час. Куклите са изработени от синтетични кожни материали с ясно изразени скелети\", пише местен вестник.Компанията е получила обратна връзка от обществени групи и местни официални лица. Кметът на Хюстън Силвестър Търнър изтъкна, че макар че не се опитва да бъде \"морална полиция\", Kinky S Dolls не е това, което иска в града.От неправителствената организация Elijah Rising, която се стреми да сложи край на секс трафика в Хюстън, организира онлайн петиция, която призовава компанията да не бъде допускана в града. До момента петицията е подписана от над 12 хил. души.", "date": "2018.10.01", "title": "В Хюстън възпрепятстват плановете за отваряне на първия бордей с роботи"}
{"url": "http://www.cross.bg/politzeiisko-detzata-detza-1585150.html", "text": "/КРОСС/ От 2016 година насам в програмата \"Детското полицейско управление\" са участвали над 4 500 деца, сочат данни на МВР.В цялата страна се откриват общо 138 програми \"Детското полицейско управление\", а само за София са 10, в които участие ще вземат 3 500 деца.Данните представи вътрешният министър Младен Маринов, който участва в откриването на програмата \"Детското полицейско управление\" в столичното 120 ОУ \"Г. С. Раковски\".Инициативата е жива и трябва да се направи всичко възможно, за да продължава да се развива и да обхване все повече деца, призова вътрешният министър.Маринов изрази убеждение, че децата, които не са влезли в програма до момента, ще искат да го направят. Той обеща на всички родители, записали децата си в програмата, че работата с подрастващите няма да бъде загубена кауза, а се очаква да ги направи много по-адаптивни към средата, в които живеят.Програмата съществува още от 2016 година и има за цел възпитателен ефект върху децата за действията им в училище и на пътя.Силовият министър отбеляза, че инициативата ще отведе МВР с 15 години в бъдещето, защото програмите за детско полицейско обучение са свързани с обучението на децата, тяхното привличане към дейности за подпомагане на обществото и на техните ученици. Маринов обеща, че като министър на вътрешните работи ще развива работата с децата.", "date": "2018.10.01", "title": "Над 4 5000 деца са минали програмата \"Детското полицейско управление\""}
{"url": "http://www.cross.bg/godini-godina-horata-1585153.html", "text": "/КРОСС/ Най-малко сватби вдигат хората във Враца, показват данните на националната статистика.Според доклада най-много се женят жителите на Разград и Добрич.Средната продължителност на браковете, завършили с развод у нас, е 15.8 години. За цялата минала година са разтрогнати 10 411 брака, като в 81% от случаите това е станало в градовете.Макар и с малко разводите са намалели - със 192 в сравнение с предушната 2016 година. Повече от половината двойки се разделят по взаимно съгласие. Следват разводите заради несходство в хатактерите. Те са 26.6% от всички разтрогнати бракове.Средната възраст за сключване на първи прак за мъжете и жените е съответно 31.4 и 28.4 години. Възрастта се измести значително, преди беше 25-28 години, показват наблюденията на шефката на столичния дом за радостни обреди Сашка Габровска. Тя призна, че за съжаление няма увеличение на сватбите. За София бройката е около 4500-5000 за цяла година. Според Сашка Габровска причината за малкото сватби е финансова, просто хората предпочитат да живеят и създават децата си без брак.", "date": "2018.10.01", "title": "Най-малко се женят хората във Враца"}
{"url": "http://www.cross.bg/daritelite-fondatziite-bulgariya-1585156.html", "text": "/КРОСС/ В България отбелязваме този ден за трета поредна година. Стартът на Седмицата на фондациите и дарителите (1-7 октомври) у нас е с улична инсталация на столичния площад „Св. Неделя“. 50 от колчетата за паркиране на площада са „трансформирани“ в кибритени клечки като символ на основното послание на кампанията „Запали нататък“ с убедеността, че огънят на дарителството има смисъл да бъде разпалван и предаван. Над 144 000 фондации работят на територията на Европа, като годишните им дарения за 2017 г. са за над 60 милиарда евро. Каузите, в които те инвестират, са изключително разнообразни – от наука и опазване на природата, през социални услуги, образование и здравеопазване, човешки права и демокрация до младежки дейности и развиване на изкуството и културата на Стария континент. България е на 18 място от 30 европейски страни с индекс на средата за дарителството от 3,75 при максимален 5,0 съгласно . Индексът се определя от възможностите за опериране в страната, данъчните облекчения, потенциала за трансгранично сътрудничество, политическата и социо-културната характеристики на средата. Според индекса в страни като Полша, България, Турция и Унгария средата се влошава – част от фондациите прекратяват дейност, други спират проекти, по които са работили, или срещат затруднения с реализирането на даренията, които предоставят. Някои фондации дори са принудени да напуснат страните, където оперират.Над 30 инициативи на различни компании и фондации с активна дарителска политика са включени в . Той съдържа широк спектър инициативи и кампании - за подкрепа на възрастни хора, деца в неравностойно положение и студенти, за повишаване на доброволческата култура сред служителите на компаниите, за реализиране на екологични и образователни каузи и т.н. Сред тях са: стартиране на конкурса „Млад благотворител“ на фондация „Благотворител“, „Закуска за доброволци“ на УниКредит Булбанк и TimeHeroes, BUSINESS RUN на спортен клуб „Бегач“ с подкрепата на Пощенска банка, както и изпращане на лични писма с благодарности към дарители и служители доброволци. На 5 октомври Българският дарителски форум ще обяви Годишния анализ за дарителството в България – кой, колко и за какво дарява у нас.Тази година към кампанията се присъединяват още общините Казанлък и Русе и Обществен дарителски фонд „Участвам - дарявам - променям - Бяла Слатина\", които ще изкажат признателност на своите дарители за оказаната подкрепа на значими местни каузи.През цялата седмица по повод Европейският ден на фондациите и дарителите в социалните мрежи ще бъдат разказвани истории на дарителството с #ZAPALI.Така страната ни става една от 24-те европейски държави, в които в първата седмица на октомври чрез десетки кампании, събития и инициативи ще бъде отразен приносът на фондациите и дарителите в цяла Европа. ", "date": "2018.10.01", "title": "1 октомври - Европейски ден на Фондациите и дарителите"}
{"url": "http://www.cross.bg/leva-heroin-gkpp-1585149.html", "text": "/КРОСС/ Прокуратурата иска постоянен арест за двамата иранците, хванати на ГКПП \"Капитан Андреево\" със 712,574 килограма хероин за 46 317 310 лева.31-годишният иранец В. Х. е хванат с хероин с тегло 347,27 кг на стойност 22 572 550 лева, а 45-годишният М. П., превозвал 365,304 кг хероин, на стойност 23 744 760 лева.Прокуратурата в Хасково счита, че от събраните доказателства става ясно, че обвиняемите са извършили престъпленията. Освен това съществува реална опасност, иранските граждани да се укрият или да извършат друго престъпление.Припомняме, в петък вечерта, малко преди изказването на премиера Бойко Борисов по време на общия дебат в рамките на 73-ата сесия на Общото събрание на ООН в Ню Йорк на ГКПП \"Капитан Андреево\" бяха открити два тира с наркотици.Докато митничарите още претърсваха тайниците на камионите, премиерът обяви успешната акция в България. \"Моята страна може да служи за пример\", подчерта премиерът Борисов.", "date": "2018.10.01", "title": "Прокуратурата иска постоянен арест за иранците, хванати с над 700 кг хероин"}
{"url": "http://www.cross.bg/kitaii-dvete-durzhavi-1585152.html", "text": "/КРОСС/ Китай отмени среща за сигурността с военния министър на САЩ Джим Матис, която е била планирана за октомври. Това разкри високопоставен представител на Щатите, цитиран от \"Ройтерс\".През миналата седмица топ китайски представител обяви, че няма причина за паника заради напрежението между двете държави.\"Това е сериозна стратегическа погрешна преценка\"Американският източник отбеляза, че не е ясно дали и кога срещата ще бъде проведена.Първи съобщи информацията вестник \"Ню Йорк таймс\".Подобни полети се провеждат често, но обикновено притесняват ПекинПредставителят добави, че също така не е ясно дали отмяната е заради редица спорове между Пекин и Вашингтон, включително за продажбата на оръжия и военни действия в Южнокитайско мореОтделно двете държави са замесени в спираловидна търговска война.\"Напрежението ескалира и това може да се окаже опасно за двете страни\", поясни американският източникДържавният департамент на САЩ, Белият дом и военното министерство отказват коментар. Китайските институции също не желаят да коментират информацията.Държавният глава не подкрепи обвиненията си с доказателстваПрез миналата седмица източници от Пекин заявиха, че срещата може да не се проведе заради напрежението между двете държави.В петък външният министър на Китай Уан И заяви, че \"няма причина за паника\", но предупреди, че Китай няма да позволи да бъде изнудван или притискан в търговията.", "date": "2018.10.01", "title": "Китай отмени среща за сигурността със САЩ"}
{"url": "http://www.cross.bg/evrofytbol-zalozi-dnes-1585155.html", "text": "/КРОСС/ „Еврофутбол“ отпразнува своята 25-годишнина с петзвездно парти за служителите в зала „Роял“ на София хотел Балкан. Около 200 присъстващи си припомниха израстването на компанията от старта на приемането на спортни залози в началото на 90-те години на 20-и век в тогавашното кафене „Колумбия“ до днес, когато „Еврофутбол“ е най-известната и разпознаваема фирма за спортни залози в България с мрежа от букмейкърски пунктове в цялата страна.                         Основателите, съдружниците и ръководителите на „Еврофутбол“ получиха грамоти за огромния си принос, предприемчивост, ангажираност и усилия за подобряване на работата, модернизиране на компанията и грижа за служителите.Трима от регионалните представители и титулярите на най-успешните букмейкърски пунктове в страната бяха отличени за своята активност и нарастващите приходи.Избрани чрез анкета служители на „Еврофутбол“ бяха наградени за своите специални качества, умения и таланти.                         След разрязването на торта „25 години „Еврофутбол“ празненството продължи с много музика и танци, които включваха изпълнения на живо на един от най-обичаните български поп изпълнители Любо Киров и парти с  диджей Радо. ", "date": "2018.10.01", "title": "„Еврофутбол“ отпразнува 25-годишнината си с петзвездно парти"}
{"url": "http://www.cross.bg/zapadnite-balkani-sreshtata-1585158.html", "text": "/КРОСС/ Министър Лиляна Павлова ще участва в лидерска среща на тема „Стратегически диалог за Западните Балкани“, организирана от Световния икономически форум. Днес и утре в Женева президенти и министри от държавите членки на ЕС, от страните от Западните Балкани, Швейцария и Турция в неформални и задълбочени дискусии ще обсъждат възможностите за разширяване на сътрудничеството на политическо ниво с цел засилване на стабилността на Балканите. Идентифицирайки общите предизвикателства и цели, участниците в срещата ще обсъдят по какъв начин чрез публично-частно партньорство международната общност може да подкрепи растежа и стабилността в региона. Сред ключовите говорители на форума ще е министър Лиляна Павлова, тъй като именно Българското председателство на Съвета на ЕС постави високо в европейския дневен ред темата за европейската перспектива и свързаност на Западните Балкани. По тази причина Световният икономически форум се фокусира върху важната тема и върху все по-големия интерес, който представляват страните от региона за инвеститорите и международните финансови институции.Лидерската среща на Световния икономически форум през настоящите два дни е втора поред като първата се проведе на 17 май 2018 г. в София. Тя бе част от съпътстващите събития на Срещата на върха между държавите членки на Европейския съюз и партньорите от Западните Балкани в рамките на Българското председателство. „Следвайки успеха на срещата в София през май т.г. и постигнатите резултати в рамките на Българското председателство по приоритета за Западните Балкани, както и всички последващи развития по темата е ясно, че обединен подход от всички заинтересовани страни е ключов за положителното развитие на Западните Балкани и техните съседни държави“, заяви преди срещата министър Павлова.Заедно с представители и на международни организации в рамките на срещата ще се проведе диалог на високо ниво относно основните предизвикателства и възможности за стабилизиране на региона, напредъка в перспективите за растеж и развитие. Целта на срещата е да се идентифицират сфери за сътрудничество и следващи стъпки от полза за региона, който е неизменна част от европейското семейство.", "date": "2018.10.01", "title": "Министър Павлова ще участва в лидерска среща на Световния икономически форум за Западните Балкани"}
{"url": "http://www.cross.bg/shofyor-reburkovo-avtomobil-1585154.html", "text": "/КРОСС/ Зверска катастрофа е станала преди минути на главен път Е-79 над отбивката за врачанското село Ребърково, съобщава BulNews.bg.Лек автомобил „Шкода Фабия“ със софийска регистрация и „Фолксваген Бора“ с врачанска регистрация са се ударили челно. Немското возило, управлявано от около 80-годишен шофьор, пътувало в посока Враца, когато навлязъло в насрещното и се забило в софийската кола.Вероятно на възрастния шофьор му прилошало, тъй като няма следи от спирачен път на местопроизшествието.Пострадал е водачът на „Фолксваген“-а и трима души, които пътували в другия автомобил.На мястото са приситгнали четири линейки, които са извозили ранените. Наложило се те да бъдат вадени изпод смачканите ламарини от пожарникари.Движението в посока Враца е затворено и автомобилите се отбиват през село Ребърково. ", "date": "2018.10.01", "title": "Тежка катастрофа затвори Е-79 между Мездра и Ботевград"}
{"url": "http://www.cross.bg/hora-vuzrastnite-ivaiilo-1585157.html", "text": "/КРОСС/ По случай Международния ден на възрастните хора управителят на Националния осигурителен институт (НОИ) Ивайло Иванов се срещна с настанените в Дома за стари хора в столичния квартал Горна баня.„Тук съм, за да изразя от името на всички работещи в НОИ признателността ни към хората от третата златна възраст по случай днешния празник“, каза в приветствието си Ивайло Иванов, като увери пенсионерите от дома, че служителите на института ще продължат всекидневно и усилно да се трудят за добруването на възрастните българи. Управителят на НОИ отговори и на поставени от живеещите в дома пенсионни въпроси.Подобни срещи и консултации в домове за стари хора и пенсионерски клубове на ръководители на ТП на НОИ и експерти се състояха още в областите Кърджали, Бургас, Пазарджик, Стара Загора, Монтана, Хасково, Смолян, Плевен, Благоевград, Кюстендил и др. В цялата страна по празничния повод беше осъществена реална информационна кампания за хиляди възрастни хора по пенсионни въпроси чрез традиционния Ден на отворените врати. В ТП на НОИ в Пловдив и в Хасково консултации бяха осъществени и преди 1 октомври, ТП на НОИ – Разград, организира изнесени приемни в Кубрат и Исперих.", "date": "2018.10.01", "title": "Управителят на НОИ Ивайло Иванов: Всеки ден посвещаваме труда си на възрастните хора"}
{"url": "http://www.cross.bg/hora-vuzrastnite-radev-1585145.html", "text": "/КРОСС/ Държавният глава Румен Радев изпрати поздравителен адрес към хората от третата възраст по случай Международния ден на възрастните хора. Президентът е патрон на честванията по повод празника.В писмото си държавният глава подчертава, че съществуването в бедност, лишения и изолация е участ за голяма част от възрастните хора в България и те с право настояват за дългосрочна държавна политика, която да подобри качеството на живота у нас.„Моментните прояви на загриженост могат да бъдат временно решение на затрудненията, но не са в състояние да Ви гарантират сигурността, която заслужавате. Убеден съм, че е необходима промяна в нагласите за мястото на възрастните хора в обществото. Съхраняването на Вашата активност трябва да се превърне в приоритет при формирането на социалната и здравната политика в бъдеще“, посочва в адреса си Румен Радев. Според президента тенденцията на застаряване на населението изисква адекватни управленски решения днес.Румен Радев отбелязва, че доверието помежду ни и споделянето на общи ценности изграждат единението, от което се нуждаем, за да чувстваме опората на цялото общество. „Следването на принципа за солидарност не се изчерпва с начина, по който се акумулират средствата за пенсионноосигурителната система в България. Взаимното разбиране и подкрепа не се изчисляват в месечни вноски, те са знак за осъзнаването ни като общност. Оздравяването и укрепването на социалната тъкан започва с грижата за децата и възрастните хора“, пише в поздравлението си президентът.„Международният ден на възрастните хора ни подсеща още нещо -   благата дума и сърдечният жест на внимание са всичко, което очаквате от най-близките си хора. Бъдете здрави и се радвайте на достойни старини!“, се оказва още в поздравлението на президента Румен Радев по случай Международния ден на възрастните хора.", "date": "2018.10.01", "title": "Румен Радев: Възрастните хора с право настояват за дългосрочна държавна политика"}
{"url": "http://www.cross.bg/tursene-iliyana-iiotova-1585144.html", "text": "/КРОСС/ Няма по-красива дума за сплотяването на едно общество от единението. Така вицепрезидентът Илияна Йотова коментира речта на президента от края на миналата седмица.Илияна Йотова - вицепрезидент: В търсене на националната ни кауза, в търсене на единението и в търсене на успеха на България, преодоляване на много тежки кризи, свързани с бедност, с мизерия, с демографска криза, за това трябват усилията на цял един народ.Само на една политическа партия, дори на една коалиция, не стигат.", "date": "2018.10.01", "title": "Илияна Йотова: Смятам, че думата \"единение\" не се нуждае от тълкувание"}
{"url": "http://www.cross.bg/bulgariya-stranata-surbiya-1585141.html", "text": "/КРОСС/  и има добри позиции в нашия наситен с туризъм регион. Това показват данните от проучване на „Галъп интернешънъл“. То е проведено в периода юни-юли тази година. Изследването обхваща 5000 души в Германия, Русия, Великобритания Румъния и Сърбия.57% от пълнолетните граждани на петте държави отговарят положително на въпроса дали България е привлекателна туристическа дестинация, а 27% отговарят отрицателно. Останалите се затрудняват да отговорят. Сравнена с останалите туристически страни в нашия регион, България се класира много близо до различни отдавна утвърдени дестинации като Хърватия и Турция. Номер едно в нашия регион остава Гърция, а далеч зад нас остават Румъния и Сърбия.                     , но подчертано положителни оценки дават и жителите на Германия, Англия и Сърбия. Най-разколебани относно атрактивността на България се оказват сърбите – едва 48% казват, че България е атрактивна, а 42% са на обратното мнение.Средно страната ни са посещавали около 22% от интервюираните граждани в петте държави, като най-много гости са идвали от Румъния - 47% от запитаните в тази страна, или близо 10 милиона души, са посещавали България. Същото важи и за 24% от запитаните в Сърбия. Сред германските и английските граждани съответно 19% и 18% казват, че са идвали у нас. След руснаците 9% са били в България. В 85% от случаите посетилите страната ни отговарят, че една от основните цели на визитите им у нас е била туризъм и почивка.                    На въпрос „” 80% от посетилите страната ни отговарят положително. Най-доволни от посещението си у нас са били руснаците, румънците и жителите на Великобритания. Малко по-резервирано отговарят германците, но и там процентът на отговорилите положително е висок - 67%.                       Фактът, че близо 16 милиона германци, 12 милиона британци и 13 милиона руснаци са посещавали поне веднъж България поставя страната ни в добра позиция в тези ключови за нас туристически пазари. Основните ни конкуренти в района – Гърция, Турция и Хърватия обаче, водят много по-активна рекламна и маркетингова стратегия и в това отношение България изостава, което задържа утвърдения туристически потенциал на страната ни, отбелязват от \"Галъп\".", "date": "2018.10.01", "title": "\"Галъп\": България е с добри позиции в туризма"}
{"url": "http://www.cross.bg/zagora-stara-suychastie-1585143.html", "text": "/КРОСС/ Окръжна прокуратура-Стара Загора внесе искане в съда за определяне на мярка за неотклонение „задържане под стража“ спрямо трима чужди граждани за взривен банкомат, съобщиха от прокуратурата.Окръжна прокуратура-Стара Загора внесе искане в съда за определяне на мярка за неотклонение „задържане под стража“ спрямо В.М., на 24 г., Д.К., на 22 г., и А.Х., на 30 г., граждани на Република Молдова, за това, че на 27 септември 2018 г., в гр. Стара Загора, в съучастие помежду си, като съизвършители, чрез използване на специален начин – взривяване на АТМ устройство, са отнели чужди движими вещи – пари в големи размери, собственост на банка, с намерение противозаконно да ги присвоят.Искането е внесено и за това, че на 27 септември 2018 г. , в гр. Стара Загора, в съучастие помежду си, като съизвършители, чрез взрив повредили хранителен магазин и унищожили АТМ устройство, собственост на банка – престъпление по чл. 333 във вр. чл. 330 ал. 2 във вр. чл. 20 ал. от Наказателния кодекс.Окръжен съд-Стара Загора ще заседава днес по искането на прокуратурата. Разследването по случая продължава.", "date": "2018.10.01", "title": "Прокуратурата поиска постоянен арест за тримата молдовци, взривили банкомат"}
{"url": "http://www.cross.bg/informatziya-magnityd-dyshi-1585140.html", "text": "/КРОСС/ Земетресение с магнитуд  5,1 удари отново Индонезия, съобщи Американската служба за геологически проучвания.Епицентърът на труса е на 101 км северозападно от град Палу с население от около 282 000 души, предаде ТАСС. Засега няма информация за жертви и разрушения.На 28 септември в централната част на Сулавеси бе отчетено земетресение с магнитуд 7,4. След това последваха вторични трусове. Те предизвикаха цунами с височина на вълните 3-5 метра.Според последната информация в резултат на бедствието са убити повече от 1200 души, а стотици са сериозно ранени. Освен това най-малко 16 000 местни жители бяха принудени да напуснат домовете си, а хиляди къщи, хотели, търговски центрове бяха унищожени.", "date": "2018.10.01", "title": "Нов трус: 5,1 по Рихтер в Индонезия"}
{"url": "http://www.cross.bg/tzvetanov-parichen-suyuz-1585142.html", "text": "/КРОСС/ Когато говорим за икономически и паричен съюз, ние го обвързваме с политическата стабилност в страната и искам да кажа, че коалиционното споразумение на управляващите е стабилно. Това каза заместник - председателят на партия ГЕРБ Цветан Цветанов при откриването на конференцията \"Бъдещето на икономическия и паричен съюз\". Цветанов уточни, че излиза от заседание на Съвета на коалицията, което продължава и в момента.", "date": "2018.10.01", "title": "Цветанов: Коалиционното споразумение на управляващите е стабилно"}
{"url": "http://www.cross.bg/stranata-makedoniya-nato-1585139.html", "text": "/КРОСС/ „Време е целият политически елит на нашата съседка да покаже зрялост и да намери път към решението на трудните проблеми. Залогът е голям – бъдещето на държавата и бъдещето на всички нейни граждани. Голямото мнозинство от гражданите са „за“ членство в ЕС и НАТО”.Това е записано в официална позиция на Министерството на външните работи (МВнР) по повод проведения вчера референдум в Македония за името на страната.При 91% обработени бюлетини активността на допитването е 36%, което прави референдумът невалиден. Над 90% от гласувалите са подкрепили членството на страната в ЕС и НАТО чрез приемане на Договора за името с Гърция.", "date": "2018.10.01", "title": "МВнР за Македония: Време е политическият елит да покаже зрялост"}
{"url": "http://www.cross.bg/klienti-beshe-dvama-1585146.html", "text": "/КРОСС/ Опит за въоръжен грабеж в магазин във Варна беше осуетен от продавачка и двама случайни клиенти. 24 часа по-късно обаче крадецът беше пуснат на свобода от органите на реда.Кадри от охранителните камери бяха разпространени в социалните мрежи.На тях се вижда как крадецът с маска на лицето влиза в магазина и вади пистолет от найлонова торба. Продавачката обаче сграбчва оръжието, двама клиенти обезвреждат маскирания, а собственикът на магазина го задържа до идването на полицията.18-годишният крадец, който е известен на МВР, е освободен след денонощие в ареста.Потърпевшите се притесняват, че при следващ опит за грабеж някой може да пострада.", "date": "2018.10.01", "title": "Безстрашна продавачка и клиенти обезвредиха въоръжен с пистолет крадец "}
{"url": "http://www.cross.bg/bolnitza-sofiya-zhleza-1585147.html", "text": "/КРОСС/ Десет болници в София, Пловдив, Варна и Стара Загора ще правят безплатни мамологични прегледи през октомври в рамките на кампания за борба с рака на гърдата, организирана от Първа специализирана акушеро-гинекологична болница за активно лечение \"Света София\". Доктор Тихомир Гемеджиев - началник на отделение по гинекология за хирургия на млечната жлеза в болница \"Света София\" сподели за предаването \"Преди всички\" по \"Хоризонт\", че интересът към заболяването и профилактиката му нараства през годините. В рамките на кампанията не се изисква направление от личен лекар и могат да се прегледат и здравнонеосигурени пациенти, изтъкна той. Ако дамите пропуснат срока, но желаят преглед при професионалист, те трябва да поискат талон от личния си лекар и прегледът отново няма да им струва нищо, ако са осигурени.\"Горе-долу около 3600-3800 са откритите случаи на рак на гърдата при жените само за България. За съжаление, около 1200 жени губят живота си от това заболяване ежегодишно. В европейски мащаб сме горе-долу в средата на класацията. Това заболяване е по-често при високо напредналите държави като Германия, Франция, Италия. Няма обяснение\", каза д-р Гемеджиев.16 000 жени са прегледани досега в рамките на инициативата за ранна диагностика на карцином на млечната жлеза, подкрепена от Столичната община. Новата кампания започва от днес и провежда вече шеста година, каза заместник-кметът на София Дончо Барбалов:\"Разширяваме нашите скринингови програми - провеждаме скрининг на простатата за мъжете над 40-годишна възраст, като се извършва също за първа година на щитовидната жлеза скрининг, което е често срещан проблем, както при мъжете, така и при жените. И не на последно място - за белодробни заболявания. \"Такива кампании трябва да се правят може би по-често. За нашата болница такъв тип кампании са бих казал практика - ние не спираме целогодишно да изпращаме наши екипи в различни краища на страната\", добави доцент Костадин Ангелов - директор на Александровска болница. Освен нея, в инициативата участват също Първа и Пета градски болници, онкологичната,  \"Св.Анна\", АГ-болница \"Св.София\" и пловдивската болница \"Св.Георги\"  и варненската \"Св.Марина\".Почти двойно се е повишила заболеваемостта от рак на гърдата сред жени в групата 30-35-годишна възраст, показват данни от миналата година. Много са причините, които могат да отключат заболяването, включително генетичният. Технологията е способна да открива болестта в много ранен стадий и дава добри шансове за лечение, поради което се препоръчват и редовни профилактични прегледи, а на жените - да преглеждат гърдите си и сами редовно в банята. ", "date": "2018.10.01", "title": "Безплатни мамологични прегледи ще правят в 10 болници в три града у нас през октомври"}
{"url": "http://www.cross.bg/obshtinski-naredba-vsichki-1585148.html", "text": "/КРОСС/ След дълго отлагане и поправки в края на миналата седмица беше приета Наредбата за обществения ред и сигурност в Столичния общински съвет. Основният текст се запазва, но в три направления има промени - шума от строителни дейности, даренията и опазването на публичните пространства. Регламентът предвижда глоба до 300 лева за улични музиканти и нарушители на тишината в София. 36 общински съветници гласуваха „за”, а 1 против - Венци Мицов от ПГ5. За предаването „Хоризонт до обед” той коментира: „От името на целия Столичен общински съвет искам да се извиня на всички софиянци за тази наредба... Подкрепиха ме, на практика, още 10 общински съветници, защото гласуваха „въздържал се“. В изказванията, които направиха всички те, казаха, че тази наредба не е добра. Дори хора, които я подкрепиха, казаха, че трябва да се преправя, но я подкрепиха\". Наредбата трябва да влезе в сила до 14 дни след като е била приета, но няма капацитет, който да съблюдава спазването ѝ, смята той: „Разбира се, че тази наредба е абсолютно същата като предишната, само че е нова наредба, както би казал Валери Божинов. Единствената разлика е, че когато започнаха да я пишат преди 3 години, имаше представители на абсолютно всички политически сили, но постепенно си оттеглиха подкрепата и накрая останаха трима.", "date": "2018.10.01", "title": "Венци Мицов: Искам да се извиня на всички софиянци за Наредбата за обществения ред"}
{"url": "http://www.cross.bg/gurtziya-pensioneri-hora-1585138.html", "text": "/КРОСС/ Немалко гръцки пенсионери емигрират в чужбина, главно в България, за да оцелеят след спада на доходите им и ограничените възможности на близките им да им помагат финансово. Това става ясно от материал на агенция АНА-МПА, посветен на Международния ден на възрастните хора - 1 октомври, съобщава БНТ.Агенцията се позовава на проучване на доктора на икономическите науки от Парижкия университет, заместник-председател на Гръцкото дружество за демографски проучвания и член на Академията на науките на Ню Йорк Ира Емке Павлопулу.Според проучването \"нашите пенсионери напускат страната в опит да живеят достойно, далеч от бедността и нещастието. Подтик за емиграцията им дава познанството с чужди гражданки, които са дошли в Гърция и обикновено работят като домашни помощнички.С началото на кризата пазарът на труда за тези жени се сви. Като се завръщат в родината си, те информират пенсионирани гърци, че имат желание да ги посрещнат и настанят в дома си в чужбина срещу определено заплащане, много по-малко от това, което е необходимо, за да живеят в Гърция в дом за възрастни хора, частна клиника или под грижите на местна жена\".Според изследователката с този избор пенсионерите дори успяват да спестяват нещо от пенсията си, защото във всяка друга балканска страна животът им е по-икономичен от този в Гърция.", "date": "2018.10.01", "title": "Гръцки пенсионери емигрират в България, за да оцелеят в кризата"}
{"url": "http://www.cross.bg/trotoar-obshtinata-lipsata-1585134.html", "text": "/КРОСС/ Жителите на квартал в Силистра излязоха на протест заради липсата на тротоар край една от най-натоварените улици в града – ул. „Искър”.Хората от квартала обясняват, че преди време общината съборила няколко къщи, за да построи жилищен блок. Блок все още няма, но пък донесената и натрупана пръст покрила целия тротоар.Протестиращите твърдят, че многократно са подавали жалби до общината за липсата на тротоар. Но всеки път им отговаряли, че няма пари.От община Силистра обясниха, че се работи по нов голям проект, от който 650 хил. лв. са предвидени за решаването на проблема с безопасното движение на хора и велосипедисти именно по тази улица. В момента се търси изпълнител.От общината не приемат идеята да се направи временен тротоар.Изпълнителят на проекта трябва да бъде избран до края на годината, ако обществената поръчка не бъде обжалвана.", "date": "2018.10.01", "title": "Силистренци на протест заради липса на тротоар край натоварена улица"}
{"url": "http://www.cross.bg/zagina-putya-godishen-1585129.html", "text": "/КРОСС/ Шофьор загина при челен сблъсък снощи на пътя между Пловдив и Пазарджик, съобщи bTV.Сигналът за произшествието край разклона за село Костиево е получен около 21:20 ч. Ударили се товарен автомобил „Мерцедес”, управляван от 19-годишен без шофьорска книжка, и лек автомобил \"Фолксваген\", чийто 44-годишен водач е починал на място.Неправоспособният младеж е настанен в болница без опасност за живота. Медицинска помощ е оказана на негов 16-годишен спътник.По случая е образувано досъдебно производство, изясняват се причините и обстоятелствата около инцидента.При друг инцидент в района загина 46-годишен мъж. Автомобилът му се ударил в дърво на пътя между селата Градина и Плодовитово. Жената, която пътувала с него, е в болница.", "date": "2018.10.01", "title": "44-годишен шофьор загина при челен удар на пътя Пловдив – Пазарджик"}
{"url": "http://www.cross.bg/cpedctva-ppevozni-avtonomnite-1585133.html", "text": "/КРОСС/Oт aвтoбycитe, зaдвижвaни c вoдopoд, дo cxeмитe зa cпoдeлянe нa вeлocипeди и eлeĸтpичecĸитe тaĸcитa, нaчинът, пo ĸoйтo ce пpидвижвaмe в гpaдoвeтe, бъpзo ce paзвивa.Mнoгoбpoйнитe тexнoлoгични paзpaбoтĸи oзнaчaвaт, чe пoтeнциaлнoтo мacoвo изпoлзвaнe нa aвтoнoмни aвтoмoбили вeчe нe e чacт oт нayчнaтa фaнтacтиĸa, съобщава Money.bgBлacтитe в швeдcĸия гpaд Гьoтeбopг ca нaяcнo c тoвa и ce oпитвaт дa гo пpeвъpнaт в блaгoпpиятнa cpeдa зa caмoyпpaвлявaщи ce ĸoли.\"Kaтo cпeциaлиcти пo гpaдcĸo плaниpaнe ocъзнaxмe, чe пo cвeтa ce зaлaгa изĸлючитeлнo мнoгo нa нoвaтa тexнoлoгия зa aвтoнoмни пpeвoзни cpeдcтвa\", ĸaзa пpeд СNВС Moниĸa Bинceнтcoн, ypбaниcт в Opгaнa зa гpaдcĸo плaниpaнe нa Гьoтeбopг.Πo дyмитe й вce oщe нямa \"знaчитeлнo cътpyдничecтвo\" мeждy пpoизвoдитeлитe нa aвтoмoбили и eĸcпepтитe пo гpaдcĸo paзвитиe. \"Зa дa мoгaт aвтoнoмнитe пpeвoзни cpeдcтвa дa paбoтят дoбpe, ниe зaдължитeлнo тpябвa дa paбoтим зaeднo\", твъpди тя.Πycĸaнeтo нa aвтoнoмни ĸoли в Гьoтeбopг e пpeдизвиĸaтeлcтвo, тъй ĸaтo гpaдът e втopият нaй-гoлям в Швeция и пeтият пo гoлeминa в cĸaндинaвcĸитe дъpжaви. Житeлитe нa Гьoтeбopг и oĸoлнocтитe мy ca нaд 1 милиoн дyши.Bинceнтcoн e c пoзитивнa нaглaca зa eфeĸтa, ĸoйтo aвтoнoмнитe ĸoли щe имaт в гpaдa. \"Cмятaмe, чe пoлзитe зa гpaдa щe бъдaт пo-бeзoпaceн и cигypeн тpaнcпopт, a тpaфиĸът щe бъдe пo-paвнoмepeн, глaдъĸ и eфeĸтивeн\", зaяви eĸcпepтът.Bъпpeĸи тoвa няĸoи ĸвapтaли имaт oпaceния oтнocнo бeзoпacнocттa нa aвтoнoмнитe пpeвoзни cpeдcтвa - въпpoc, нa ĸoйтo Bинceнтcoн иcĸa дa ce oбъpнe внимaниe.\"Бeзoпacнocттa ĸaĸтo зa пeшexoдцитe, тaĸa и зa пътницитe e вaжнa и e нeoбxoдимo цялocтнo тecтвaнe нa тexнoлoгиятa. Щe пpoдължим дa имaмe пpaвилa зa движeниe пo пътищaтa зa пpeвoзни cpeдcтвa и пeшexoдци\", oбяcни тя.A ĸaĸвo щe e бъдeщeтo нa eлeĸтpичecĸитe ĸoли? \"Mиcля, чe ce нaмиpaмe в пoвpaтeн мoмeнт зa eлeĸтpичecĸитe aвтoмoбили, ĸaтo пpeз cлeдвaщитe 2-3 гoдини щe видим дa ce изпoлзвaт дocтa гoлямo ĸoличecтвo бaтepии, ĸoeтo щe ги нaпpaви мнoгo пo-eвтини\", ĸaзвa Maлĸълм MaĸKълъĸ, дoцeнт пo инжeнepcтвo в Унивepcитeтa в Oĸcфopд.Учeният e oптимиcт пo въпpoca зa ycпeшнoтo интeгpиpaнe нa aвтoнoмнитe aвтoмoбили в yлицитe нa cтapитe гpaдoвe. \"Mиcля, чe вcъщнocт мoгaт дa ce впишaт мнoгo дoбpe, aвтoмaтичнитe пpeвoзни cpeдcтвa ca нaиcтинa дoбpи във възпpиeмaнeтo нa oбĸpъжaвaщaтa ги cpeдa и cтapитe cгpaди\", зaяви пpeд СNВС MaĸKълъĸ.Иcтинcĸoтo пpeдизвиĸaтeлcтвo щe бъдe ĸaĸ aвтoнoмнитe пpeвoзни cpeдcтвa взaимoдeйcтвaт c ocтaнaлитe yчacтници в движeниeтo - мoтoциĸлeти, вeлocипeди и пeшexoдци.\"Tъй ĸaтo чecтo изпoлзвaмe чoвeшĸитe жecтoвe, ĸoгaтo взaимoдeйcтвaмe ... тoвa e тяxнoтo иcтинcĸo пpeдизвиĸaтeлcтвo в мoмeнтa: ĸaĸ дa paзбиpaт мaлĸитe знaци и жecтoвe\", oбяcни eĸcпepтът. ", "date": "2018.10.01", "title": "Швeдcĸият гpaд Гьoтeбopг иcĸa дa пpиeмe caмoyпpaвлявaщи ce ĸoли"}
{"url": "http://www.cross.bg/restavratziya-harchi-bytaforna-1585132.html", "text": "/КРОСС/ България харчи пари от европейските данъкоплатци в размер на 80 млн. паунда, но нейните реставрирани археологически находки изглеждат като бутафорни.Вместо да връщат бившата слава на крепости от миналото, строителните работи са подигравка, коментира в. \"Дейли мейл\".Изданието уточнява, че България е изразходвала 80 млн. паунда, които са дошли от Фонда на ЕС за регионално развитие.Един от ярките примери за бутафорна реставрация е крепостта Кракра. Все пак местните власти от Перник са обещали да премахнат лошата реставрация.Другите лоши реставрации са Траянови врата и византийската крепост Яйлата.Последните месеци Брюксел започна ревизия на средствата, които се изразходват.", "date": "2018.10.01", "title": "България харчи милиони от Европейските пари за бутафорна реставрация"}
{"url": "http://www.cross.bg/hora-osigyritelen-vuzrastnite-1585130.html", "text": "/КРОСС/ Международният ден на възрастните хора 1 октомври ще бъде отбелязан като ден на отворените врати в териториалните поделения на Националния осигурителен институт.Служителите на НОИ ще отговарят на питания на граждани за придобиване право на пенсия, актуални изисквания за пенсиониране в различните категории труд и за възможностите за купуване на недостигащ осигурителен стаж.Управителят на НОИ Ивайло Иванов ще посети Дома за стари хора в столичния квартал Горна баня, където ще отговори на въпросите на настанените там.", "date": "2018.10.01", "title": "Днес е Международният ден на възрастните хора"}
{"url": "http://www.cross.bg/dimitrov-godini-slychi-1585131.html", "text": "/КРОСС/ \"Нито единият от двата модела не е добър, поради простата причина, че за демонополизация на касата говорим от няколко години. Нито едно правителство, нито една партия не е проявила абсолютно никаква политическа воля това да се случи, аз съм категоричен, че и сега няма да се случи\". Това заяви за news.bg Иван Димитров - председател на Федерация \"Български пациентски форум\" във връзка с предложените от МЗ модели за реформа в здравноосигурителната ни система.Като един от най-сериозните проблеми при допълнителното здравно застраховане Димитров посочва хронично болните пациенти. В цял свят хронично болните пациенти са приоритет на държавите си. Според него нито един застраховател не би застраховал пациент с хронично заболяване.Той припомни последния случай, когато на заседанието на Надзорния съвет на НЗОК гласуваха за т.нар. \"цена на лечение\" за тежки заболявания, която Димитров нарича \"цена на живот\". С нея пациент с диагноза псориазис ще доплаща за своето годишно терапевтично лечение по препоръка на лекар между 5 000 и 20 000 лева. Държавата ще поеме само 15 000 лв. Според него, това по нищо не се различава от геноцид върху нацията.\"Аз, ако съм здрав човек и се застраховам, ще знам, че няма да имам проблем, но ако съм хронично болен и оставя държавата да се грижи за мен, аз знам, че това няма как да се случи.По думите му, допълнителни средства за здравеопазване не са необходими, нужен е контрол.Освен това държавата има ангажимент да плаща годишно здравните осигуровки на осем групи българи по Закона за здравното осигуряване. Така приблизително 300 млн. лева годишно не влизат в здравната система. Димитров уточни, че за да имат всички здравноосигурени равен достъп до здравеопазване, държавата трябва да плати дълговете си от последните осем години на здравната система. По негови изчисления това са около милиард и половина лева за последните пет години. Така в касата ще постъпят средства, които да покрият разходите за всички хронично болни.Димитров е на мнение, че никой не желае да има ясни правила в здравеопазването. При наличието на електронна здравна карта, според него, лечението на пациента може да се проследи и да се търси пряка отговорност.\"Моделът досега показва, че контролът на държавата върху здравеопазването вреди повече, отколкото помага на всеки пациент, защото не се контролира качеството на лечение, както е навсякъде по света, а се контролира единствено разходването на средствата\", категоричен е Димитров.\"Трябва по еднакъв начин да бъдат лекувани здравите хора, които ще си заплащат след време, и тези, които са хронично болни. При нас този модел няма да съществува, защото хората, които са платежоспособни, работят и си плащат осигуровките, стават все по-малко от тези, които всъщност солидарният принцип трябва да ги пази\", допълни председателят на пациентската организация.Проблематична е и липсата на доверие в здравната ни система. \"Недоверието в момента в здравеопазването кара всеки един да се съмнява дали правилно се случва нещо, включително дали един застраховател е по-полезен. Според Димитров идеята е обществото да се обезвери, за да не влезе моделът, който съществува в цяла Европа. \"Ако имаше политическа воля, отдавна щеше да се случи\", посочи той.Проблем е и това, че от МЗ никой не е обсъдил със застрахователите въвеждането на такъв модел в България. \"А те от години искат да въведат такъв вариант, никой не им го позволява. Как изведнъж днес става?\"По данни на СЗО Холандия е страната с най-добре функционираща здравна система в Европа. Държавата изпълнява функциите на регулатор и контролиращ орган, а медицинските услуги се предоставят от частния сектор. Системата се финансира от фиксирана премия, която гражданите плащат на здравен фонд, и здравна осигуровка в размер на 6,5% от месечния доход. При хората с ниски доходи държавата поема част от фиксираната премия, като по този начин гарантира равния достъп до здравеопазване.\"Холандия преди повече от 10 години имаше същия модел като нас, тогава се видя, че той е тотално неефиктивен, болниците спряха да бъдат търговски дружества, появиха се няколко вида осигурителни фондове и в момента от 4-5 години това е най-добрият модел в света\", подчертава Димитров.Той смята, че държавата трябва да спре да администрира здравеопазването, да позволи конкуренция, лечение по добра медицинска практика и да спре задълженията на лекарите да изписват по-евтини лекарства по Позитивния лекарствен списък, тъй като по този начин животоспасяващи лекарства изчезват от българския пазар и се налага да бъдат заменени с алтернативни медикаменти на по-ниска цена, които не винаги се оказват правилните за ефективното лечение на пациентите.\"Това, което се опитват МЗ и Надзорният съвет на НЗОК да направят, е връщането ни години назад, когато имаше листа на чакащи пациенти, което само по себе си означава, че нашето здравеопазване ще има лимити и ще бъдем лекувани с най-евтиното, без значение дали то е ефективно по световната или европейската медицинска практика\", обясни Димитров. Той очаква все повече българи да започнат да се лекуват в Европа в търсене на по-качествено лечение.\"Най-важното, което трябва да се случи, е ние, като хора, да спрем да бъдем толерантни. Не е необходимо да измисляме нищо ново, то съществува. Трябва да се въведе правилното администриране на здравеопазването, а не изгодното за някого и да има контрол върху дейността и качеството на медицинската услуга\", посочи Иван Димитров.Според председателя на \"Български пациентски форум\" преди да се премине към реформа в здравеопазването, здравната каса трябва да бъде раздържавена и друг министър да оглави Министерство на здравеопазването. Той подчерта, че държавата трябва да започне да си плаща всички задължения и да вмени на касата, като обществена институция, контрола върху лечението по медицински критерии, а не по финансови. След като това се случи, може да се допуснат на пазара и застрахователите. Това, според него, ще върне доверието на хората в системата и те ще започнат да си плащат всички застраховки. ", "date": "2018.10.01", "title": "Иван Димитров: НЗОК да контролира качеството, а не финансите"}
{"url": "http://www.cross.bg/kalina-dokymenti-politziyata-1585135.html", "text": "/КРОСС/ Ученици намериха на улицата пълна чанта с документи и над 500 лв. и я предадоха в полицията.Преди дни Калина Михайлова се прибира от работа със своя велосипед както всеки друг ден. У дома обаче, час по-късно, получава необичайно обаждане.„Звънят по телефона на брат ми от полицията да попитат дали случайно не съм си изгубила документите. Установих, че не просто съм си загубила документите, а съм изгубила цяла чантичка, пълна с пари, документи и разни други дреболии”, разказва тя.Калина губи чантичката си на път за дома. За нейно щастие и късмет обаче, малко по-късно през същото място минават Мартин, Симеон и Сабри – седмокласници в училище „Гео Милев”. „Малко се притеснихме, не знаехме какво е, можеше да е всичко. Но престрашихме се, отворихме я. Видяхме, че има пари и документи. Почудихме се в началото какво да правим и решихме да отидем до полицията”, казва Сабри.В нито един момент на учениците не им е минало през ума да задържат намереното. „Възпитали са ни да връщаме каквото намерим, защото принадлежи на някого и не е хубаво да вземаш нещо, което е чуждо”, казва Мартин.В крайна сметка Калина получава чантичката си обратно с абсолютно всичко в нея, а трите деца доказват, че честността е добродетел, която не е изчезнала от обществото ни.„Мисля, че е разкошно. Мисля, че трябва всички да правят такива неща и съм изключително благодарна на тези деца. Не само, че върнаха всичко, а че са толкова добри, толкова смели, толкова отговорни, толкова разкошни и че ги има”, казва Калина.", "date": "2018.10.01", "title": "Добрата Новина: Ученици намериха чанта с пари и документи и я върнаха в полицията"}
{"url": "http://www.cross.bg/tyristi-odrin-hadzhuogly-1585136.html", "text": "/КРОСС/ През последните два месеца в хотелите в Одрин /Едирне/ са отсядали предимно туристи от България. Статистическите данни сочат, че 70 процента от чужденците, посещаващи града, са български граждани, двадесет на сто са гостите от Гърция и десет - румънските туристи.Това съобщи, Ахмет Хаджъоглу, директор на Дирекция \"Култура и туризъм\" към областната администрация пред група български журналисти от Разград и Шумен. Срещата с тях бе в рамките на съвместен проект между регионалното представителство в Източна Тракия на Дирекцията по информация и печат към Президента на Турция и Българското генерално консулство в града и се реализира със съдействието на Българско-турската търговско-индустриална камара в Шумен, съобщава БНТ.Хаджъоглу посочи, че българските туристи пристигат в града още от четвъртък вечер, на другия ден посещават петъчния пазар или одринските магазини, за да си напазаруват.Андон Андонов, съветник в Генералното консулство на България в Одрин уточни, че от понеделник до четвъртък денонощно през граничните пунктове преминават около 2 хиляди автомобила от България, от петък до неделя броят им стига до 5 хиляди, като близо 90 процента от тях пътуват до Одрин и околностите.Областният управител на Одрин Гюнай Йоздемир коментира, че българските туристи помагат на турската икономика и са винаги добре дошли. Той бе категоричен, че Одрин е градът, който е най-слабо засегнат от кризата в Турция. С повишаване на стойността на лева броят на българските туристи се увеличи, а това оказва положителен принос върху икономиката, печелят и България, и Турция, подчерта Йоздемир. Одрин е град, в който най-добре може да се види и почувства културното наследство, останало от времето на Османската империя, когато градът е нейна втора столица. Със своите 1 584 исторически паметници и ценности градът е на второ място в Европа, след Флоренция, каза директорът на Дирекция \"Култура и туризъм\" Ахмет Хаджъоглу.Той обясни, че годишно Градът на султаните се посещава от три милиона туристи. Одрин със своите джамии, храмове, чаршии, мостове, кервансараи, конаци, хамами, исторически къщи посреща чуждестранните гости на Турция и ги впечатлява с характерните си черти на исторически паметник, като същевременно с това е един от най-добрите примери за съвременен граничен град, отбеляза Хаджъоглу. Той добави, че като задължителен обект за посещение в програмата на гостите е джамията Селимие, която годишно посреща 2 милиона туристи. Голям е интересът и към Музея на медицината, като през миналата година обектът е бил посетен от 268 000 души.", "date": "2018.10.01", "title": "70% от туристите, посещаващи Одрин, са българи"}
{"url": "http://www.cross.bg/zemya-finans-kredit-1585137.html", "text": "/КРОСС/ Финансиране до 100% при лизинг на земеделска земя, без самоучастие, осигурява кредитиращата компания „Агрион Финанс“.  Това е сериозно облекчение за земеделските производители, които имат възможност да купят имоти, без това да наруши финансовото им планиране. От дружеството обясниха, че оценката за имота се прави от експертите на „Агрион“ и е абсолютно безплатна. Ако тя съвпада с цената на парцела, фермерът не дължи първоначална вноска, а директно започва да погасява лизингови вноски.„Компанията може да осигури лизингово финансиране по желание на клиента, като обезпечението е земеделска земя, а погасителният план в зависимост от специфичните нужди на лизингополучателя“, казаха от „Агрион Финанс“. Дружеството не начислява такса за разглеждане на документи, липсва и такса ангажимент.Дружеството предлага също така и кредити на изгодни условия, като обезпечението е земеделска земя или други недвижими имоти. Специализираният кредит за оборотни средства е с гратисен период от 12 месеца, като осигуреното финансиране е до 80% от размера на пазарната оценка на земеделската земя, като оценката се извършва напълно безплатно от „Агрион“. Не се събират такси за кандидатстване и разглеждане на документи, не се изискват допълнителни застраховки в полза на кредитодателя, няма и изискване за поръчители или съдлъжници. Компанията няма ограничения за сектора, в който работи земеделският производител.Подобни са условията и на универсалния ипотечен кредит, където минималният размер на кредита е 10 хил. лв. асрокът за погасяване е до 15 години. Погасителният план се изготвя спрямо специфичните нужди на земеделския производител.За регистрираните земеделски производители и юридическите лица не се изисква кредитна история на кредитополучателя и подробен бизнес план, каквито са задължителните условия на другите кредитни институции.               Информация за пълните условия на кредитите на „Агрион Финанс“ може да бъде намерена на сайта на компанията на адрес .„Целта ни е максимално да облекчим малките и средни производители и собствениците на земя, които често не могат да отговорят на високите изисквания на другите кредитни институции“, казаха от „Агрион Финанс“. Според експерти по кредитиране, едно от сериозните предимства на компанията, е че не се изисква прехвърляне на сметки. Това е сериозно облекчение за земеделските производители, тъй като останалите кредитни институции имат задължително условие паричните потоцида са в съответната банка. Компанията предлага и безплатен онлайн достъп за проследяване на параметрите на кредита. Облекчение е и безплатното известяване за дължимите плащания. Проучване на „Агрион Финанс“ показва, че всеки четвърти собственик на земя е имал нужда от допълнително финансиране през последната година, а над 200 хиляди души са изтеглили кредит.Компанията отчита тройно увеличение на исканията за отпускане на кредит през септември спрямо месец по-рано. Основната причина за засиленото търсене са проливните дъждове и локалните градушки през лятото, които влошиха качеството на селскостопанската продукция, а добивите на почти всички култури спаднаха драстично. Това изправя фермерите пред сериозни предизвикателства, тъй като по-голямата част от продукцията не е застрахована. Земеделците масово започнаха да търсят изгодни кредити, с които да обезпечат бизнеса си. Голяма част от тях се насочват към алтернативни кредитиращи дружества, тъй като процедурата за кандидатстване е максимално облекчена, а сроковете за отпускане на кредит са значително съкратени.", "date": "2018.10.01", "title": "\"Агрион Финанс\" отпуска до 100% финансиране при лизинг на земя"}
{"url": "http://www.cross.bg/ministerstvoto-otbranata-oferti-1585118.html", "text": "/КРОСС/ В Министерството на отбраната ще бъдат отворени постъпилите оферти за придобиване на нов тип боен самолет за Българската армия.Проектът за покупката е на стойност 1.8 млрд. лева с ДДС, платими за няколко години. Амбицията на военното министерство е договорът за сделката да бъде подписан до края на годината.12 оферти за новопроизведени или втора ръка изтребители поиска Министерството на отбраната от седем държави.", "date": "2018.10.01", "title": "В Министерството на отбраната отварят офертите за нов изтребител"}
{"url": "http://www.cross.bg/lazarov-svetlozar-takiva-1585121.html", "text": "/КРОСС/ Не, няма такъв разговор. Така бившият главен секретар на МВР Светлозар Лазаров и национален координатор на партия \"Атака\" отговори на въпроса воден ли е разговор с него за поста. Няма такава тема, не знам откъде излизат тези спекулации, категоричен беше той. Нито са водили с мен такива разговори, нито аз самият имам такива амбиции.Има достатъчно подготвени хора, има няколко човека, които могат да покрития критериите и да изпълнят длъжността със съдържание, обясни още Лазаров.За новия министър на МВР Маринов, Светлозар Лазаров заяви, че \"определено има качества, познава системата\" и ако има политическа подкрепа, ще се справи.По отношение на увеличението на природния газ, която влиза в сила от днес, Лазаров заяви, че многократно е подчертавал, че при тези политики в сферата на енергийната сигурност нищо не го изненадва и \"нищо добро не ни очаква\"И аз, и Волен Сидеров сме подчертавали, че не се работи правилно в КЕВР, категоричен беше той.Необходима е нова методика, защото има дефицит на реален контрол.Аз съм си казал мнението за тази комисия, тя не работи ефективно в настоящия момент. Там основно трябва да се промени закона и методиката, по която работят. Едни разходи се приемат за даденост, което не е в интерес на българския народ.Той подчерта и още един, по думите му, проблем във връзка с топлоенергетиката - за планирано обединение на ТЕЦ \"Марица Изток 2\" и на АЕЦ Козлодуй.", "date": "2018.10.01", "title": "Светлозар Лазаров: Не са водени разговори с мен за главен секретар на МВР"}
{"url": "http://www.cross.bg/moskva-arhitekt-sofiya-1585120.html", "text": "/КРОСС/ Главният архитект на Москва Сергей Кузнецов пристига в София по покана на главния архитект на столицата Здравко Здравков.„София - Москва\" е темата на първата среща, която ще се проведе в Централния военен клуб тази вечер. Във фокуса на разговорите ще бъдат важни теми от областта на градското планиране и трансформацията на публичните пространства.", "date": "2018.10.01", "title": "Главният архитект на Москва гостува в София"}
{"url": "http://www.cross.bg/kanada-meksiko-sporazymenie-1585123.html", "text": "/КРОСС/ Съединените щати и Канада са се договорили за осъвременяване на Северноамериканското споразумение за свободна търговия и запазването му като тристранен пакт с Мексико.Напредъкът бе постигнат след двудневни преговори и преди определения краен срок, който изтече тази нощ.Страните са се споразумели за засилване на американския достъп до канадския пазар на млечни продукти и защита на Канада от евентуални американски мита, засягащи автомобилната индустрия.По-рано Вашингтон постигна двустранно споразумение с Мексико. ", "date": "2018.10.01", "title": "САЩ и Канада ще осъвременят НАФТА"}
{"url": "http://www.cross.bg/putyvali-kalabriya-tezhka-1585124.html", "text": "/КРОСС/ Българин и румънец са загинали при тежка катастрофа в италианската област Калабрия. Италианските медии съобщават, че при инцидента са се ударили два автомобила челно, съобщава БНТ.В единия са пътували българин, заедно с трима румънски граждани и момиче, чиято самоличност все още е неизвестна - тя е в изключително тежко състояние.В другата кола са пътували четирима италианци.", "date": "2018.10.01", "title": "Българин е загинал в тежка катастрофа в Калабрия"}
{"url": "http://www.cross.bg/zapochva-nobelovata-sedmitza-1585119.html", "text": "/КРОСС/ Днес в Стокхолм трябва да бъде обявена наградата за физиология или медицина.Последователно ще бъдат съобщени носителите на Нобелова награда за физика, химия, за мир и за икономика. Тази година няма да има награда за литература.Причината е намалелия поради скандали състав на Шведската академия. Няма да има и концерт в чест на Нобеловия лауреат за мир.", "date": "2018.10.01", "title": "Започва Нобеловата седмица"}
{"url": "http://www.cross.bg/shema-padinkova-izmamnitzi-1585125.html", "text": "/КРОСС/ Мъж използвал 8-годишното си дете в схема с телефонни измами. Изобретателният престъпник беше заловен в Шумен заедно с още двама \"ало\" измамници.„Детето е син на един от задържаните от „мулетата”. Информацията, с която разполагам, е, че не е имало кой да го гледа. Било е с баща си и в някои от случаите се е навеждало да вземе парите, не е било изпращано само да ги прибира. Това обаче по никакъв начин не оправдава бащата”, коментира в „Здравей, България” ст. инспектор Златка Падинкова, началник на сектор \"Измами\" в ГДНП.По думите й би трябвало с детето да работи психолог.„Това е най-успешната схема. Над 90% от реализираните измами са по този начин. Необяснимо е това, че хората гледат да съдействат максимално на полицията. Самата схема е придружена от обаждане от класически телефонни измамници и много често има елемент на заплаха. Това в някаква степен провокира хората да съдействат на мнимия полицай”, обясни Падинкова.По думите й, ако не бъде своевременно заявена измамата и ако не се работи по горещи следи, малко са случаите, в които парите могат да се възстановят.При друг случай телефонни измамници отмъкнаха близо 50 000 лв. от възрастна жена от Хасково. След като мамят 75-годишната старица, те я убеждават да стане тяхно муле. Така измамената попадна в схема на още шест престъпления.„В много от случаите не успяваме да осъществим директен контакт с пострадалите, тъй като не вярват, че сме реалната полиция. През това време имамниците ги убеждават, че ще дойдат униформени на адреса и това са хората, които ще ги пребият”, разказа още Златка Падинкова.", "date": "2018.10.01", "title": "Как можем да надхитрим „ало” измамниците?"}
{"url": "http://www.cross.bg/elektromagnitno-razkri-oruzhie-1585126.html", "text": "/КРОСС/ Руският концерн „Радиоелектронни технологии“ (КРЕТ) е започнал тестове на полигон на електромагнитно оръжие, разкри пред вестник „Известия“ съветникът на първия заместник-генерален директор на компанията Владимир Михеев, съобщава Фокус.По думите му оръжието представлява много перспективно направление в отбранителната промишленост. Т.нар. свръхвисокочестотни пушки (СВЧ-пушки) се изпитват „постоянно и в лабораторни условия, и на полигон“. Експертът уточни, че специалистите активно работят и над разработването на система за защита от съответния тип въоръжение. Като поразяващ фактор в тези оръжия се използва електромагнитно излъчване на свръхвисоки честоти, т. нар. електромагнитен „изстрел“, чрез който от строя се извежда електрониката на противника. Неотдавна Министерство на отбраната на Руската федерация разкри планове за подсилване на противовъздушна отбрана (ПВО) със системи за за радиоелектронна борба (РЕБ). Високомобилните станции ще бъдат в състояние да предизвикват смущения в радиолокаторите и системите за свръзка на летателните апарати.", "date": "2018.10.01", "title": "Русия започна изпитания на електромагнитно оръжие"}
{"url": "http://www.cross.bg/yslygi-ychastie-difi-1585128.html", "text": "/КРОСС/ Бъдещето на финансите включва нови модели с изкуствен интелект, участие на роботи и други форми на автоматизация. Това ще улесни трансфера на активи и ще създаде обща структура, смятат експертите от българския и международния финансов, сектор, които взеха участие в събитието.Според анализаторите банкирането ще се персонализира според потребителя, като ще се дават по-уместни предложения за услуги, базирани на неговата дейност.България има потенциала да премине към дигитално разплащане, но за целта компаниите в различните сектори трябва да наложат неговата употреба.В следващата година в България играчите в сектора на финтек компаниите ще се увеличат, разходите по услугите за банкиране ще намалеят и повече хора ще се ползват от електронните услуги, стана ясно от дискусиите.Според евродепутата Ева Майдел, която също взе участие във форума, регулациите могат да стимулират създаването на иновации. По думите й създаването на Българската Финтек Асоциация наскоро ще помогне на иновативните бизнес модели да станат устойчиви и да се използва цялостна стратегия за блокчейн технологиите в тази сфера.Партньорството между финтек и традиционните финансови услуги е ключово, тъй като на новите финансови компании им липсва доверието на клиентите. Те се нуждаят от сигурността и устойчивостта, които традиционните банки притежават. На банките пък им е нужда модернизация и по-голямо удобство, каза тя. Форумът премина и със специалното участие на Ноеми Пап, ръководител банкиране на дребно и комуникации към Европейската банкова федерация. Според нея бизнесът се променя, както и потребителският начин на мислене.Европейската банкова федерация цели да нареди Европа сред лидерите в дигиталната сфера и да изгради положително преживяване на клиентите на финансовите институции.Анастас Стефанов от Агенция “Тренд” посочи национално представително прочуване, проведено специално за NEXT DIFI 2018, според което българите имат консервативно мислене спрямо дигитализацията във финансовия сектор и затова тя се случва с по-бавни темпове у нас. Компаниите, предлагащи иновативни услуги, трябва да се уверят, че обясняват на своите потребители максимално просто начина на употреба и защита, за да улеснят прехода им към дигитално банкиране, коментира Стефанов.", "date": "2018.10.01", "title": "NEXT DIFI 2018: Потребителите определят иновациите във финансовия сектор"}
{"url": "http://www.cross.bg/poeti-myzikata-poeziyata-1585127.html", "text": "/КРОСС/ Предаването \"Артефир\" на програма \"Христо Ботев\" на БНР ще е домакин на Нощ на поезията и музиката за трета поредна година. Събитието е днес, 1 октомври, в клуб \"Перото\" на НДК от 18 ч. Входът е свободен. Талантливи млади, както и утвърдени поети ще четат стихове. Музикални изпълнения ще вдъхновяват публиката и участниците. Водещите Дарина Анастасова и Митко Новков ще представят нови творби на Аксиния Михайлова, Александър Секулов, Александър Шурбанов, Амелия Личева, Анна Лазарова, Бойко Ламбовски, Валентина Радинска, Виолета Христова, Владимир Левчев, Ивайло Диманов, Иван Христов, Камелия Кондова, Кристин Димитрова, Лилия Трифонова, Лора Динкова, Мария Липискова, Мирослав Христов, Мирела Иванова, Надежда Тричкова, Пейчо Кънев, Петър Чухов, Пламен Киров, Румен Леонидов, Роман Кисьов, Росен Кукушев, Хайри Хамдан, Цочо Бояджиев. Някои от авторите пък ще влязат в ролите си на поети с китари. Работещите в БНР поети също са подготвили творчески изненади за Световния ден на поезията и музиката. С част от музикално-поетичния спектакъл \"Хвърчащите хора\" по стихове и басни на Валери Петров ще ни запознае директорът на програма \"Христо Ботев\" Кирил Калев.", "date": "2018.10.01", "title": "\"Артефир\" е домакин на Нощ на поезията и музиката"}
{"url": "http://www.cross.bg/praznichnata-chasa-bozhiyata-1585117.html", "text": "/КРОСС/ Храмът към Архиерейското наместничество в Смолян \"Покров на Пресвета Богородица\" ще отбележи тържествено празника на своя патрон - Божията Майка. В навечерието на храмовия празник снощи беше отслужена празнична вчерня с петохлебие. Тази сутрин в 8 часа започва празничната утреня, а след това Негово Високопреподобие архиерейският наместник на Смолянската духовна околия архимандрит Висарион ще възглави празничната света литургия. В богослужението ще участват и смолянски свещеници.В 11 часа пред храма ще бъде отслужен празничен водосвет, а след това ще бъде раздадена благословена трапеза.", "date": "2018.10.01", "title": "Храмът към Архиерейското наместничество в Смолян отбелязва празника на Божията майка"}
{"url": "http://www.cross.bg/zemetresenieto-namerenite-tela-1585122.html", "text": "/КРОСС/ Броят на намерените тела на жертви на земетресението и вълната цунами в Индонезия е над 1200, съобщи индонезийската благотворителна организация Акси Цепат Тангап, цитирана от BBC News.\"Общият брой на намерените тела е 1203\", заяви вицепрезидентът на организацията Инсан Нуррохман.Индонезийското правителство пък обяви днес, че близо 1200 задържани са избягали от три индонезийски затвора по време на застигналите страната природни бедствия, предаде Франс прес.\"Сигурна съм, че затворниците са избягали, защото са се уплашили от земетресението. Явно това е било въпрос на живот и смърт за тях\", заяви пред Франс прес служителката на министерството на правосъдието Шри Пугу Утами.", "date": "2018.10.01", "title": " Над 1200 станаха жертвите на земетресението и вълната цунами в Индонезия"}
{"url": "http://www.cross.bg/ivan-prof-hristov-1585105.html", "text": "/КРОСС/ Бисер Христов, бизнесменВладимир Уручев, евродепутатДончо Барбалов, зам.-кмет на СофияПроф. Иван Козовски, лекар, създател на Центъра по асистирана репродукция във Варна, бивш депутатД-р Иван Христов, началник-отделение по Спешна помощ в УМБАЛ \"Софиямед\"\"Ивелина Балчева, певицаИзабела Рифатова-Драгнева, състезателка по щангиЛъчезар Танев, футболен агентПроф. Иван Т. Тодоров, адвокат, управляващ съдружник на \"Георгиев, Тодоров и Ко\"   ", "date": "2018.10.01", "title": "Родени на 1 октомври "}
{"url": "http://www.cross.bg/testvat-sirenite-dnes-1585107.html", "text": "/КРОСС/ Днес предстои тест на Националната система за ранно предупреждение.Министерството на вътрешните работи уведомява жителите и пребиваващите на територията на градовете Бургас, Варна, Кърджали, Монтана, Пазарджик, Плевен, Пловдив, Русе, Смолян, София и Враца и населените места в 30-километровата зона около АЕЦ Козлодуй, че днес, 1 октомври, от 13 часа ще бъде задействана сиренната система чрез излъчване на националните сигнали за тревога и край на тревогата. Сигналите ще бъдат съпътствани от гласова информация.В тренировката ще участват и интегрираните локални системи за оповестяване, изградени в обекти, чиято дейност създава опасност от възникване на бедствия.Тренировката ще се извърши за проверка на техническото състояние на националната система и за обучение на населението.", "date": "2018.10.01", "title": "Тестват сирените днес"}
{"url": "http://www.cross.bg/hilyadi-godini-sela-1585109.html", "text": "/КРОСС/ Пътната агенция е осъдена да плати обезщетения за милиони левове заради лошите пътища, е водещото заглавие на Пострадали при катастрофи и застрахователи търсят парите си от агенцията. За последните пет години са изплатени един милион и 420 хиляди лева, в началото на годината в Софийския градски съд е заведен иск за 30 хиляди лева, разказва вестникът.В интервю запредседателят на Управителния съвет на пътната агенция, инж. Светослав Глосов, представя плановете на ведомството за проектите, по които ще работи в следващите години.„Заемите вече растат по-бързо от доходите“, пише Данните са на БНБ и Министерството на финансите. Увеличават се и необслужваните заеми и затова банките усилено се „чистят“ от лошите кредити. Още финансови новини в днешния брой на „Плодове и зеленчуци чувствително поскъпват“, „Горанов затяга контрола над държавните фирми“, „Финансовият надзор засякъл преводи от българския клон на фалиралия „Олимпик“. Изданието предлага и цяла страница съвети как да се справим с инфлацията.цитира интервю с Пламен Георгиев със заглавие „Пеевски е един от най-големите данъкоплатци“. 2 милиона и 400 хиляди лева на Трайчо Трайков се губят, казва още председателят на антикорупционната комисия. предлага подробен репортаж за приключението да ходиш на училище в родопските села. Да посещаваш учебни занятия и детска градина в Родопите не е проста работа, но всички го правят от сърце, пише вестникът. Всяка учебна година училищните автобуси изминават около 10 хиляди километра из стръмните пътища на планината, за да събират в клас децата от обезлюдяващите се села. разказва днес за друг обезлюдяващ се район - град Трън, със заглавието „Трън-градче на бедността и безнадеждността“.Според Брюксел слага катинар на фермите в три наши области. Земеделците в Бургаско, Ямболско и Хасковско няма да могат да продават млякото си заради чумата по овце и кози.В БСП отварят фронт срещу Нинова след съботния пленум, информира  предупреждава за опасно лошо време и у нас след бурите в Гърция.", "date": "2018.10.01", "title": "Преглед на печата"}
{"url": "http://www.cross.bg/bulgariya-valezhi-vyatur-1585112.html", "text": "/КРОСС/ Днес облачността ще е значителна. Валежите в източната половина от страната ще продължат, а в крайните източни райони ще са значителни.В Западна България ще е почти без валежи. Ще духа слаб, в Източна България умерен североизточен вятър.Максималните температури ще са между 16° и 21°, по-ниски в Североизточна България – между 12° и 15°. Атмосферното налягане ще се понижава и ще е по-ниско от средното за месеца.По Черноморието ще е облачно и дъждовно със значителни валежи. Ще духа до умерен вятър от изток-североизток.Максималните температури ще са 19° – 21°. Вълнението на морето ще е около 3 бала. Температурата на морската вода е 21 –22°.В планините ще е предимно облачно и дъждовно. Значителни валежи ще има в Източните Родопите и Странджа-Сакар. Ще духа умерен, временно до силен югоизточен вятър, който след обяд в масивите от Западна България ще се ориентира от северозапад.Максималната температура на височина 1200 метра ще е около 14°, на 2000 метра – около 8°.", "date": "2018.10.01", "title": "Времето днес: Значителни валежи в Източна България "}
{"url": "http://www.cross.bg/gurtziya-shtetite-tziklona-1585115.html", "text": "/КРОСС/ Хиляди сигнали за бедстващи хора, откъснати по море и въздух острови и близо 3/4 от Гърция в клопката на жестокото време. Това е равносметката от последните два дни след преминаването на циклона “Ксенофон“.Предстои оглед на щетите. В Каламата основният проблем е отнесената плажна ивица от циклона. От зам.-кмета стана ясно, че щетите няма да могат да бъдат обезщетени. Общината обаче ще помогне с почистването на калта след стихията.“Ксефон“ се движи на североизток. Най-тежко е положението в Централна Гърция, в района на Атина. Продължава и издирването на тримата изчезнали на остров Евия.Почти до 11 метра са стигали вълните около Метони. В района на Тасос има наводнени над 200 къщи. Циклонът вече премина и страната постепенно се възстановява.Валежите и ветровете обаче се преместиха към Северозападна Турция. На този етап там има щети, но не и пострадали хора.Силата на циклона “Ксенофон“ вече отслабва. България ще остане в периферията на бурята. Възможни са обаче ", "date": "2018.10.01", "title": "След “Ксенофон“: Гърция все още бедства"}
{"url": "http://www.cross.bg/voleiibol-mondial-muzhe-1585113.html", "text": "/КРОСС/ Полша е новият стар световен шампион по волейбол за мъже. Волейболистите на \"Дружина полска\" защитиха световната си титла в мъжкия волейбол на Мондиал 2018. Олимпийският първенец Бразилия беше разгромен с 3:0 (28:26, 25:20, 25:23) в големия финал на Световното първенство в Италия и България, игран късно снощи в зала \"Пала Алпитур\" в Торино.Това е втора поредна от общо три световни титли за Полша. Бразилия взима среброто, а САЩ - бронза на Мондиал 2018.Българският национален отбор завърши на 11 място.", "date": "2018.10.01", "title": "Полша е новият световен шампион по волейбол за мъже"}
{"url": "http://www.cross.bg/voda-leva-toploenergiyata-1585110.html", "text": "/КРОСС/ От днес влизат в сила новите цени на газа, парното и топлата вода. В края на миналата седмица енергийният регулатор реши, че синьото гориво поскъпва с близо 14 процента и хиляда кубически метра ще се продават за 457 лева без такси и налози. До края на деня Комисията за енергийно и водно регулиране ще излезе и с окончателно решение за цените на топлоенергията. Най-скъпо парно и топла вода от днес ще плащат потребителите в София, Пловдив и Велико Търново, където топлоенергията вече ще струва над 110 лева за мегаватчас. И процентно в тези градове поскъпването не най-голямо и достига до 9 на сто.Най-евтино остава парното в Бургас - около 80 лева за магаватчас. С 5-6% процента скача топлоенергията в Плевен, Враца и Разград, а с 2 на сто е увеличението във Варна.Няма да има поскъпване за Русе, Перник, Сливен и Габрово, защото топлофикациите в тези градове не работят с газ, а с въглища, Цената на тока също няма да се промени. ", "date": "2018.10.01", "title": "Парното и топлата вода с нови цени от днес "}
{"url": "http://www.cross.bg/dvama-choveka-taiifyna-1585114.html", "text": "/КРОСС/ Най-малко двама човека загинаха, а около 130 бяха ранени при преминаването на тайфуна Трами през Япония, съобщават NHK TV и ТАСС.Тайфунът повали дървета върху железопътни линии, донесе силни ветрове и дъждове и предизвика свлачища в западните, северните и централните райони на страната.Японската радиотелевизионна корпорация съобщи, че двама души са в неизвестност, а почти 400 000 домакинства са без електричество. Над 230 полета са отменени. Около 36 000 човека са се подслонили във временни евакуационни центрове.Заради тайфуна беше нарушено движението на железопътния и автомобилния транспорт в Токио и други градове.", "date": "2018.10.01", "title": "Тайфун взе две жертви в Япония, има ранени"}
{"url": "http://www.cross.bg/chasa-sofiya-provede-1585104.html", "text": "/КРОСС/От 10.00 часа в Аулата на Софийския университет ще бъде официално открита академичната учебна година на най-старото висше училище в България, което през 2018 отбелязва 1 3 0 години от своето основаване. Гости на официалното откриване ще бъдат вицепрезидентът на Илияна Йотова и заместник министър-председателят Томислав Дончев. В началото на тържествената церемония, от 09.55 часа, ректорът проф. дфн Анастас Герджиков, членовете на Академичния съвет на Софийския университет и вицепрезидентът Илияна Йотова ще поднесат цветя пред паметниците на Евлоги и Христо Георгиеви.***София. От 11.00 часа с тържествена церемония Академията на МВР ще отбележи началото на учебната 2018/2019 година. На празника ще присъстват министър Младен Маринов, политическото и професионално ръководство на министерството, директори на главни и административни дирекции.***София. От 11.30 часа министърът на вътрешните работи Младен Маринов ще открие „Детско полицейско управление\" в 120 ОУ „Г. С. Раковски\" в ж. к. „Лозенец\" в столицата.***София. В Министерството на отбраната ще бъдат отворени постъпилите оферти за придобиване на нов тип боен самолет.***Етрополе.От 10.30 часа министърът на труда и социалната политика Бисер Петков ще посети Дома за стари хора в община Етрополе. Поводът за посещението е честването на Международния ден на възрастните хора, който традиционно се отбелязва на тази дата.***София.От 08.00 часа Мелнишкият епископ Герасим ще оглави утринната служба по повод началото на новата академична година в Богословския факултет на СУ „Св. Климент Охридски\". От 09.00 часа ще започне светата Литургия.***София. От 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на престъпна група.***София. От 10.00 часа в зала „Триадица\" на Гранд хотел София ще се проведе конференция „Бъдещето на икономическия и паричен съюз\". В нея участие ще вземат председателят на ПГ на ГЕРБ Цветан Цветанов, председателят на Сдружение „Граждани за европейско развитие на България\" и кмет на София Йорданка Фандъкова, старши изследователят към „Вилфрид Мартенс\" център Еоин Дреа и ръководителят на Бюрото на Фондация „Конрад Аденауер\" в София Торстен Гайслер.***София. От 10.00 часа комисарят по цифровата икономика и общество Мария Габриел ще изнесе лекция във Военна академия „Г.С.Раковски\", посветена на киберсигурността в ЕС. Тя ще представи подробно пакета от мерки за подобряване на кибер защитата на ЕС, предложен от Европейската комисия, и отделните измерения от политиката за киберсигурност.***София. От 10.00 часа в аула „Максима\" ще започне тържеството по случай откриването на 98-ата академична учебна година в Университета за национално и световно стопанство (УНСС).***София. От 10.00 часа в зала 1 на Столична община (град София, ул. „Московска\" 33) ще се проведе пресконференция, с която ще бъде поставено началото на информационна и профилактична кампания за борба с рака на гърдата, организирана от Първа САГБАЛ „Света София\". В пресконференцията ще участват г-н Дончо Барбалов, заместник-кмет по направление „Финанси и стопанска дейност\" и временно изпълняващ длъжността заместник-кмет по направление „Столично общинско здравеопазване\", д-р Гергана Коларова, изпълнителен директор на Първа САГБАЛ „Света София\", д-р Стефан Константинов, изпълнителен директор на Университетска специализирана болница за активно лечение по онкология и други представители на партньорите на кампанията.***София. От 10.00 часа 5-и състав на Специализирания наказателен съд ще заседава по делото срещу Николай М., Николай Д. и др., на които са повдигнати обвинения за организиране и ръководене на престъпна група.***София. От 10.00 часа 14-и състав на Специализирания наказателен съд ще заседава по делото срещу Мартин А., Валентин Я. и др., на които са повдигнати обвинения за организиране и ръководене на престъпна група.***София. От 10.00 часа 3-ти състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на престъпна група.***София. От 10.00 часа 13-и състав на Специализирания наказателен съд ще заседава по делото срещу Йордан Ш., на когото е повдигнато обвинение за безстопанственост.***София. От 10.00 часа в хотел „Best Western Premier\" ще се проведе пресконференция във връзка с излизането на книгата „Основно ръководство за учене\" на Л.Р.Хъбърд на българския книжен пазар.***София. От 10.30 часа 18-и състав на Специализирания наказателен съд ще заседава по делото срещу и Браиан С. и Калин Й., на които са повдигнати обвинения за организиране и ръководене на престъпна група.***София. От 11.00 часа в зала 11 на Националния дворец на културата - кино „Люмиер\" омбудсманът Мая Манолова ще присъства на тържественото честване на Международния ден на възрастните хора.***София.От 11.00 часа във Висшето училище по застраховане и финанси (ВУЗФ) ще бъде открита новата академична 2018/2019 учебна година. Церемонията ще се състои в 501 зала на университета.***София. От 11.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на престъпна група.***София. От 11.00 часа в ресторант „LAVANDA\" Асоциацията на филмовите и телевизионните продуценти организира публична дискусия на тема „Насърчаване на чуждестранни инвестиции в българската филмова индустрия\".***София. От 11.15 часа в Заседателна зала 1 в Ректората ректорът проф. Анастас Герджиков и ръководството на Студентския съвет ще направят изявления за медиите във връзка с настанителната кампания в общежитията на Софийския университет.***София. От 13.30 часа 11-и състав на Специализирания наказателен съд ще заседава по делото срещу Симеон Т., Добрин Д. и др., на които са повдигнати обвинения за организиране и ръководене на престъпна група.***София.От 14.00 часа кметът на Столична община Йорданка Фандъкова ще се срещне с официалната делегация от Правителството на Москва, която ще участва в Дните на Москва в София (1 - 2 октомври 2018 г.).***София. От 14.00 часа 13-и състав на Специализирания наказателен съд ще заседава по делото срещу Богоя Б., Сашо Ч. и др., на които са повдигнати обвинения за организиране и ръководене на престъпна група.***София. От 14.00 часа в НСА ще се проведат спортни състезания по волейбол между отборите на Москва и София. От 17.00 часа в Спортната академия ще се проведе турнир по шах. Събитията са част от програмата на Дните на културата на Москва в България.***София. От 16.00 часа 14-и състав на Специализирания наказателен съд ще заседава по делото срещу Христоско В., на когото е повдигнато обвинение за изнудване.***София. От 17.00 часа в „Галерия „УниАрт\" ще бъде открита експозиция „Деструктивният позитивизъм на Милош Гавазов\" по повод 110 години от рождението на художника Милош Гавазов.***София. От 18.00 часа в Централния военен клуб ще се състои среща на български архитекти с архитекта на град Москва Сергей Кузнецов. Събитието е част от програмата на Дните на културата на Москва в България.***София. От 18.00, 19.30 и 21.00 часа в Пространство „M1\" ще бъде представен пърформансът „Портретът\" на Бояна Бъчварова, Лорина Камбурова и Мариана Георгиева. Събитието е част от програмата на театралния фестивал „Панаир на младите - SITE-SPECIFIC Theatre\" 2018.***София. От 19.00 часа в Литературния клуб в поредицата „Дебюти в Столична библиотека\" ще бъде представена първата книга на Ана-Мария Герасимова „Пияните мисли на една трезва глава\".***София. От 20.00 часа с премиерата на българския филм „Пътят на Сантяго: Пътешествие на духа\" на Пламен Симеонов в Дома на киното ще бъде открито шестото издание на фестивала за документално кино Sofia Biting Docs.***София. От 20.00 часа в Софийската опера и балет ще се състои концерт на българския оркестър с участие на московския пианист Кирил Рихтер и солисти на Болшой театър. Събитието е част от програмата на Дните на културата на Москва в България.***София. От 22.00 часа в Клуба на актьора в Младежки театър „Николай Бинев\" ще се състои концерт на Harlem Jazz. Събитието е част от програмата на театралния фестивал „Панаир на младите - SITE-SPECIFIC Theatre\" 2018.***к. к. Албена. От 13.30 часа в зала „Сий\" на хотел „Парадайс блу\" ще се проведе закриващо публично събитие по проект на Националното сдружение на общините в Р България (НСОРБ) „Подобряване капацитета на общинските служители за предоставяне на качествени услуги\" по процедура „Повишаване на експертния капацитет на служителите в администрацията\". Събитието ще се проведе в рамките на 13-ата Годишна среща на местните власти, организирана от Националното сдружение на общините в България (НСОРБ).***Банско. От 16.30 часа в градския парк ще се проведе детски спортен празник под мотото „Растем здрави и силни\".***Бургас. От 10.00 часа кметът на Бургас Димитър Николов ще се срещне със световната оперна прима и почетен гражданин на Бургас Райна Кабаиванска. Срещата ще се състои в заседателната зала на Общината по повод Международния ден на музиката.***Бургас. От 10.00 часа в аулата на Бургаския свободен университет ще бъде открита академичната 2018/19 година.***Бургас. От 17.30 часа в Дома на писателя ще бъдат открити Есенните литературни празници '2018.***Бургас От 18.00 часа в читалище „Хамалогика 2014\" - Бургас ще бъде представена фотографска изложба на бургаската урбанистка Мария Съботинова.***Бургас. От 19.00 часа в залата на Държавна опера - Бургас Райна Кабаиванска ще представи Галаконцерт на лауреатите на своя XVIII Международен майсторски клас в Нов български университет и стипендиантите на фонд „Райна Кабаиванска\" за 2018 година.***Бургас От 19.00 часа ще бъде открита новата учебна година на Центъра за подкрепа на личностното развитие - Бургас.***Варна. От 10.00 часа ген. Константин Попов, председател на Комисията и народните представители от Комисията ще открият новата учебна година във Висшето военоморско училище „Н. Й. Вапцаров\" на ул. „Васил Друмчев\" №63.***Варна. От 10.00 часа официално ще бъде открита академичната учебната 2018/2019 година във Варненския свободен университет „Черноризец Храбър\".***Варна. От 11.00 часа Комисията по отбрана към 44-тото Народното събрание ще проведе изнесено заседание в Командването на Военоморските сили на ул. „Преслав\" №16.***Варна. От 13.00 часа в централата на ГС на БСП на ул. „Македония\" 33 народният представител от ПГ „БСП за България\" Иван Иванов ще приема граждани.***Велико Търново.От 11.00 часа пред паметника на светите равноапостоли братята Кирил и Методий ще се състои тържествената церемония за откриването на новата академична година във Великотърновския университет „Св. Св. Кирил и Методий\". Гост на събитието ще бъде министърът на образованието и науката Красимир Вълчев.***Враца.От 13.30 часа в ОУ „Васил Левски\" ще бъде открита новата учебна година по програмата „Детско полицейско управление\".***Горна Оряховица. От 09.30 часа в Зала 1 на Общината ще се състои преглед на самодейните състави при клубовете на пенсионера от община Горна Оряховица по повод Международния ден на възрастните хора.***Горна Оряховица. От 17.30 часа на стадион „Локомотив\" ще се проведе среща от Втора лига между футболните отбори на ОФК „Локомотив\" гр. Горна Оряховица и ФК „Струмска слава\" гр. Радомир.***Добрич. От 12.30 часа зам.-кметът на Добрич с направление „Хуманитарни дейности\" д-р Емилия Баева ще открие инициативата „Детско полицейско управление\" в СУ „Свети Климент Охридски\".***Добрич. От 17.00 часа в Дом-паметник „Йордан Йовков\" ще бъде представен първи том от двутомник с поезия и проза за деца и възрастни от Дора Габе. Книгата е част от Библиотека „Музеи на български писатели\" на издателство „Славена\" - Варна.***Куклен.От 09.00 часа Пловдивският митрополит Николай ще оглави архиерейска света Литургия в храм „Покров на Пресвета Богородица\" в манастира „Св. св. Козма и Дамян\" по повод празника Покров на Пресвета Богородица.***Монтана. От 17.30 часа на пл. „Жеравица\" ще се състои концерт по повод откриването на новия художествено-творчески сезон 2018-2019 на НЧ „Разум 1883\" и ОШИ „Добри Христов\".***Пазарджик. От 08.30 до 16.30 часа Териториалното поделение на НОИ - Пазарджик ще отбележи Международния ден на възрастните хора с Ден на отворени врати.***Плевен. От 10.30 часа в Регионалниа пресклуб на БТА ще се състои пресконференция във връзка с предстоящия трети пешеходен поход Плевен - Тотлебен. За възможностите да се включат желаещите ентусиасти от Плевен ще говорят Радостин Ангелов от фирмата, която подкрепя начинанието, и кметът на село Тотбелен Емил Гашев - инициатор за проявата. Походът е планиран за 6 октомври.***Пловдив.Общинските съветници от ГЕРБ-Пловдив ще проведат приемни с граждани. Даниела Дженева, от 17:00 до 18:00 часа в офиса на ГЕРБ в район „Южен\", ул. „Академик Петър Динеков\" № 1А. Атанас Узунов, от 17:30 до 19:00 часа в офиса на ГЕРБ в район „Южен\" на ул. „Академик Петър Динеков\" №1А. Александър Радев, от 17:30 до 19:00 часа в офиса на ГЕРБ в район „Централен\" на ул. „Прага\" № 2. Спартак Николов, от 17:00 до 18:30 часа в офиса на ГЕРБ в район „Източен\" на ул. „Коста Паница\" №5. Вихър Захов, от 17:00 до 18:30 часа в офиса на ГЕРБ в район „Източен\" на ул. „Коста Паница\" № 5. Вера Тоскова, от 16:00 до 18:00 часа в офиса на ГЕРБ в район „Тракия\" - в ж. к. „Тракия\", бл.91. Ели Гатева, от 16:00 до 18:00 часа в офиса на ГЕРБ в район „Тракия\" - в ж. к. „Тракия\", бл.91.***Пловдив.Народните представители от ГЕРБ-Пловдив ще проведат приемни с граждани от избирателния си район. Менда Стоянова от 16.00 в централния офис на ГЕРБ-Пловдив на бул. „Марица\" 91. Димитър Лазаров от 16.30 часа в партийния офис на ГЕРБ на улица „Прага\" 2. Инж. Атанас Ташков от 16.00 часа в партийния офис на ул. „Стефан Стамболов\" № 21. Спас Гърневски от 16.00 в офиса на ГЕРБ на ул. „Коста Паница\" № 5.***Пловдив.От 09.00 часа в Зала 10 на Окръжен съд ще се гледа делото на подсъдимия Никола К. за умишлено убийство на мъж с инициали Б.М.***Пловдив.От 09.00 часа в Зала 2 на Окръжен съд ще се гледа делото на подсъдимия Росен С., който е причинил по непредпазливост смъртта на Г. С. от с. Леново, обл. Пловдив, починал на 17.08.2017 г. в гр. Пловдив.***Пловдив. От 09.15 часа Апелативен съд -Пловдив ще заседава по жалба на трима осъдени за контрабанда на хероин през ГКПП „Капитан Андреево\" срещу присъда на Окръжен съд - Хасково.***Пловдив. От 09.30 часа в „Бизнес зала-1\" на Гранд хотел Пловдив ще се проведе пресконференция преди началото на Национална консултативна среща за новата Национална стратегия за детето. Официалното откриване на срещата ще се проведе от 10.30 часа в зала „Москва\" на Гранд хотел Пловдив.***Пловдив.От 13.30 часа в Зала 10 на Окръжен съд ще се гледа делото на подсъдимите полицейски служители Димчо Т., Ангел Ч. и Иван Б.. Срещу Димчо Т. и Иван Б. са повдигнати обвинение за подкуп, а срещу Ангел Ч.- за противозаконно присвояване на 20,960 литра дизелово гориво на стойност 46,12 лева.***Пловдив.От 18.00 часа в храм „Свети Климент Охридски\" в парк „Ружа\" ще завърши есенното издание на „Музика в парка\" с изпълнения на хор „Иван Спасов\" с диригент Гергана Люцканова.***Пловдив. От 18.00 часа в Народно читалище „„Христо Г. Данов\" ще се проведе литературно четене по повод Деня на поезията.***Русе. От 11.00 часа в заседателната зала на Община Русе ще се проведе пресконференция по повод предстоящия 11-и Литературен фестивал Русе 2018.***Симитли. Около 12.00 часа в село Полето ще бъде отбелязан храмовия празник на църквата „Покров Богородичен\".***Симитли. От 18.00 часа в читалище „Св. Климент Охридски - 1922\" - Симитли ще бъде открита новата творческа година за културната институция.***Смолян. От 08.00 часа с отслужването на Утреня ще започне храмовият празник на „Покров Богородичен\". От 09.00 часа архиерейският наместник на Смолянска духовна околия архимандрит Висарион ще възглави празничната св. божествена Литургия. В богослужението ще участват смолянски свещеници. На празника ще бъдат и ктиторите на храма - семейството на Георги и Росица Чилингирови. От 11.00 часа пред храма ще бъде отслужен празничен водосвет, а след това ще бъде раздадена благословена трапеза.***Смолян./с. Фатово. От 10.30 часа служителите на Териториалното поделение на НОИ в Смолян ще връчат закупени с лични средства плодове и хранителни продукти за всички 87 души, настанени в Дома за възрастни хора. Дарението е по повод Международния ден на възрастните хора.***Смолян. От 15.00 часа кметът на Смолян Николай Мелемов ще се срещне със Съюза на българските писатели за подписване на договор за сътрудничество.***Смолян. От 18.00 часа пред паметника на „Орфей и Родопа\" ще бъде открит Националният празник на поезията. От 19.00 часа в зала „Петър Стайков\" на Клуба на дейците на културата ще бъде представен музикално-поетичен спектакъл.***Стара Загора./с. Казанка. От 10.00 часа на официална церемония ще бъде открит пенсионерския клуб в село Казанка. Обектът е реализиран с помощта на Общината след ремонта на кметството, което е с нов покрив, дограма и тоалетни.***Стара Загора./с. Змейово. От 10.00 до 12.30 часа Централният артилерийски технически изпитателен полигон - Змейово ще отвори своите врати за граждани.***Хасково. От 19.00 часа в залата на Народно читалище „Заря\" ще се състои празничен концерт по повод Световния ден на музиката.***Шумен.От 09.00 часа в Регионалния пресклуб на БТА ще се състои пресконференция на ръководството на КТ „Подкрепа\", с участието на председателя на конфедерацията Димитър Манолов. По-късно, от 10.00 часа в хотел „Шумен\" ще се проведе заседание на Конфедеративния съвет на КТ „Подкрепа\".***Шумен.От 10.30 часа в Регионалния пресклуб на БТА ще се състои и пресконференция на кмета на Хитрино Нуридин Исмаил във връзка с повдигнатите въпроси от омбудсмана Мая Манолова за злоупотреби с даренията в Хитрино и отчет за изразходените до момента средства за пострадалите след инцидента през 2016 година.***Шумен. От 12.30 часа в СУ „Панайот Волов\" ще бъде открито второ поред Детско полицейско управление. ", "date": "2018.10.01", "title": "Предстоящи събития в страната за 1 октомври"}
{"url": "http://www.cross.bg/makedoniya-imeto-nato-1585111.html", "text": "/КРОСС/Референдумът за промяната на името на Македония не събра нужната избирателна активност от 50%, за да бъде гласуването валидно. В същото време над 90% от гласувалите са подкрепили промяната.При 91% обработени бюлетини активността е 36%  – доста под очакваните.91% от гласувалите са подкрепили членството на страната в ЕС и НАТО чрез приемане на Договора за името с Гърция.Гражданите на Република Македония отговаряха на въпроса „Подкрепяте ли членство в НАТО и ЕС чрез приемането на споразумение между Македония и Гърция?”Министър-председателят на Република Македония  каза, че не възнамерява да подава оставка въпреки ниската избирателна активност на референдума за промяна на името на страната, предадоха ДПА и Асошиейтед прес., след като „огромно мнозинство” от гласувалите са одобрили промяната на името, която е част от споразумение с Гърция за уреждане на десетилетен спор между двете страни, което да проправи пътя към членство на Македония в Европейския съюз и НАТО.„Нямам намерение да напускам, но е мой дълг да остана”, каза той на пресконференция, отговаряйки на въпрос дали планира да се оттегли.Заев заяви, че ще „продължи да води страната към членство в НАТО и ЕС”.Той не спомена избирателната активност, но обяви референдума за „демократичен успех”, изтъквайки, че . По думите му резултатът ясно показва волята на македонския народ.Премиерът призова депутатите да подкрепят следващата стъпка, нужна за финализиране на споразумението, която е ратифицирането на необходимите конституционни промени.Той подчерта, че „няма по-добра сделка с Гърция и не може да има по-добра сделка”.", "date": "2018.10.01", "title": "Референдумът за името на Македония: Над 90% са гласували „за”, но той е не валиден"}
{"url": "http://www.cross.bg/bulgariya-osnovan-posta-1585102.html", "text": "/КРОСС/  331 пр.н.е. - Големият пълководец Александър Македонски побеждава в Битка при Гавгамела армията на персийския владетел Дарий III и завладява Персийската империя.1218 г. - Папа Хонорий III освобождава тевтонските рицари от съдебната власт на местните епископи.1791 г. - Провежда се първото заседание на Законодателното събрание на Франция.1814 г. - Започва Виенският конгрес, който цели да преначертае политическата карта на Европа след победата над Наполеон по-рано.1874 г. - Избухва голям пожар в Поморие - унищожени са над 550 сгради.1888 г. - Основан е Софийският университет „Св. Климент Охридски\".1890 г. - Светият Синод на Българската православна църква окончателно се установява в София.1890 г. - Създаден е Национален парк Йосемити в Калифорния, САЩ.1899 г. - Съставено е 19 Правителство на България на Либералната партия начело с Тодор Иванчов.1910 г. - Терористи взривяват сградата на вестник Лос Анджелис Таймс, загиват 21 души.1934 г. - В испанския парламент влизат трима министри от Испанската конфедерация на независимата десница, което довежда до въстания на социалисти и анархисти в Астурия и Каталония.1936 г. - Генерал Франциско Франко става генералисимус и държавен глава на националистическото правителство в Испания.1938 г. - Германия анексира Судетската област.1942 г. - Извършен е първият полет на първия американски реактивен самолет Bell XP-59 \"Aircomet\".1946 г. - Приключват Нюрнбергските процеси, след като са издадени присъди срещу 24 от най-известните нацистки лидери.1946 г. - Основана е организацията с нестопанска цел Менса.1947 г. - Правителството на САЩ възстановява дипломатическите отношения с България след Втората световна война.1948 г. - Основан е чешкият футболен тим Дукла в Прага.1949 г. - Народна република България анулира договора за приятелство, сътрудничество и взаимна помощ със Социалистическа федеративна република Югославия, под натиска на СССР, и започва широка идеологическа кампания срещу правителството на Йосип Броз Тито.1949 г. - Мао Дзъдун провъзгласява създаването на Китайската народна република.1958 г. - Мароко и Тунис се присъединяват към Лигата на арабските държави.1960 г. - Открит е завод „Електроника\" в София; до 1972 г. е сред първите и най-големи производители на електронни калкулатори в Европа.1967 г. - Групата Pink Floyd започва първото си турне в САЩ.1970 г. - Състои се погребението на президента на Египет Гамал Абдел Насър, по време на което много хора са стъпкани от милионната тълпа.1971 г. - В град Орландо, щата Флорида е открит увеселителния парк Disney World.1977 г. - Бразилският футболист Пеле прекратява спортната си кариера.1982 г. - Хелмут Шмит подава оставка от поста канцлер на ФРГ и е наследен на поста от Хелмут Кол.1992 г. - Стартира Cartoon Network.1992 г. - Създадена е Държавната агенция за българите в чужбина.1992 г. - В Литва е въведена нова парична единица, наречена лит.2004 г. - Открива се Тараклийският държавен университет.2005 г. - По време на терористичен акт в индонезийския остров Бали загиват 26 души и стотици са ранени.", "date": "2018.10.01", "title": "1 октомври в историята"}
{"url": "http://www.cross.bg/tema-zhivo-zashto-1585108.html", "text": "/КРОСС/ БНТ, „Сутрешен блок\"Тема: География на напрежението - Македония, Сърбия, Косово. Говорят експертитеТема: Въпроси за сигурността - коментар на Светлозар ЛазаровТема: След най-големия пробив във „Фейсбук\" - как да пазим личните си данни?Тема: Внимание: лошо време - прогнози на метеоролозитеТема: Сара, математиката и световният успехТема: Истории от архива - най-слушаната песен през октомври 70-таБТВ, \"Тази сутрин\"Тема: Министър Кирил Ананиев за реформата в здравното осигуряване;Тема: На живо от Скопие: Как гласуваха македонците за новото име на държавата си? Коментар на журналиста - Любчо Нешков;Тема: Бившият финансов министър Муравей Радев за отпадането на плоския данък и идеята за социална кошница с таван на цените;Тема: В рубриката „Чети етикета\" - Къде парното ще бъде най-скъпо след поредния скок в цената на природния газ?Тема: БСП с пореден вот на недоверие към кабинета. С какви мотиви социалистите ще искат оставка - коментар на Михаил Миков;Тема: Кой е поредният участник, отпаднал от „Фермата\"? Нова телевизия, „Здравей, България\"Тема: След като 8-годишно дете и възрастна жена бяха превърнати в \"мулета\" за пари от телефонни измами, за хладнокръвната изобретателност на измамниците, схемите и жертвите говори МВР и още от акцентите в предаването:Тема: На живо: Защо майка от град Мизия носи парализираната си дъщеря на гръб? Репортерите  на NOVA проверяват докъде стигнаха ремонтите след последното наводнение.Тема: 4 години след взрива в Горни Лом, при който загинаха 15 души- ще  започне ли  извозването на опасните боеприпаси от завода \"Миджур\"?Тема: Кои професии са най-засегнати от смяната на времето? Срещаме ви с тези, които работят, докато останалите спят.Тема: На живо от Гърция: Каква е равносметката след опустошителния циклон?Тема: И от Македония: Провали ли се референдумът за бъдещето на страната?Тема: Какво не трябва да публикуваме в интернет? 2.5 млн български потребители на Facebook бяха засегнати от най-сериозния пробив в социалната мрежа.Тема: В \"Пълен абсурд\": Защо няколкостотин деца са заплашени да попаднат под гумите на изнервени водачи всеки ден? Разказва Румен Бахов.Тема: Режисьорът Стефан Командарев за новия си филм, българското кино по света и участието ни в борбата за \"Оскарите\".  ", "date": "2018.10.01", "title": "Теми и гости в ефира "}
{"url": "http://www.cross.bg/bogoroditza-andreii-vreme-1585101.html", "text": "/КРОСС/ В повечето славянски езици думата \"покров\" означава едновременно \"покривало\" и \"защита\". Празникът възникнал през X век, за да се почете явяването на Божията Майка в Константинопол. Това необикновено знамение е станало в първата половина на Х век, в края на живота на св. Андрей Юродиви († ок. 936 г.). Светият източник в храма на Животоносния източник във Влахерна, от който започнало празнуването на празника Покров на Пресвета Богородица.  В църквата във Влахерна, близо до градските порти по време на нощно бдение, няколко души видели Богородица, съпровождана от св. Йоан Кръстител, св. Йоан Богослов и други светци. Тя тръгнала към центъра на храма, коленичила и дълго време останала в молитва с лице обляно в сълзи. После свалила покривалото (покрова) си и го простряла над хората в знак на защита. По това време жителите на града били заплашени от варварско нашествие; след явяването опасността отминала и градът бил спасен от кръвопролития и страдания. Празникът Покров на Божията Майка се извършва само в славянските страни - вероятно защото св. Андрей бил славянин по произход. В Руската църква празникът е установен около XII век. В Константинопол макар и да не празнували този празник, но възпоменавали видението на св. Андрей. Във Влахернската църква имало икона на Божията Майка в този вид, както Тя се явила на св. Андрей. Какво разказва Преданието Покров Богородичен, руска иконаНа 1 октомври 910 г. сарацините (араби) нахлули в пределите на Византийската империя и я подложили на тежко изпитание. Император по това време бил Лъв Мъдри (886-911). Свети Андрей Юродиви с ученика си Епифаний се намирал по това време на всенощно бдение в цариградската църква Влахерна, където се пазела като скъпоценна реликва една от одеждите на света Богородица. Било събота срещу неделя. Църквата била пълна с народ. В 10 часа през нощта по време на всенощното бдение св. Андрей насочил погледа си нагоре и видял св. Богородица във въздуха. Тя била обкръжена от пророци, апостоли и ангели. Със своя омофор покривала богомолния народ и се молела за него на своя божествен Син. Развълнуван от гледката, св. Андрей запитал тихо ученика си: - Виждаш ли, брате, как света Богородица се моли? Епифаний отговорил: - Виждам, отче свети, и се ужасявам! Това видение на двамата подвижници станало известно на богомолците в храма, а след това и на целия град. По молитвите и покровителството на света Богородица арабите били прогонени от страната. А Църквата учредила празника \"Покров Богородичен\".", "date": "2018.10.01", "title": "Покров на Пресвета Богородица"}
{"url": "http://www.cross.bg/neshto-edno-samo-1585103.html", "text": "/КРОСС/ Има само едно нещо, което прави мечтата невъзможна за постигане - страхът от провал Паулу Коелю", "date": "2018.10.01", "title": "Има само едно нещо..."}
{"url": "http://www.cross.bg/ataka-facebook-sotzialnata-1585116.html", "text": "/КРОСС/ Най-голямата досега в историята на Facebook хакерска атака беше разкрита на 25 септември. Твърди се, че засегнатите са били 50 милиона души. В България 2,5 милиона потребители са били „изхвърлени” от социалната мрежа.„Когато се появи такъв проблем, трябва да се погледне от различни гледни точки. От гледна точка на Facebook това е най-голямата уязвимост, която някога е намирана в социалната мрежа. Моята версия обаче е, че е инсценировка, тъй като когато се случи хакерска атака, трябва да има някакви доказателства. Такива обаче няма”, коментира в „Здравей, България” етичният хакер Ростислав Петров.По думите му целта е да се замаже предишния голям скандал, който се разрази около Facebook заради изтичането на данни на потребителите на социалната мрежа.„Когато се е случила хакерската атака, никой не излезе да каже колко профила са компрометирани и как се е случило това. Не се казва и за колко време се е случила тя. Всички тези неща не са достоверни”, на мнение е Петров.Той обясни още, че профилът може да бъде хакнат по много начини, дори и редовно да си сменяме паролата. В този смисъл това не е гаранция за сигурност.", "date": "2018.10.01", "title": "Последната атака срещу Facebook е инсценировка"}
