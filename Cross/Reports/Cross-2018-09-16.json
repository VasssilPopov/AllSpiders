{"url": "http://www.cross.bg/tzigari-dima-kontzentratziyata-1584004.html", "text": "/КРОСС/ Учени от университета на Невада установиха, че при пушенето на електронни цигари голяма част от предизвикващите рак химични съединения се натрупва в белите дробове, съобщи Юрик алърт.Учените са анализирали концентрацията на предизвикващи рак алдехиди и токсини в организмите на 12 души преди и след пушене на електронни цигари.Освен това те са сравнили концентрацията на въпросните вещества в дима от тези цигари и във въздуха, който участниците издишват, докато пушат.Оказа се, че след пушене на електронни цигари средната концентрация на алдехиди в издишания въздух е 10,5 пъти по-голяма, отколкото преди.Същевременно концентрацията на формалдехид в издишания въздух е стотици пъти по-малка, отколкото в дима от подобни цигари. Това означава, че голяма част от формалдехида остава в човешкия организъм.По мнението на учените експериментът нагледно показва възможната вреда от електронните цигари поради алдехидите в дима им.  ", "date": "2018.09.16", "title": "Електронните цигари са смъртно опасни  "}
{"url": "http://www.cross.bg/kitaii-grad-moskva-kvartal-1583996.html", "text": "/КРОСС/ Представете си артистичният нюйоркски квартал Гринуич да е под прозорците на Белия дом или Пентагона. Най-пъстрото пространство в Москва е кварталът Китай-град и представлява заредено с хипи енергия място - старо, пълно с уютни затворени дворове и заобиколено от паркове.Оттам властите са издавали заповеди за арести заради непристойно поведение и пропаганда на западно влияние. В есенните дни на това място има доста туристи, които обикалят и разглеждат с любопитство историческия център на Москва.Китай-град е сърцето на историческата част на руската столица. Там са \"Чистите езера\", а в момента в този квартал на всеки ъгъл изникват барове с крафт бири, нови ресторанти със странни кухни, паркове и тематични клубове. Последните са вдъхновени от идеологическото наследство и митовете за миналото.Руският метрополис изглежда необятен със своето население от над 12 млн. души. Ако искате да изследвате старинните кътчета на Москва, грациозните фасади отпреди Революцията, хипстърския нощен живот и тайните места на града - тряба да си обуете удобни обувки  и да се подготвите за сериозно обикаляне.Тъплите от туристи вече не са необичайна гледка дори и в руската столица. В някои пресечки почти всяка къща може да мине за паметник на културата. Има сгради, които напомнят на рицарски замъци с кули или с многоцветни фасади като тази на Сверчиков в червено и бяло, построена в края на XVI-ти век.По чудо сградата на търговеца Сверчиков оцелява след голям пожар през 1812-а, след като Москва е опожарена до основи от Наполеон и войските му. Сега в съседство на нея съществуват коктейл барове и галерии.Къщата със животните също привлича огромно внимание.Фасадата й е от гипсови фигури на животни в стил ар нуво. Историята зад красивите бели създания по сивата фасада е странна. В ранните години на XX-ти век артист на име Сергей Вашков, който е авторът на лъвовете, бухалите, драконите, химерите и всички други същества, е вдъхновен от катедралата във Владимир, средновековната столица на Русия от XII-ти век.Миналото на къщите обаче лесно може да бъде засенчено от мисълта за вечерните ястия и питиета. Ресторантите са украсени с еленски рога и червени тухлени стени, а в малките пресечки има модерни и дискретни клубове, в които всяка двойка се чувства комфортно, независимо от пола си. Повечето хомосексуални са се отказали да се борят публично за правата си в Русия, но намират комфорт в тези полу-нелегални заведения. Там цените са и на доста поносими за младежите цени.Циганското лято е особено ценно, предвид дългите месеци зима, които очакват Москва. Чистите езера получават името си, след като приятелят на Петър Велики - Александър Меншиков, изчиства едно от езерата от отпадъците и забранява на местните да го използват като бунище. Над езерата има наргиле барове, тенти, веранди на ресторанти.През 2012-а хиляди протестиращи срещу Владимир Путин изпълват булевардите на Китай-град. Следват арести и политически репресии, а общността иска да се разграничи от политическите битки в страната. Според активисти обаче недоволството продължава да нараства.Верандите са пълни с хора, както и амфитеатърът, построен през XVI-ти век.Той е част от музеен комплекс от останките на Бели город, построен от цар Фьодор и цар Борис Годунов. Там се събират влюбени гълъбчета, за да пийнат бира и да наблюдават залеза над белите камъни, скрепени с модерен цимент.В ерата на Сталин в ранните утрини черни автомобили са прибирали хората от този квартал. В смутните времена на 90-те районът е населен от мафиоти и престъпници, които живеят врата до врата със стари руски интелектуалци.Обиколката из Китай-град винаги е съпътствана с нещо интересно. Въпреки името си, тук няма никаква следа от китайско присъствие. Наименованието идва от италианското \"citta\", което означава цитадела. През XVI-век се е простирала дълга каменна стена, стигаща до Кремъл. Наблизо има оживен парк.След края на съветската ера кварталът преминава през предполагаемо облагородяване, което уж има за цел да го облагороди.То обаче заличава старите културни символи и ги замества с нови. Но кварталът започва да приютява московския ъндърграунд и да придобива легендарен статут.Много московчани обичат да се разхождат в Китай-град и около Чистите езера. А някои имат късмета да наблюдават шарените покриви от собствената си тераса...Снимка: © Instagram", "date": "2018.09.16", "title": "Руският хипи квартал под носа на Кремъл (снимки)"}
{"url": "http://www.cross.bg/rysiya-sreshta-pytin-1584009.html", "text": "/КРОСС/ Президентът на Турция Реджеб Ердоган заминава утре на работно посещение за Сочи, предават турския вестник  и агенция . От пресслужбата на Кремъл уточняват, че турският президент ще има двучасова среща с президентът на Русия Владимир Путин, а основните теми, които ще дискутират двамата държавни глави, ще бъдат актуални въпроси около двустранното им сътрудничество. Теми, свързани с икономиката, енергетиката и политиката, се казва в краткото съобщение. Уточнява се още, че се бъде дискутирата и проблематиката, свързана със сирийския въпрос.На 7 септември в Техеран се проведе среща на лидерите на Русия, Иран и Турция, посветени на проблемите на Сирия. Москва, Техеран и Анкара се съгласиха да продължат усилията си за защита на цивилни граждани и подобряване на хуманитарната ситуация в тази арабска страна. Те също така сметнаха за необходимо да опростят процеса на формиране на конституцията на Сирия с оглед на своето ранно приемане. Участниците в срещата на върха се договориха, че следващата тристранна среща на високо равнище за сирийското споразумение ще се проведе в Русия", "date": "2018.09.16", "title": "Путин и Ердоган обсъждат сирийския въпрос утре в Сочи"}
{"url": "http://www.cross.bg/posoka-dvizhenie-sofiya-1584010.html", "text": "/КРОСС/ Десеткилометрово задръстване от автомобили блокира автомагистрала \"Тракия\". Причината са ремонтни дейности на 90-я километър в посока София, което е близо до Пазарджик.Заради ремонтите автомобилите са насочени да се движат двупосочно в едната посока. От Агенция \"Пътна инфраструктура\" уточняват:\"Движението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден - една лента за движение посока Бургас и две посока София. Срок 20.12.2018 г.Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г.\"  ", "date": "2018.09.16", "title": "10-километрово задръстване на магистрала \"Тракия\" заради ремонти "}
{"url": "http://www.cross.bg/yprazhneniya-chasti-zadnite-1584001.html", "text": "/КРОСС/ Сигурно неведнъж сте чели, че една от големите звезди на музикалната сцена - Шер, дължи своята визия изцяло на пластичните хирурзи. Дори и днес на 72-годишна възраст тя обаче полага и много усилия да изглежда добре.В телевизионно шоу тя разказа как се грижи за своето тяло и поддържа задните части в идеална форма.\"Правя много упражнения за задните си части. Например, заставам в положени на лицева опора и повдигам единия крак, после другия. И така три серии по 25. Освен това правя много старомодни упражнения. И трябва да призная, че се занимавам със зумба\", разкри певицата.Тя смята, че именно заради усилията, които полага за тялото си, може да си позволи разкрепостените сценични тоалети.Тя не посещава фитнес зали, тренира с упражнения от касети и дискове у дома. ", "date": "2018.09.16", "title": "Шер усърдно тренира за задните си части и на 72  "}
{"url": "http://www.cross.bg/boris-tzvetkov-simvoli-1584006.html", "text": "/КРОСС/ Похвална е инициативата \"Да изчистим омразата от улиците на София\", но защо Столична община и МВР допускат пред храм-паметник \"Св. Александър Невски\" свободно да се продават фашистки символи? Това попита общинският съветник от БСП Борис Цветков, който заедно с негови колеги от групата на социалистите в СОС, представители на Младежката организация на БСП и на БСП - София, начело с председателите им Николай Бериевски и Петко Димитров, членове, симпатизанти и антифашисти се включиха в почистването на свастики по улиците на града заедно с Организацията на евреите в България \"Шалом\".\"Радвам се, че много млади хора - социалисти и антифашисти - се отзоваха на призива да почистим улиците на София от езика на омразата и нетолерантността, каза Борис Цветков. - Столична община обаче е в дълг към гражданите и гостите на София по отношение на фашистката пропаганда, тъй като само на метри от сградата на СО съвсем свободно и напълно необезпокоявано на сергии се продава пълният набор от профашистки символи. Това е недопустимо да се случва в европейска столица! Досега управляващите в Столична община залагаха на пиар акции на принципа: \"Дайте да дадем\" по отношение на борбата с фашизма и нетолерантността, подписваше харти, петиции... Радвам се, че вече пристъпи към реални действия\".Групата на БСП чисти свастики и символи на нетолерантността основно по столичните улици \"Искър\", \"Веслец\" и \"Бачо Киро\". \"Хората, които минаваха покрай нас, ни приветстваха и ни се радваха, което е много добър знак, каза още Борис Цветков. - Благодаря и на представителите на Столичния инспекторат, които се бяха подготвили отлично със съответните материали, за да можем да чистим. Трябва по-често да бъдат организирани различни инициативи, които да показват нашата нетърпимост и борба с всякакви прояви на нетолерантност, фашизъм, антисемитизъм и всякакви прояви на омраза\".Според Борис Цветков, в българското общество трябва да бъде възпитано чувство на остра нетърпимост към всеки опит за проява на нетолерантност и фашизъм. \"Необходим е и ясен механизъм, по който гражданите да могат да сигнализират в Столичния инспекторат, ако видят подобни символи в градската среда, каза още той. - Трябва да сме последователни, за да не допуснем да се събуди фашизмът отново. Всеки гражданин трябва да сигнализира за всяка притеснителна проява\".Общинският съветник от БСП добави, че той самият вече е получил подобен сигнал. \"Граждани ми се оплакаха, че в 68-о училище в квартал \"Дружба-1\" е нарисувана голяма свастика. Ще се опитаме още тази вечер да я почистим, а ако не успеем - ще го направим в понеделник сутринта преди официалното откриване на учебната година, обясни Борис Цветков. - Защото не искаме децата, отивайки на училище, да ги посреща свастика на входа на учебното заведение, вместо там да са портретите на Васил Левски и Христо Ботев\". ", "date": "2018.09.16", "title": "Борис Цветков: Чистим свастики, а СО и МВР допускат свободна продажба на фашистки символи"}
{"url": "http://www.cross.bg/sloii-ozonoviya-zashtita-1583995.html", "text": "/КРОСС/ Международният ден за защита на озоновия слой се отбелязва  от 1995 г. по решение на Общото събрание на ООН от 19 декември 1994 г.Това е денят на подписването на Монреалския протокол за защита на озоновия слой през 1987 г.Озоновият слой е част от земната атмосфера, която съдържа относително висока концентрация на озон и има свойството да поглъща по-голямата част от ултравиолетовите лъчи, падащи над Земята.Открит е през 1913 г. от френските учени Шарл Фабри и Анри Бюсон.В атмосферата се съдържат вещества, които разграждат озона. Някои от тях са  естествено създавани в природата, а други са в  резултат от човешката дейност. Намаляването на изхвърлянето на най-разпространените от тези химически вещества, хлорвъглеводороди,  започва с приемането на Монреалския Протокол за защита на озоновия слой на 16 септември 1987.През 1995 г. Марио Молина получава Нобелова награда за това, че 29 години по-рано е предвидил опасността, която представляват хлорвъглеводородите за атмосферата. ", "date": "2018.09.16", "title": "16 септември - Международен ден за защита на озоновия слой"}
{"url": "http://www.cross.bg/svetovnoto-medal-specheliha-1584005.html", "text": "/КРОСС/ Златните\" ни момичета спечелиха златен медал за отборното си представяне с пет обръча в последния ден на Световното първенство по художествена гимнастика в София.Симона Дянкова, Елена Бинева, Мадлен Радуканова, Лаура Траатс и Стефани Кирякова смаяха публика и жури, получавайки 23.300 точки. Възпитаничките на Весела Димитрова вече завоюваха бронзов медал от многобоя на 36-ия шампионат на планетата, като си гарантираха и квота за Олимпийските игри в Токио през 2020 година. Отличието, което донесе ансамбълът ни е второ за страната ни на Световното у нас. Преди това Катрин Тасева, Невяна Владинова и Боряна Калейн спечелиха сребро в отборната надпревара при индивидуалистките.В класирането по медали преди последните финали води Русия. ", "date": "2018.09.16", "title": "Злато за \"златните\" ни момичета на Световното"}
{"url": "http://www.cross.bg/expo-mobility-razvitieto-1584008.html", "text": "/КРОСС/ Над 100 000 души видяха първото изложение за електромобили в България - ELECTRO MOBILITY EXPO 2018. 18 марки електрически автомобили, зарядни станции, е-велосипеди, скутери и лекотоварни автомобили влязоха за 4 дни в Sofia Ring Mall, за да покажат, че секторът е на пътя на иновациите. Електрическата мобилност и развитието на технологиите, опазването на околната среда, потенциалът за навлизане на евтин и чист транспорт, новите концепции за логистика и трафик бяха сред темите на конференцията, която събра в Cine Grand експерти, производители, разработчици и визионери, ангажирани с развитието на електромобилността в България.А пред българската публика в първото издание на ELECTRO MOBILITY EXPO 2018 застанаха изцяло електрически модели на TESLA, JAGUAR, RENAULT, NISSAN, KIA, VOLKSWAGEN, HYUNDAI, SIN CARS, INOKIM, ECOBIKE, JONWAY, Е-Mountain Bike, лекотоварните METRO 500 и триколесните на Телком Инженеринг, зарядни станции на LEGRAND Electric и ЕЛПРОМ ЕМЗ ШАБЛА, както и прототипът на Team Formula Student BG от Техническия университет - София.Възможността да изпробват най-хитовите експонати в тест драйв позволи на професионалисти и любители да придобият преки впечатления за възможностите на електрическите превозни средства и да се убедят в качествата им, убедени са организаторите на ELECTRO MOBILITY EXPO 2018. „Електрическата мобилност не бъдеще, тя е настояще. Този сегмент от пазара вече е много пъстър и това ни даде основание да организираме изложение\", каза ръководителят на проекта Димитрина Христева. По думите й експозицията дава шанс на всички производители да покажат докъде са стигнали, а на хората - да видят новите технологии, да ги изпробват и да ги поискат. „За нас е важно държавата да подкрепи развитието на този сектор, а публиката - да види смисъл да се обърне към продуктите, базирани на електромобилност. Така се променя един пазар или да създадат нов\", допълни още Димитрина Христева. ", "date": "2018.09.16", "title": "Над 100 000 души посетиха ЕLECTRO MOBILITY EXPO 2018"}
{"url": "http://www.cross.bg/chasa-chyzhbina-vsichki-1584007.html", "text": "/КРОСС/ Повече от два часа участниците в антиправителствен протест пред парламента блокираха днес следобед движението по булевард „Цар Освободител\". Протестът под наслов „Оставка, съд и смяна на системата\" бе организиран в социалните мрежи.Освен към управляващите, гневът на протестиращите е насочен и към медиите, които според тях са „продажни\". Телевизионни екипи бяха изблъскани от протестиращите зад полицейския кордон.Между протестиращите и сградата на Народното събрание има плътен кордон от полицаи. Протестиращите са няколко стотин души, но постепенно редиците им оредяват. Те настояват за оставка на правителството и промяна на модела на управление и предлагат страната да се управлява по швейцарския модел - с референдуми.Протестната акция беше обявена в социалните мрежи като протест на българите от страната и чужбина.„90 процента от българският народ живее под прага на бедността, в това число и аз. Пенсионерка съм и съвсем нормално е да се възмущавам от сегашното управление и да искам промяна\", каза една демонстрантка.„Искам като всеки българин нещата да се променят. Нещата не са добре в момента\", заяви протестиращ мъж. „Даваме сигнал на всички хора, които искат да се промени нещо, да са тук, а не в къщи\", добави друг.„За свободата се воюва. Който иска свобода, да дойде тука\", каза трети демонстрант.По-рано през деня с викове „Оставка\" и под лозунга „Не на партийните мафии, корупция и концесии\" пред паметника на Цар Освободител пред Народното събрание се събраха стотици.Речите започнаха още преди официално обявения старт на протеста от 12.00 часа. Той е с предварително обявена продължителност до 22.00 часа тази вечер.Зад протеста стоят над 34 000 български граждани, живеещи в чужбина, обединени от фейсбук групата „Против геноцида на Борисов и всички досегашни управляващи мафии\".Една от водещите фигури на акцията е Емил Русанов - издател на „Будилник\" в Лондон, който обясни някои от исканията: „Пряко да се избират всички хора, които ще участват в администрацията на тази държава, както и да могат да се отзовават също, защото както си ги избрал, така и би трябвало да можеш да ги отзовеш\".Планира се протести между 12 и 22 часа, които да продължат няколко дни, включително пред български посолства в чужбина.За утре те готвят поход от парламента до Министерския съвет, а в сряда - протест и пред централата на ЕК в Брюксел. ", "date": "2018.09.16", "title": "Антиправителствени демонстранти блокираха за повече от два часа центъра на София"}
{"url": "http://www.cross.bg/predi-poskupvaneto-tzena-1583991.html", "text": "/КРОСС/ Хлябът поскъпна в няколко града на страната, включително и София. За повишението предупредиха преди дни браншови структури и министърът на земеделието и храните. В Пловдив цената скочи с 20 процента, а в Пазарджик увеличението на хлебните изделия е с 30 стотинки.В столицата малките фурни вдигнаха цените още преди няколко дни. Повечето с 10%, но има и такива, които искат и по 20% над досегашната цена. Те обаче предлагат специални видове хляб, които и преди това струваха доста над обикновения. Големите заводи-хлебопроизводители засега държат едровите си цени, но и при тях поскъпването на природен газ, зърно и брашно няма как да не се отрази.Големите зърнопроизводители признават, че новата реколта е с нова цена. Ако на борсите до преди два месеца тон пшеница е струвала 300 лева, сега  тя се търгува за 350.\"Вследствие на аномалии в различни региони на Европа и света имаме по-малко производство, световните борси реагираха. Пшеницата е борсова стока. И сега се кутират на по-високи нива, съответно и в България се изкупува на по-високи нива\", каза още председателят на Националната асоциация на зърнопроизводителите Ангел Вукодинов, цитиран от Нова телевизия.Хората споделят, че при 200 лева пенсия всяка стотинка е ценна, а точно пенсионерите са тези, които разчитат на по-евтин хляб, за да преживеят. До края на годината обаче хлебопроизводителите очакват още едно поскъпване.Опасенията на потребителите са, че след поскъпването на хляба, ще скочат и цените на останалите храни и продукти. ", "date": "2018.09.16", "title": "Цената на хляба постепенно се покачва"}
{"url": "http://www.cross.bg/akyla-masachyzets-yelfliiit-1583993.html", "text": "/КРОСС/ Един човек почина вчера, след като бе нападнат от акула по крайбрежието на американския щат Масачузетс, предадоха Ройтерс и ДПА.Според местни медии мъжът на възраст около 25 години пренебрегнал предупредителните табели по брега на град Уелфлийт. Спасители го извадили от водата, оказали му първа помощ, но по-късно той починал в болница от раните си.По данни от уебсайта sharkattackdata.com това е първото от 1936 г. смъртоносно нападение на акула в океана край Пенсилвания. Експерт по акулите заявил, че по всяка вероятност човекът е бил атакуван от бяла акула, която го взела за тюлен. Уелфлийт е на Кейп Код, където идват много туристи. ", "date": "2018.09.16", "title": "Млад мъж загина след атака на акула край брега на щата Масачузетс "}
{"url": "http://www.cross.bg/sofiya-stolitzata-iskame-1583999.html", "text": "/КРОСС/ Младите социалисти от столицата ще покажат \"София на две скорости\" на празника на града. Фотоизложбата със снимки, която ще демонстрира двойния аршин при управлението на столицата, ще бъде открита официално на 17-и септември, в 15,00 часа. Стативите със снимките на двете лица на София ще бъдат подредени на изхода на метростанция \"Сердика\" от страната на Министерството на здравеопазването. Гражданите и гостите на столицата може да разгледат фотосите между 14,00 и 20,00 часа в Деня на София.На откриването на изложбата ще присъстват лидерът на БСП - София и председател на групата на социалистите в СОС Калоян Паргов, заместник председателят на СОС от БСП Милка Христова, както и останалите общински съветници от БСП.\"София е модерна европейска столица. София е град на античността. София е красива, София е приветлива, София те кара да се влюбиш в нея от пръв поглед, пишат младите социалисти от БСП - София в поканата за изложбата. - София обаче е и град на дупки, графити, разрушени стълбища, запустели сгради, недостъпни тротоари, тъмни улици. С фотоизложбата на открито \"София на две скорости\" искаме да покажем всички лица на столицата. Искаме да я покажем хубава и грозна, спретната и разхвърляна. Искаме обаче и нещо много по-важно - да започнем обществена дискусия за социалните неравенства в столицата. Искаме да обсъдим защо София е една за граждани и туристи в нейния център и друга за своите обитатели навсякъде извън красотата на площади като \"Александър Невски\" и \"Света Неделя\". Искаме да създадем едно творческо пространство, в което да обсъдим проблемите на всеки един от кварталите на София и да покажем, че чрез изкуство можем да зададем важните въпроси за развитието на нашия град. Добре дошли са всички, които обичат града ни и мислят за бъдещето му\". ", "date": "2018.09.16", "title": "Младите социалисти показват \"София на две скорости\" на празника на града"}
{"url": "http://www.cross.bg/kitaii-mita-trump-1583998.html", "text": "/КРОСС/ Президентът на САЩ Доналд Тръмп възнамерява да обяви до понеделник нови мита на стойност около 200 милиарда долара върху внос от Китай, съобщи  „Уолстрийт джърнъл\".Нивото на тарифите ще бъде вероятно около 10 процента, под 25-те на сто, които администрацията на Тръмп бе обявила за този кръг от повишение, твърди вестникът.Съобщението идва, след като Белият дом покани Китай за нови преговори по спора им за нивата на митата.Досега двете правителства са си наложили взаимно мита за внос на стоки за по 50 милиарда долара. ", "date": "2018.09.16", "title": "Тръмп обмисля нови мита за стоки от Китай"}
{"url": "http://www.cross.bg/honkong-taiifyna-raiioni-1583997.html", "text": "/КРОСС/ Тайфунът Мангхут причини хаос в Хонконг, където буквално разтърси небостъргачи, след като удари северната част на Филипините, предаде Франс прес.Тайфунът, който е най-мощният в света от началото на годината, порази земеделски райони в северната част на филипинския остров Лусон, където предизвика наводнения и свлачища.Във Филипините има опасения за около 100 загинали заради тайфуна Мангхут, предаде ДПА.В това число влизат между 40 и 50 души, за които се смята, че са се намирали в миньорска спална барака и са в неизвестност след свлачище в Итогон, на 200 км северно от Манила, съобщи кметът на града Викторио Палангдан. Има данни за 32 загинали в различни инциденти в Итогон, а най-малко още 29 души са загинали в свлачища и други злополуки в други райони на Филипините.В Хонконг метеорологичната служба издаде максимална степен на тревога заради регистрирана скорост на ветровете на тайфуна от 180 км/час, с пориви до 242 км/час.Окото на тайфуна премина на стотина километра от бившата британска колония на път към Южен Китай, но създаде хаос в Хонконг, разбивайки прозорци, събаряйки дървета и разклащайки небостъргачи.Властите на Макао решиха да затворят 42-те казина в града за пръв път в историята им.Хонконгската авиокомпания Катай пасифик е предвидила анулиране на над 400 полета в следващите три дни.2,45 милиона души бяха евакуирани в южната китайска провинция Гуандун, преди тайфунът да достигне крайбрежието. Обявена е най-високата степен на опасност от урагани. Властите на провинцията оборудваха 18 000 убежища в потенциално опасните райони, затворени бяха 632 туристически обекта и над 29 000 строежа, а над 48 000 плавателни съда се върнаха в пристанищата, предаде ТАСС. Нарушено е движението на въздушния и железопътния транспорт.Стихията достигна брега в района на град Тайшан, като води със себе си проливни дъждове и силен вятър, с пориви, достигащи 162 км/ч. Поради дъждовете видимостта в града е била само няколко метра. В момента тайфунът се движи на северозапад със скорост 25-30 км/ч и постепенно губи силата си.", "date": "2018.09.16", "title": "Тайфунът Мангхут сее хаос в Хонконг, след като взе десетки жертви във Филипините"}
{"url": "http://www.cross.bg/petkov-rymen-strani-1584000.html", "text": "/КРОСС/  Румен Петков проведе среща с президента на Ливано-българския съвет Ахмад Aлаедин.  Разговорът е  продължение на инициативата на ПП АБВ за възобновяване на политическите и икономически контакти с арабските страни. Г-н Ахмед Алаедин  отправи покана към г-н Петков да посети икономическия  форум в София под егидата на БТПП и  изрази надежда на събитието да присъстват повече български компании. В допълнение той  отбеляза, че се очаква  голяма  бизнес делегация от представители на банковите и финансови институции  и  секторите  здравеопазване, земеделие и енергетика от Ливан, която да  участва във форума, насрочен за 12, 13 и 14 ноември  тази година. На срещата бяха обсъдени и  теми, свързани с културния обмен и образованието на ливански студенти в България. В заключение, г-н Ахмад Алаедин посочи, че Ливано-българският съвет, на който е ръководител, представлява влиятелна бизнес организация не само на територията на Ливан, а и в други арабски страни, и са на разположение на всяка европейска, включително българска компания, която се обърне за сътрудничество и съдействие към тях.", "date": "2018.09.16", "title": "Румен Петков се срещна с представители на ливанската общност"}
{"url": "http://www.cross.bg/gradysa-oblachnostta-vremenni-1584003.html", "text": "/КРОСС/ През нощта ще преобладава ясно, а в понеделник - слънчево време. След обяд ще има временни увеличения на облачността, но ще остане почти без валежи. Ще духа до умерен североизточен вятър и с него температурите слабо ще се понижат.Минималните температури ще са от 10-12 градуса в котловините на Западна България до 17-19 градуса в източните райони от страната. Максималните температури ще са предимно между 24 и 29 градуса.Над Черноморието ще бъде слънчево, с временни увеличения на облачността, но ще е почти без валежи. Ще духа до умерен вятър от север-североизток. Максималните температури ще са 23-25 градуса, близки до температурата на морската вода. Вълнението на морето ще е 2-3 бала. Над планините ще бъде предимно слънчево, с временни увеличения на облачността, но само на отделни места ще превали. Ще духа умерен до силен вятър от север-североизток. Максималната температура на височина 1200 метра ще е около 18 градуса, на 2000 метра - около 11 градуса. ", "date": "2018.09.16", "title": "Какво време обещават синоптиците за първия учебен ден? "}
{"url": "http://www.cross.bg/katastrofa-repyblikata-zagina-1584002.html", "text": "/КРОСС/ 43-годишен моторист загина при катастрофа в Прохода на Републиката, съобщи Фокус, като се позова на говорителя на Областна дирекция на МВР - Велико Търново Марияна Христова. Произшествието е станало около 12.00 часа. По първоначална информация мотоциклет се е ударил в товарен автомобил. Мотористът е загинал на място.Екипи на \"Пътна полиция\" регулират движението в района на инцидента. Причините са в процес на изясняване. Започнато е досъдебно производство.", "date": "2018.09.16", "title": "Моторист загина при катастрофа в Прохода на Републиката "}
{"url": "http://www.cross.bg/instagram-posledovateli-miliona-1583980.html", "text": "/КРОСС/ Здравословният начин на живот и поддържането на добра форма са на мода в Русия, пише сайта  Ето някои от най-популярните фитнес идоли в страната, които пишат блогове, публикуват рецепти и споделят тренировъчни режими в социалните медии.Съпругата на популярния рапър GeeGun Оксана, има 7.2 милиона последователи в Instagram. Тя публикува снимки от ежедневието си, включително почивки на яхти, заедно с мотивиращи мисли, според които всеки може да има мечтаното тяло.Тя често , който е особено впечатляващ, имайки предвид, че тя е майка на три момичета.Въпреки че не е професионален спортист, Оксана е създала програма, която предоставя индивидуални диети и режими за упражнения за тези, които искат да влязат във форма.\"Първият понеделник на септември е идеалният момент да започнете нов живот със спорт, здравословна храна и красиво тяло. Ако стартирате сега, ще имате мечтаното тяло до следващото лято\", пише в един от нейните постове.Ксения има над 5,7 милиона последователи в  и много таланти. Тя е и главен редактор на списание L'Officiel и телевизионен водещ.Ксения има и скандална репутация поради многобройните си конфликти с други известни личности, както и заради изказвания за формата на чуждите тела. Тя е голям фен на йогата - можете и сами да разберете това като разгледате снимките, в които е заснета в различни асани. Майка на почти 2-годишен син,  мисли, че всички трябва да се поддържат във форма. \"Всекидневното спортуване помага на човек да мисли и работи по-добре\", казва тя.Катя е един от най-популярните фитнес модели в Русия и има 1,5 милиона последователи в Instagram, продава тренировъчни курсове и разполага със собствена модна марка.Тя пуска снимки на най-популярния си актив: нейното дупе. Очевидно е, че се гордее с него. Дава съвети за тренировъчни техники за различни части на тялото и за диети с въглехидрати и белтъчини.В дългите си публикации в  пише по различни теми като личното самочувствие, нуждата от сравнение с другите и - учудващо - самотата.Може да се каже, че тази популярна актриса е пристрастена към фитнеса! А нейните 9,4 милиона последователи в Instagram не си поплюват, когато коментират тялото ѝ. Те твърдят, че многото тренировки отнемат от женствената ѝ красота. Но Настася не го приема лично и често отвръща на заядливците с ирония.\"Искам да виждам резултатите в огледалото и не ми пука дали ме харесвате. Важното е аз самата да се харесвам\", пише тя. Настася не поддържа концепцията за приемане на тялото такова, каквото е. \"Ако искате да приемете себе си по начина, по който наистина изглеждате, тогава спрете да използвате грим и да боядисвате косата си\", добавя тя.Актрисата рекламира различни спортни марки и наскоро стана лице на .Истинското име на този Instagram потребител е Ирене Мешчанская. Тя е съпруга на друг популярен блогър: \"откаченият\" , който напълно промени външния си вид с пластична хирургия. Освен това той носи чорапогащи и гримМася не крие факта, че тя също е легнала под ножа: има силиконови гърди, голямо дупе и изваян стомах. Но настоява, че цялостният ѝ външен вид нямало да бъде същия без здравословната храна и всички часове, които прекарва във фитнес залата. Всеки ден тя показва на своите два милиона последователи как да влязат във форма, докато почиват на дивана и тренират вкъщи. Мася и съпругът ѝ снимат клипчета със здравословни рецепти, показват своите резултати от загубата на тегло и отговарят на въпроси от фенове.", "date": "2018.09.16", "title": "5 руски фитнес богини в Instagram "}
{"url": "http://www.cross.bg/litzenza-leva-kompaniya-1583981.html", "text": "/КРОСС/ След четири години енергийният регулатор прекрати процедурата за отнемането на лиценза на ЧЕЗ Електро България, става ясно от протокол от закрито заседание на Комисията, провело се в началото на август. Процедурата започна още Държавната комисия за енергийно и водно регулиране (ДКЕВР) през 2014 година, а причината е т.нар. \"прихващане\" на милиони левове, които извърши електроснабдителното дружество, по отношение на задължения към Националната енергийна компания (НЕК). В своя защита от ЧЕЗ обясниха, че това е нормална търговска практика, защото държавната енергийна компания на свой ред им дължи милиони. НЕК обаче твърдеше, че с този ход са били изправени пред фалит, а оттук е имало и риск за цялата енергийна система.В началото на 2014 година ЧЕЗ забави плащания по фактури за изкупуване на електроенергия от НЕК и не плати към 61 млн. лева на държавната компания. Толкова дължеше НЕК на електроразпределителното дружество за изкупуването на зелена енергия на преференциални цени. По-късно двете компании успяха да уредят този спор със споразумение. По това дело експертите на КЕВР са направили пълен анализ на финансовото състояние на НЕК преди четири години. Тогава краткосрочните задължения на компанията рязко скачат от малко над 200 млн. лева до над 500 млн. лева. Заключенията на регулатора обаче сочат, че не може да бъде направен извод, че задържането на парите от страна на ЧЕЗ може да наруши снабдяването на крайните потребители с електроенергия. В законодателството няма и финансов измерител на понятието \"нарушаване на сигурността на снабдяването\". Като цяло и дългосрочните задължения на НЕК са в размер на 3,5 млрд. лева, отбелязват още от енергийния регулатор. Друг мотив за прекратяването на процедурата за отнемането на лиценза на дружеството е, че реално в този период не е настъпило нарушение на непрекъсваемостта и и сигурността на доставките на електроенергия.От протокола от закритото заседание на КЕВР по казуса е видно още, че чешката компания коментира в своите изявления, че е поискала разрешение от регулатора да изтегли заем, за да стабилизира финансовото си състояние, но не го е получила. В тази ситуация компанията не е имала друг вариант, за да може да извършва своите задължения, записани в лиценза. Тогавашното ръководство на енергийния регулатор е поискало становища от държавни институции, сред които финансовото министерство, ДАНС, от главния прокурор и Министерството на икономиката и енергетиката - дали отнемането на лиценза ще доведе до срив в енергетиката. Министърът на финансите, тогава Петър Чобанов, пише, че законодателството предвижда фигурата \"особен управител\", който би поел управлението на дружеството и така доставките на електроенергия до потребителите ще бъдат запазени. Повечето институции обаче отказват да вземат отношение към това питане с мотива, че не е в техните правомощия да решават по казуса.   ", "date": "2018.09.16", "title": "КЕВР се отказа да вземе лиценза на ЧЕЗ след 4 години"}
{"url": "http://www.cross.bg/vigenin-sredstva-promyana-1583983.html", "text": "/КРОСС/ „Хората искат промяна. Искат да видят управление, което в много по-голяма степен отчита техните интереси, а не се занимава с преразпределяне на средства към близки фирми, както и с действия, насочени единствено и само до укрепване на властта. С това поведение на управляващите хората ще излязат и на улицата\". Това заяви секретарят на ПГ на „БСП за България\" Кристиан Вигенин в сутрешния блок на БНТ. Според него липсата на идеи, реформи и развитие вече се усеща много силно. „Започнахме срещи в страната. Преди тази инициатива, всеки един от нас провежда редовно срещи с в регионите си, но сега цялата парламентарна група отива в определени региони. Така хората се срещат с много повече народни представители по конкретни политики, както и с експерти. Срещите са много интересни\", обясни той. По неговите думи много хора искат промяна, не само от БСП. „Водим диалог по „Визия за България\" с професионални организации, неправителствения сектор, експерти, за да се опитаме да създадем дългосрочна национална програма за развитието на страната\", каза още народният представител. Той почерта, че инвестициите намаляват, а за демографската катастрофа не се предприемат никакви мерки. „Управляващите са щастливи от това, че безработицата намалява. То не остават хора - търсят работа или в големите градове, или в чужбина. Това не се забелязва дори в мислите на управляващите. Не можем повече да бъдем част от тази политика, която се води и в парламента\", категоричен е Вигенин. Той подчерта, че хората недоумяват как за дребни, но важни неща,  не могат да се намерят пари, а се „размятат\" милиарди за увеличение на заплатите на държавната администрация, с което управляващите се опитват да си купят още малко време. „Многократно сме поставяли въпроса, че Борисов разпределя стотици милиони, извън държавния бюджет, към общини, ръководени от ГЕРБ. За общини с кметове от опозицията - няколко милиона. Не е вярна тезата, че за Борисов и правителството е без значение коя партия управлява\", посочи Кристиан Вигенин. Той подчерта, че тези средства след това се разпределят към близки до властта фирми, чрез обществени поръчки, които най-често са нагласени. „А това цели ГЕРБ да бъдат подпомогнати в изборите. Самозабравянето и наглостта на управляващите води до промяна в настроенията и това управление ще се срине под собствената си тежест. Страната е ощетена, защото когато по този начин се инвестират средства, не отиват за качествени проекти\", обясни той. Според Вигенин новият парламентарен сезон е започнал с летящ старт - три оставки на министри. „Защо тези трима министри поемат политическа отговорност, а министър Порожанов, чиято оставка искаме отдавна, продължава да стои?\", попита народният представител и обясни, че има и пореден провал в неговото министерство - съмнения за конфликт на интереси на шефа на Изпълнителна агенция по горите във връзка с оградата, която се строи по границата с Румъния, за борба с африканската чума по свинете. Според него това е поредното доказателство как мерките за борба с подобни зарази се превръщат единствено и с фокус изразходване на нови средства и пак преразпределяне до близки фирми. „Тази ограда е измишльотина на българските власти. Миналата седмица имах среща с ЕК, с директора, който конкретно отговаря за борбата с тези заболявания, и той каза, че тези огради не могат да спрат болестта, не препоръчват строителството им и не възстановяват средства за подобни действия\", обясни Вигенин. „Тримата министри си отиват, а Цецка Цачева продължава да стои след грандиозния скандал с Търговския регистър. Най-доброто, което може да направи премиерът, е да оттегли себе си и да отидем на нови избори. Той е изпуснал нещата от контрол и всеки прави, каквото си иска в това правителство. Това вреди на България. Борисов и ГЕРБ не разбират, че времето им изтече\", каза още Кристиан Вигенин.", "date": "2018.09.16", "title": "Вигенин: Хората искат промяна "}
{"url": "http://www.cross.bg/glava-grazhdani-zala-1583986.html", "text": "/КРОСС/ За поредна година президентската институция отвори врати за граждани по случай Европейските дни на наследството. Хората могат да разгледат сградата на администрацията на държавния глава до 16:00 часа. Администрацията на президента се включи в инициативата Европейски дни на наследството и за поредна година отвори врати за граждани.Държавният глава Румен Радев прие лично първите гости в Гербовата зала на „Дондуков\" 2. \"Президентската институция от години подкрепя тази инициатива и всяко усилие за прозрачност и достъп на гражданите до работата на институциите\", каза Радев.\"В Гербовата зала посрещаме държавни глави, делегации и гости от най-високо ниво. Радвам се днес, защото най-високото ниво сте вие - българските граждани\", каза президентът пред гостите си. А най-малките бяха и най-нетърпеливи да седнат на стола на държания глава. \"Ролята на президента е да помага на държавата\", категорично бе едно от децата, които посетиха президентството.", "date": "2018.09.16", "title": "Президентът прие първите посетители в Гербова зала"}
{"url": "http://www.cross.bg/protesta-pravitelstvoto-protestut-1583984.html", "text": "/КРОСС/ Протест срещу управлението на държавата се провежда днес в центъра на София пред сградата на Народното събрание. Той настоява за смяна на политическата система и съвпада с други публични мероприятия.Протестът започна в 12 часа. Инициатори на протеста са живеещият в Лондон Емил Русанов, собственик на сайта \"Будилник\", Росен Миленов и Светослав Козлуджов. За протеста се очаква присъствие на българи от чужбина.Росен Миленов, бивш служител на ГДБОП и ДАНС, заяви, че ще отиде на протеста с децата си и посочи исканията, които ще бъдат поставени: \"Оставка на правителството на \"Борисов 3\", неразпускане 44-тото НС, приемане на кабинет, излъчен от гражданите, който ще работи по разписана програма със срокове и конкретни неща\".Протестът е под наслов \"Оставка, съд и смяна на системата\" и се организира през различни групи във Facebook.Самият протест започна без напрежение и провокации. Присъстващите скандират \"Мафия\", \"Оставка\" и \"Всеки ден ще е така до оставката\".Протестиращите призовават \"Да си върнем нацията\". Чуват се също така призиви за смяна на системата, за действия срещу концесии, големите вериги магазини, срещу високите цени на тока, парното и водата. Един от протестиращите призова за съставяне на \"задгранично правителство\".Основната цел на протеста е за безсрочен протест за сваляне правителството на Бойко Борисов от власт.Протестиращите се обявиха и срещу медиите, които по тяхно мнение обслужват интересите на властта.Протестът ще продължи три дни. Следващият ще е на 26 септември пред централата на Европейската комисията в Брюксел, където протестиращите ще внесат петиция, в която описват тревожното състояние, в което се намира България.В подкрепа на протеста се обявиха и от няколко паравоенни организации, сред които и БНО \"Шипка\".По-рано днес се появи информация, че протестът ще опита със сила да свали правителството.В района е засилено полицейското присъствие. В службите имало получени сигнали за това, че част от протестиращите щели да се опитат да провокират полицията, охраняваща мероприятието. Заради това са взети превантивни мерки от МВР, съобщава БНР. \n\t\t\t\t\t Снимка: БГНЕС", "date": "2018.09.16", "title": "Протест срещу правителството пред парламента (видео)"}
{"url": "http://www.cross.bg/zhivota-chasa-poboya-1583985.html", "text": "/КРОСС/ 36-годишен мъж от Враца е с опасност за живота, след като двама души са му нанесли побой в събота сутринта, съобщиха от Областната дирекция на МВР. Около 6 часа на 15 септември в полицията е подаден сигнал, че пред денонощна закусвалня в града е пребит мъж. Вследствие на побоя мъжът е с опасност за живота, с фрактури на лицевите кости и черепа.Направен му е преглед във врачанската болница, след което е транспортиран за лечение в столичната клиника \"Софиямед\".След разследване врачанските полицаи са установили извършителите на побоя, като и двамата са от близкото село Нефела. Единият от тях е непълнолетен, а другият е на 22 години.Двамата са задържани в полицейския арест за срок до 24 часа, а случаят се разследва.", "date": "2018.09.16", "title": "Мъж се бори за живота си след побой във Враца "}
{"url": "http://www.cross.bg/merki-putna-putishta-1583987.html", "text": "/КРОСС/ Извършва се инвентаризация на републиканската пътна инфраструктура, която е 20 000 км, съобщава пресцентърът на агенцията \"Пътна инфраструктура\".Проверката е по разпореждане на министъра на регионалното развитие и благоустройството в оставка Николай Нанков, се припомня в съобщението.Отбелязва се, че информацията трябва да бъде обобщена от АПИ до средата на октомври 2018 г., като се определят пътищата, за които трябва да се предприемат незабавни мерки. Докладът ще включва данни за състоянието на настилката, канавките и банкетите, мантинелите, вертикалната и хоризонталната маркировка.Ще бъдат посочени последните ремонти на пътните отсечки, както и кой ги е изпълнявал. За всяка пътна отсечка ще бъдат посочени сигналите, които са подавани, както и какви мерки са взети по тях. За всеки път трябва да се предложат мерки, за да бъде приведен в нормално експлоатационно състояние, както и срокове, в които могат да бъдат изпълнени, посочват от АПИ. Не са водени разговори с народни представители за вземане на асфалтови проби от участъци по автомагистралите \"Люлин\", \"Тракия\" и други републикански пътища за проверка на качеството, уточняват от АПИ по повод на публични твърдения на депутата Елена Йончева. ", "date": "2018.09.16", "title": "АПИ: Извършва се инвентаризация на републиканските пътища"}
{"url": "http://www.cross.bg/kaloyan-pargov-iskat-1583988.html", "text": "/КРОСС/ Вдигането на заплатите в държавната администрация е предизборна кампания в аванс. До такъв извод стигна лидерът на БСП - София Калоян Паргов, който участва в предаването \"Офанзива с Любо Огнянов\" по \"Канал 3\" в събота вечерта. Според председателя на столичната организация на социалистите увеличението с 10% на месечните възнаграждения в държавната администрация е поредният опит на управляващите да спасят положението и може да бъде прибавено към серията от акции като министерските оставки, задграничните посещения за снимки с един или друг световен лидер и разни други пиар ходове.\"Защо точно в този момент решиха да увеличат заплатите в държавната администрация? За мен това е ход на правителството с цел да поуспокои напрежението в един сектор, който по традиция е източник на гласове, коментира Калоян Паргов. - Оставките на тримата министри са глътка въздух, която премиерът Борисов получи възможност да даде на правителството. След европредседателството се очакваше подобен ход, който да му даде спокойствие за по-дълъг период. Оставките на тримата министри послужиха като отдушник. За съжаление, поводът, който доведе до смяната им, е трагичен. Тук е логично да зададем въпроса дали министрите може да бъдат бушони и с техните оставки да бъдат решавани проблеми, като тези, които лъснаха след катастрофата край Своге. Кой и как контролира, кой носи отговорност? Това са много важни въпроси, защото които и да са министри, ако продължават да работят по този начин, винаги ще стигат до катастрофални резултати\".Калоян Паргов коментира и поредния сблъсък между президента и премиера, този път по повод посещението на българската делегация на Сесията на ООН. Според лидера на БСП - София, това ясно показва, че войната между \"Дондуков 1\" и \"Дондуков 2\" върви с пълна сила и в нея се използва целият арсенал от трикове и номера. \"Добре би било в Народното събрание някой да обясни каква ще бъде целта на българското присъствие на тазгодишната Сесия на ООН, какви интереси ще защитават, какъв е смисълът от това посещение от гледна точка на задачите, които нашата делегация ще решава, за да стане ясно на обществото, коментира Калоян Паргов. - Нека да се аргументират, за да осмислим присъствието там на премиера. Чух и за предстояща среща с Доналд Тръмп. Какво ще обсъждат на нея, какви въпроси ще бъдат поставени в полза на България?\".Според лидера на столичните социалисти позицията на президента Румен Радев по отношение на евентуални предсрочни парламентарни избори е вярна и точна към настоящия момент. \"Всички вече познаваме премиера Борисов, който днес е на едно мнение, утре - на друго. По една или друга причина обикновено не завършва мандатите си, припомни Калоян Паргов. - БСП е партия на 127 години и през повечето от това време е била парламентарно представена. Затова ние постоянно се борим за доверието на гражданите. Ако стигнем до ситуация за предсрочни парламентарни избори, БСП по принцип е готова. Основната ни цел в момента е да убедим категорично хората, че сме в състояние да управляваме и от тази гледна точка ни е необходимо още малко време. Оценката на президента беше съвсем ясна - в момента избори не са необходими, тъй като нищо няма да променят. Приемам това мнение като опит да мотивира, да стимулира БСП да бъде още по-активна, да покаже още по-ясно алтернативата, тоест - има какво още да се желае от нас. Като в казармата - стимулираш войската да тръгне към победата. И ние точно това се опитваме да направим в момента\".Калоян Прагов е категоричен, че БСП не търси дестабилизация на държавата, а предлага нов модел и посока на управление. \"Крайно време е Борисов и неговото правителство много ясно да си дадат сметка, че гледането и показването на действителността през розови очила не работи. Хората искат истински резултати, които да виждат със собствените си очи, коментира Калоян Паргов. - При посещението ми в Лондон преди дни и срещите ми с успелите млади българи там разбрах какво очакват те от родината си. Те искат да бъдат оценявани според възможностите им, според знанията и уменията им. Искат да се чувстват свободни и спокойни за бъдещето си в държавата. Искат възможност да се развиват. Не искат да се страхуват от натиск, от рекет - политически или друг. Те вярват в меритокрацията - искат държавно управление, в което да участват способните и заслужилите със знания и умения. Сега от нас зависи да направим така, че успелите българи да работят за по-доброто бъдеще на България, независимо дали в родината или извън нея\".  ", "date": "2018.09.16", "title": "Калоян Паргов: Вдигането на заплатите в държавната администрация е предизборна кампания в аванс"}
{"url": "http://www.cross.bg/zarkov-krym-horata-1583990.html", "text": "/КРОСС/ „Започнахме активно да разясняваме проекта „Визия за България\" очи в очи с хората, тъй като 44-тото НС, в този си вид, е изчерпано. Провеждането на така належащите предсрочни избори трябва да бъде пряко обвързано с това- какво хората реално очакват\". Това заяви зам.-председателят на ПГ на „БСП за България\" Крум Зарков пред БНР. Той припомни, че управляващите допуснаха ключов законопроект и президентско вето върху Административнопроцесуалния кодекс, засягащ политическите, икономическите и гражданските права на българските граждани да бъдат опорочени напълно съзнателно. „Затова ние сме при хората и искаме да кажем- какво може и трябва да се направи, а те от своя страна да кажат как виждат нещата\", допълни народният представител. Зарков коментира и случая с арестуваните журналисти, който властимащите допуснаха да се превърне в скандал с международен отзвук. „Какъв знак даваме на обществото и международната общност?\", попита Зарков. Той добави, че в обществото се заражда изключително тревожна тенденция - всеки израз на недоволство да изглежда като преврат или искането на оставката да бъде дефинирано като подривна дейност. „Смяната на управлението трябва да бъде свързана със смяна на модела\", категоричен бе Крум Зарков. Той добави, че ПГ на „БСП за България\" има изработен документ, който е отворен за всички хора. Събираме мнения, критики, въпроси и предложения от цялата страна. Най-важното е, че предлагаме неща, които реално биха могли да се случат\", отбеляза Зарков. „Ако г-н Манолев беше станал министър на транспорта, или, ако г-жа Аврамова беше станала министър на регионалното развитие, щеше ли да бъде различен начинът, по който се правят обществените поръчки и контролът върху изпълнението им? Разбира се, че не\", категоричен бе Зарков. Той припомни, че в мотивите във внесения през януари вот на недоверие от БСП са били упоменати обществените поръчки в сферата на строителството. „Всички знаят, че моделът е сгрешен,но никой не желае да го промени. Алтернативата на краденето е да не се краде\", заключи Крум Зарков", "date": "2018.09.16", "title": "Крум Зарков: Проектът „Визия за България“ се доразвива очи в очи с хората"}
{"url": "http://www.cross.bg/bulgariya-ryskiya-borisov-1583989.html", "text": "/КРОСС/ Министър-председателят Бойко Борисов се срещна с министъра на спорта на Руската федерация Павел Колобков, който е на официално посещение в България. Двамата подчертаха дългогодишните приятелски отношения между Русия и България в сферата на спорта и бяха категорични, че двете страни ще продължат доброто си сътрудничество и в бъдеще.Българският премиер посочи, че страната ни инвестира много в спортна инфраструктура и даде за пример многофункционалните спортни сгради в София, Пловдив, Русе, Ботевград, Сливница, Шумен и други. \"Вложихме 350 милиона лева и в момента разполагаме с много добра база за подготовка на спортистите\", подчерта Бойко Борисов. Той допълни, че страната ни има добри традиции в спорта и че посещенията на руския спортен министър и на президента на Международния олимпийски комитет Томас Бах са най-доброто доказателство за това, че България се справя добре в сектора. Павел Колобков приветства добрата организация на трите световни първенства, които се провеждат едновременно в България и изтъкна отличната подготовка на българския отбор по художествена гимнастика. На срещата присъстваха министърът на младежта и спорта Красен Кралев и посланикът на Русия в България Анатолий Макаров.Премиерът Борисов предаде специални поздрави на руския президент Владимир Путин. Министър-председателят покани руския спортен министър да присъства и на Световната купа по ски за мъже в България тази зима.", "date": "2018.09.16", "title": "Борисов се срещна с руския спортен министър Павел Колобков"}
{"url": "http://www.cross.bg/yudzhini-printz-otkolkoto-1583971.html", "text": "/КРОСС/ Сватбата на британската принцеса Юджини ще е с повече гости, отколкото на братовчед ѝ принц Хари, макар и церемонията да е на същото място, съобщи в. \"Дейли експрес\". Дъщерята на принц Андрю и Сара Фъргюсън е поканила повече хора, отколкото може да побере храмът \"Сейнт Джордж\" в замъка Уиндзор. Местата в кралския параклис са 800, а изпратените покани за церемонията са 850. Принц Хари и Меган Маркъл поканиха за церемонията 600 души.Списъкът с гостите на принцеса Юджини е не само по-дълъг, отколкото на принц Хари и Метан, но и с много повече знаменитости. Сред тях са Роби Уилямс и съпругата му Ейда с петгодишната им дъщеря, която ще е една от шаферките. Очаква се Ели Голдинг и Роби Уилямс да са сред изпълнителите. Сватбата на принцеса Юджини на 12 октомври ще струва два милиона британски лири - много по-малко от огромната сума от 45 милиона лири, отделена за по-височайшия ѝ братовчед през май. Кралските особи обаче отново ще празнуват разточително.", "date": "2018.09.16", "title": "Принцеса Юджини е поканила 850 гости на сватбата си "}
{"url": "http://www.cross.bg/sofiya-dvizhenie-levski-1583978.html", "text": "/КРОСС/ Ключови булеварди, които затрудниха трафика в София заради ремонти, ще бъдат пуснати за движение от 17 септември, съобщи в „Събуди се\" Евгени Крусев, зам.-кмет по транспорта на София.От понеделник ще бъде пуснато изцяло движение по бул. „Арсеналски\" в София. Ще продължи работата по тротоарите на места, но тя трябва да приключи в следващите няколко дни. От понеделник се пускат за движение и бул. „Васил Левски\" в участъка между Ректората и паметника на Васил Левски, ул. „Източна тангента\",  ул. „Цар Симеон\".Продължава работата по бул. „Монтевидео\", където е положена първата част от асфалтовата и до десет дни също ще бъде възстановено движението. Затвореният бул. „Пенчо Славейков\" ще бъде готов до началото на октомври.Ремонтните дейности ще продължат единствено по ул. „Граф Игнатиев\". Подменя се цялата инженерна инфраструктура в района, подменят се трамвайните релси и едновременно с това се полагат нови гранитни настилки. От Столична община обещават в началото на ноември да бъде пуснато движението на трамваите, но вероятно ремонтите по тротоарите на централната улица ще продължат. ", "date": "2018.09.16", "title": "Къде в София ще има ремонти"}
{"url": "http://www.cross.bg/voda-ivancheva-topla-1583976.html", "text": "/КРОСС/ Бившият кмет на столичния район „Младост\" Десислава Иванчева и заместничката ѝ Биляна Петрова говориха за пръв път след ареста им с белязани пари за подкуп.В интервю пред Жени Марчева за bTV в една от залите на Специализирания наказателен съд Иванчева и Петрова казаха, че не са корумпирани и че рано или късно ще докажат своята невинност.„Ако си гузен, ти ще си по-тих от тревата. Ако си корумпиран, няма да воюваш с всички, няма да отстояваш правата на хората. Хора, вярвайте, бъдете с нас, рано или късно ще докажем, че сме прави\", заяви Иванчева.Тя описа ареста като много по-тежък и по-вредящ, отколкото самият затвор. „Чувстваме се дискриминирани. Има само един затвор за жени - в Сливен, което е вид дискриминация. Не може всички от цяла България да се събираме  на едно място, а мъжете да имат почти във всяка област затвор. Нямаме равен старт с г-н Дюлгеров, тъй като той е в София - там, където си живее, ще може по всяко време да си вижда защитниците, има право на отворен престой, комуникира, движи се, има час и половина повече престой навън, има топла вода, има осветление\", изреди бившият кмет на „Младост\". „Ние стоим на аварийно осветление. 23 часа стоим затворени на аварийно осветление, това е кошмар. Без възможност да се проветряват помещенията, без никакъв слънчев лъч, това просто е побъркващо. Ние нямаме топла вода. Аз трябва да се моля да ми се донесе една бутилка топла вода, за да мога да се измия и още не съм отстояла правото си да ми се донесе топла вода\", допълни тя.Снимка: btvnovinite.bg", "date": "2018.09.16", "title": "Десислава Иванчева и Биляна Петрова: Не сме корумпирани "}
{"url": "http://www.cross.bg/okazali-raiiona-pomosht-1583970.html", "text": "/КРОСС/ Екипи на ПСС са оказали помощ на три пострадали жени в Пирин и Витоша. Това съобщи „Фокус\", като се позова на Планинската спасителна служба (ПСС) при БЧК. В последните 24 часа е имало 5 случая на инциденти с туристи. От ПСС са оказали помощ в три от тях. При първия жена е получила травма на главата. Произшествието се е случило в Пирин в района на Муратово езеро. Там са се включили 6 души от отряда в Банско.Вторият инцидент е станал в района на хижа „Безбог\", където жена е счупила крака си при падане. 4 планински спасители са оказали помощ.Третото произшествие се е случило в района на хижа „Момина скала\" във Витоша. Там жена на 48 години е получила травма на крака. Шестима спасители са ѝ оказали помощ.", "date": "2018.09.16", "title": "Три туристки са пострадали в Пирин и Витоша "}
{"url": "http://www.cross.bg/plovdiv-myzikata-kushta-1583972.html", "text": "/КРОСС/ Музиканти от оркестъра на \"Ла Скала\" - Милано откриват есенното издание на IX Международен фестивал \"Дни на музиката в Балабановата къща\", съобщават от пресцентъра на общината.В Дома на културата \"Борис Христов\", в 19.00 часа, Струнен квартет \"Паганини\", съставен от членове на един от най-известните оркестри в света ще открие тазгодишното издание на международния фестивал.За гостуването си в Пловдив четиримата виртуози са избрали емблематична програма от шедьоврите в италианската съкровищница.\"Дни на музиката в Балабановата къща\" е част от Културния календар на Пловдив за 2018 година и се осъществява с подкрепата на Фондация \"Америка за България\", община Пловдив, Общински институт \"Старинен Пловдив\", Министерство на културата.", "date": "2018.09.16", "title": "Музиканти от миланската \"Ла Скала\" откриват \"Дни на музиката в Балабановата къща"}
{"url": "http://www.cross.bg/produlzhava-klas-ychenitzi-1583982.html", "text": "/КРОСС/ Учебната година ще започне в понеделник с над 680 000 ученици в цялата страна съобщава  От тях - около 60 000 ще прекрачат училищния праг за първи път.По нови програми ще учат  децата от трети, седми и десети клас. Така общо новата система покрива всички ученици без тези, които сега ще са четвърти, единадесети и дванадесети клас.През ваканцията бяха ремонтирани над 1 100 училища, 500 от тях цялостно, а в други 50 обновяването продължава и след първия учебен ден.За съжаление продължава негативната тенденция за затваряне на училища. За 17 години у нас са били закрити над 1 000 учебни заведения. Най-много в областите Пловдив, Кърджали, Пазарджик, Хасково и Смолян. За тази година броят на закритите е 13. ", "date": "2018.09.16", "title": "Близо 60 000 първокласници ще прекрачат училищния праг"}
{"url": "http://www.cross.bg/purviya-albaniya-polet-1583973.html", "text": "/КРОСС/ Албанската национална авиокомпания \"Еър Албания\", която беше основана в партньорство с турската компания \"Търкиш еърлайнс\", осъществи днес първия си полет по линията Тирана-Истанбул, предаде Анадолската агенция. От международното летище \"Майка Тереза\" в Тирана за Истанбул заминаха 80 успешни албански студенти. Те бяха изпратени от албанския премиер Еди Рама, който изрази задоволство от факта, че с първия полет за Истанбул са заминали отлични студенти, допълва агенцията.  \"Еър Албания\", чието официално откриване беше снощи, ще извършва пътнически и товарни превози.", "date": "2018.09.16", "title": "Новата компания \"Еър Албания\" осъществи първия си полет"}
{"url": "http://www.cross.bg/skanirane-a-madzhymdar-1583979.html", "text": "/КРОСС/ След получаването на новите радари А-100 \"Премьер\" възможностите на руските Въздушно-космически сили значително ще се повишат, твърди се в статия на американското издание The National Interest, цитирано то .Съчетанието на новия комплекс с изтребители Су-30СМ и Су-35С дава на Русия сериозно превъзходство във въздуха, твърди редакторът на изданието Дейв Маджумдар, цитиран от \"Российская газета\".А-100 е построен на базата на съвременния товарен Ил-76МД-90А, серийно произвеждан в Уляновск.\"Замяната на старите двигатели Д-30КП-2 с нови ПС-90А-76, инсталирането на модифицирани криле и усилено шаси съществено подобриха характеристиките на самолета\", пише авторът, позовавайки се на описанието на модернизираната машина.Непосредствено радиолокационният комплекс е базиран на антена с активна фазирана решетка. Маджумдар отбелязва определено сходство между радиотехническото оборудване на А-100 със системата Northrop Grumman E- 2D Advanced Hawkeye, като подчертава преимуществата на руския образец.\"Системата под название \"Премьер\" включва в себе си и ротационна антена с активно електронно сканиране по вертикала и механично сканиране по азимута.Според изявленията на разработчиците А-100 със своите панорамни радари и компютърни системи може да наблюдава въздушното пространство на стотици километри във всяка посока. След идентификацията на целта изпраща пълните данни за нея на комплексите за противоракетна отбрана. Въздушните комплекси от ново поколение могат да се използват като командни пунктове, което улеснява контрола на въздушни, сухопътни и морски групи.\"Много е вероятно новият радар с активно електронно сканиране да даде на руския А-100 преимущество над Boeing E-3 Sentry на американските военновъздушни сили. В последния се използва пасивна фазирана антенна решетка за вертикално сканиране в S-диапазона и механично сканиране по азимута\", пише Маджумдар.ВКС на Русия планират да заменят целия си флот от 15 самолета А-50 и четири А-50У на превъзхождащите ги по болшинството от характеристики А-100, смята авторът. Въпросът е единствено в това колко време ще отнеме този процес. ", "date": "2018.09.16", "title": "Новият руски летящ радар ще бъде сериозен проблем за НАТО"}
{"url": "http://www.cross.bg/bekum-modata-viktoriya-1583974.html", "text": "/КРОСС/ Неутвърдената и без опит в света на модата, Виктория Бекъм пуска своята запазена марка „VB\" през 2008 г. в Ню Йорк, отвъд Атлантическия океан, далеч от родната си Великобритания. Десетилетие по-късно тя ще участва в неделя, в Лондонската седмица на модата за първи път при триумфалното си завръщане у дома вече като дълбоко уважаван дизайнер и предприемач.Бившата певица от Спайс Гърлс управлява една империя, състояща се от четири линии за облекло, повече от 400 търговски обекта в над 50 държави и офиси в Лондон и Ню Йорк. В самото начало Бекъм, дългогодишна модна икона, се изправя пред страховито предизвикателство: да убеди конкурентната и взискателна индустрия, че може да остави трайно впечатление у непредубедените модни фенове.Възползвайки се от възможността да надмине статуса си на поп звезда и футболна съпруга, тя постепенно печели широко признание, дори от светила в модата като Карл Лагерфелд - творческият гений зад Шанел.„Много я виждаха като още един пример за знаменитост, която иска да има модна линия без специализирано обучение\", казва пред АФП Андрю Гроувс, професор по моден дизайн в Уестминстърския университет. „Чрез упорита работа и решителност, тя опроверга онези ранни погрешни критики.\"В продължение на десетилетие, 44-годишната Бекъм се осмели да разработи и аксесоари, да разшири продажбите си в международен и онлайн формат и да увеличи сътрудничеството си с представители на Рийбок, Таргет и Есте Лодер.Нейният стил се разви - от шикозния класицизъм, който бележи първите й стъпки във висшата мода до по-смелите разчупвания и живи цветове - неоново оранжево, ментово зелено, лилаво - по-съвременни предложения.Тя твърди, че тайната на нейния успех е в неуморна работна етика и подкрепата на семейството й - съпругът й, футболната суперзвезда Дейвид, и техните четири деца.Марката Виктория Бекъм се оценява, според списание „Моден бизнес\", на 100 млн. паунда. ", "date": "2018.09.16", "title": "Виктория Бекъм празнува 10-годишен юбилей в модния бизнес"}
{"url": "http://www.cross.bg/internet-internet-oktomvri-1583969.html", "text": "/КРОСС/ Интернет може да рухне на 11 октомври. Такава новина заля социалните мрежи в началото на седмицата. Посочената причина е първата в историята смяна на така наречените ключове на интернет регулатора, което може да създаде проблеми при сърфирането в мрежата. Истината обаче не изглежда толкова песимистично, коментираха български IT експерти пред БНТ.Интернет потребителите бяха предупредени, че след 11 октомври част от ресурсите в мрежата може да се окажат недостъпни, а много сайтове да се откриват изключително бавно. В действителност от години се подготвя смяна на секретните ключове в самия корен на интернет.Интернет потребителите бяха предупредени, че след 11 октомври част от ресурсите в мрежата може да се окажат недостъпни, а много сайтове да се откриват изключително бавно. В действителност от години се подготвя смяна на секретните ключове в самия корен на интернет.\"Най-добрият сценарий е в повечето държави никой да не разбере нищо от проблема, а най-лошото е тези 2 милиона потребители да им спре достъпа до интернет изцяло - не могат да отварят сайтове, имейли, и ако това стане, те трябва да се обадят единствено на интернет доставчика си и той да промени настройките\", каза Илия Базлянков, IT експерт.Според него, българските интернет потребители могат да бъдат спокойни - готвените промени се очаква да засегнат най-вече САЩ. ", "date": "2018.09.16", "title": "Интернет може да рухне на 11 октомври"}
{"url": "http://www.cross.bg/priroden-petrol-raiiona-1583962.html", "text": "/КРОСС/ Гражданската война в Сирия е към края си, но битката за откритите наскоро огромни залежи от природен газ в Източното Средиземноморие едва сега започва, пише турският вестник \"Йени Шафак\". Според медията, присъствието на мощни военни флотилии на Русия и САЩ има и друг смисъл, освен съдействие за определени страни в сирийския конфликт.Според експерти, това е третото по обем находище на природен газ в света. А това е апетитно парче както за енергийни компании от целия свят, така и за големите и силни държави, разполагащи с мощни военно-морски сили. Назряват събития, които вероятно ще променят сериозно картата на енергийните доставки за Европа-най-големият и платежоспособен пазар в близост до находището.На 28 септември Exxon Mobil започва да проучва района и да сондира за природен газ и петрол. Същото планират да направят Total, Shell, Eni, Qatargas, Noble Enerji, Kogas.Енергийните ресурси водят в района и военна сила. Франция вече се разбра с Кипър да използва въздушна и морска база в южната част на острова. САЩ също претендират за своя военно-морска база в Кипър и вероятно скоро ще я получат. Великобритания има две военни бази на острова, а пристанището в лимасол се използва заедно от Русия и САЩ, въпреки противопоставянето им в Сирия.Турция разполага с голям военноморски флот в региона и тя не крие ,че той ще бъде използват, за да не допусне нарушаване на правата на страната да добива природен газ и петрол. Като цяло военното присъствие в района продължава да се увеличава.Причината е една- третото по величина находище на природен газ в света и намеренията на всички големи играчи да участват в експлоатацията му. Засега проучват, но добиването на петрол и природен газ от находището е въпрос на няколко години. И никой не смята да отстъпва от възможността да продава природен газ в Европа-най-големият и платежоспособен пазар наблизо. Това означава много пари и то за дълъг период от време, а такъв бизнес не е за изпускане. ", "date": "2018.09.16", "title": "Войната за природния газ в Източното Средиземноморие обещава да е безмилостна"}
{"url": "http://www.cross.bg/kompozitziyata-gimnastika-hydozhestvena-1583964.html", "text": "/КРОСС/ Българският ансамбъл по художествена гимнастика спечели бронзов медал от многобоя на 36-о Световното първенство по художествена гимнастика, което се провежда в София, съобщава gong.bg. По този начин нашите момичета си гарантираха и квота за Олимпийските игри в Токио през 2020. Както е известно, надпреарата у нас бе и квалификакация за Игрите след две години, като само попадналите в призовата тройка тимове вече си гарантираха участие в надпреварата под петте преплетени кръга.Симона Дянкова, Елена Бинева, Мадлен Радуканова, Лаура Траатс и Стефани Кирякова бяха бурно аплодирани от изпълнилите до краен предал „Арена Армеец\" фенове. Момичетата на Весела Димитрова бяха горещо приветствани, но при изиграванията им като че емоциите взеха връх и те допуснаха неточности и в двете си композиции.   Грациите ни стартираха с изпълнение на смесеното съчетание на три топки и две въжета, където получиха 22.350. Нашият щаб пусна контестация за тази оценка, която обаче бе отхвърлена.На пет обръча гимнастичките ни също не играха чисто, като сред грешките им бе и излязъл извън терена обръч. Така се наложи композицията да бъде довършена с резервния уред.Въпреки всичко това, високата заложена сложност на композицията ни изигра съществена роля, като реферите оцениха композицията на 19.700, което бе достатъчно за събиране на сбор от 42.050 за третото място.Световната титла в София спечели Русия, а среброто остана за Италия. ", "date": "2018.09.16", "title": "Бронз от многобоя за ансамбъла ни по художествена гимнастика "}
{"url": "http://www.cross.bg/kmetut-ideyata-referendym-1583961.html", "text": "/КРОСС/ Кметът на Лондон Садик Хан призова за насрочването на нов референдум за членството на Великобритания в ЕС. Премиерът Тереза Мей отхвърля идеята за ново допитване и очаква сделката да бъде одобрена от Камарата на общините.Призивът на видния лейбърист Хан, изложен в негова статия във вестник \"Обзървър\", поставя под натиск лидера на Лейбъристката партия Джереми Корбин, също да подкрепи идеята за референдума.Садик Хан обвинява правителството на консерваторите за начина по който води преговорите по Брекзит и твърди, че заплахите за жизнения стандарт, икономиката и заетостта са прекалено големи, за да не бъде дадена думата на избирателите. ", "date": "2018.09.16", "title": "Кметът на Лондон призова за нов референдум за Брекзит"}
{"url": "http://www.cross.bg/verzilov-pysi-raiiut-1583963.html", "text": "/КРОСС/ Изтъкнатият противник на Кремъл Пьотр Верзилов пристигна снощи със медицински самолет в Берлин за лечение, след като във вторник бе настанен в московска болница със затруднения в зрението, говора и двигателния апарат, предадоха Ройтерс и ДПА. \"Убедена съм, че той е бил отровен умишлено и че това е бил опит да бъде подтикнат към самоубийство\", каза пред вестник \"Билд\" вчера съпругата му Надежда Верзилова, която го чакаше на летище \"Шонефелд\".Членове на руската протестна пънк група \"Пуси райът\", с която Верзилов сътрудничи, също заявиха, че той вероятно е отровен.Смята се, че 30-годишният мъж е погълнал мощно лекарство, което потиска невротрансмитера ацетилхолин. Според медийни публикации лекарите открили в кръвта му следи от силни психотропни вещества.През юли Пьотър Верзилов и още три жени, свързани с \"Пуси райът\", навлязоха за кратко на терена по време на финала на Световното първенство по футбол в Москва. После наруштелите излежаха присъди от по 15 дни затвор.Верзилов редактира новинарския онлайн портал \"Медиазона\", който се занимава с нарушенията на човешките права в руските затвори. ", "date": "2018.09.16", "title": "Пьотр Верзилов от \"Пуси райът\" се лекува в Берлин "}
{"url": "http://www.cross.bg/prevoznite-sredstva-smolyan-1583966.html", "text": "/КРОСС/ Днес в 16 ч. в една лента ще бъде пуснато движението край срутището при Тикале на път II-86 Смолян - Мадан. Движението в участъка ще се регулира със светофарна уредба, а скоростта ще е ограничена до 20 км/ч. Трафикът ще се пропуска в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В останалото време от денонощието превозните средства ще продължат да преминават по обходните маршрути, тъй като в района на срутището продължават укрепителните дейности на откоса със стоманени профили и изграждането на анкерната система. При пропускането на превозните средства в определените часове строителни дейности няма да се извършват. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян - Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян - с. Чокманово - с. Смилян - гр. Рудозем - с. Средногорци и обратно.", "date": "2018.09.16", "title": "Пускат движението край срутището на пътя  Смолян - Мадан"}
{"url": "http://www.cross.bg/intelekt-izkystven-razrabotki-1583968.html", "text": "/КРОСС/ Пентагонът е заделил 2 млрд. долара за разработка на проекти, свързани с военен изкуствен интелект, съобщава в. Washington Post. Инициативата се ръководи от организацията DARPA, която е звеното за проучвания и разработки на американските военни.Целта на проекта е подобряване на комуникацията между човек и машина, както и създаването на машини и роботи, които могат да изучават заобикалящата ги среда и да се адаптират към нея. Инвестициите са насочени към разработки на частни компании, както и на самите военни.DARPA иска да се открият и разработят начини машините да придобият способности да комуникират като хора и да могат да взимат решения и да ги аргументират. Друга цел е създаването на изкуствен интелект, който да помага при оценката на риск, както и при проверките на хора при даване на достъп до секретна информация.Никъде в проекта не се споменава използването на изкуствен интелект за и като оръжие. Това е доста деликатна тема, като има активни призиви да се въведат международни ограничения и спогодби, които да забраняват подобни разработки. За сега DARPA също я избягва и се концентрира върху други проекти с изкуствен интелект и автономни системи. ", "date": "2018.09.16", "title": "Пентагонът инвестира 2 млрд. във военен изкуствен интелект"}
{"url": "http://www.cross.bg/bira-sveta-ychenite-1583975.html", "text": "/КРОСС/ Археолози от университета „Станфорд\" откриха най-старата бира в света, съобщава Би Би Си. Находката, която може би е на над 13 000 години, е намерена в праисторическа пещера близо до Хайфа, Израел. Учените проучвали погребален комплекс на полуномадско племе ловци, когато се натъкнали на остатъци от алкохол е в един древните съдове.До момента се предполагаше, че варенето на бира е започнало преди около 5 000 години. Новото откритие не само може да преобърне историята на пивото, но може да се окаже, че то не е вторичен продукт на правенето на хляб, както се предполагаше до момента.Археолозите не могат да кажат кое е първото - хлябът или бирата, но се предполага, че пивото е било варено, за да се използва за ритуални дейности в памет на мъртвите. Учените искали да установят с какви растения са се хранели хората от племето Натуфиан, които са живели между Палеолита и Неолита, когато внезапно се натъкнали на следи от алкохол, направен от пшеница и ечемик. Разбира се въпреки че процесът на ферментация се е запазил, експертите твърдят, че древната бира не е била толкова силна колкото съвременното пиво. ", "date": "2018.09.16", "title": "Откриха най-древната бира в света"}
{"url": "http://www.cross.bg/borisov-kytev-bulgariya-1583967.html", "text": "/КРОСС/ „БСП никога не е била далеч от хората. Снощи бях в Сандански, преди това в Благоевград. Това, че ще бъдем сред хората не е нещо инцидентно. За мен важното е да намерим бъдещето, визията за България. Не искам повече да живея така. Искам да живея в държава, която знае в каква посока се развива\". Това заяви зам.-председателят на ПГ на „БСП за България\" Антон Кутев в сутрешния блок на Бтв. Според него кабинетът на Борисов се разпада и той се опитва да го задържи с всички сили и средства. „Не мисля, че има българин, който да вярва, че парламентът ще изкара целия си мандат\", допълни той. „Рядко казвам нещо положително в полза на Борисов, но едно от нещата, които все пак мога да оценя в негов плюс е, че той е безскрупулен, когато трябва да се сменят хора. Той винаги е знаел, че е носителят на властта и докато не опре до Борисов, няма да се реши проблемът. Което означава, че всички, които пречат на тази теза трябва да бъдат махани веднага, за да не нарушават този начин на мислене\", обясни Кутев. Според него Борисов панически се опитва да избяга от проблемите, като прехвърли всичко върху по-ниските слоеве. „Единствените, които не се сменят, са двамата вицепремиери, защото трябва да се разпадне коалицията\", каза още народният представител.Кутев е на мнение, че президентът не е подписал указа за освобождаването на Младен Маринов, за да покаже на управляващите, че участва в политическата система със своите функции и не трябва да го използват като пощенска кутия. „Има уважение между институциите и редът трябва да се спазва\", категоричен е зам.-председателят на ПГ на „БСП за България\".По повод навика на Цветан Цветанов да издава присъди от трибуната на НС, Кутев припомни: „Над 6 са делата, по които той и Борисов са осъдени в Страсбург. Огромната част от тях са заради това поведение на Цветанов - излиза на парламентарната трибуна, издава присъди, а после се доказва, че хората са невинни и осъждат България в Страсбург. Нищо чудно и сега да стане същото\", коментира Антон Кутев.", "date": "2018.09.16", "title": "Антон Кутев, БСП: Кабинетът упорито се разпада"}
{"url": "http://www.cross.bg/kontrera-bagazha-vmro-1583977.html", "text": "/КРОСС/ Възрастна жена подаде сигнал в Трето районно управление на столичната полиция срещу общинския съветник от ВМРО Карлос Контрера. Според жалбата, Контрера е разпилял багажа на жената в метростанция вчера.Показания в полицията все още не са давани.87-годишната Дора Николова в момента няма жилище. Снощи оставя багажа си на стълбите на метростанция и слиза да види колко е часът.„И аз като се обръщам, и тя като се обръща там летят крака до тавана и хвърчат разни неща, които аз в момента не мога да осъзная какво са, но понеже аз тръгвам там, където съм си оставила багажа и виждам, че това е моя багаж, който се сипе по багажа, който се тъпче\", описва последвалите събития тя. Има и свидетели на случката. По думите им, Контрера се отнася грубо и с тях, и с полицаите, които идват малко по-късно. „Започна да ме влачи тук под мишница, каза ми: „Сега ще видиш кой съм аз!\". И аз му казвам: „Вие какво, полицай ли сте?\" Той ми казва „Аз съм полицай! Сега ще ви покажа!\", разказва Ирина Кръстева.Дора обяснява, че не познава Карлос Контрера, въпреки че скоро е нощувала в коридора на сградата на ВМРО.От пресцентъра на участващата в управлението националистическа партия заявиха, че Контрера няма да коментира, докато не бъде извикан в полицията, за да даде показания.„Да се извини по някакъв начин на жената и да направи нещо за нея. Това е част от българския народ, независимо колко са симпатични и какво е психичното им състояние, никой не знае какво ще стане с нас\", призовава Ирина Кръстева. ", "date": "2018.09.16", "title": "Скандал с общинар от ВМРО: Нападнал ли е възрастна жена"}
{"url": "http://www.cross.bg/predimno-gradysa-bulgariya-1583954.html", "text": "/КРОСС/ Атмосферното налягане ще се повиши и ще е по-високо от средното за септември.През нощта над по-голямата част от страната ще бъде предимно ясно, утре - предимно слънчево. Ще има и временни увеличения на облачността, по-значителни над Източна България и там на места, главно в следобедните часове, ще има краткотрайни валежи. В западната половина на страната ще духа слаб до умерен северозападен вятър, в източната - от север-североизток. Минималните температури ще са предимно между 11 и 16 градуса, максималните - между 26 и 31 градуса, сочи прогнозата на НИМХ-БАН.Над Черноморието облачността ще е предимно значителна. Главно след обяд ще има валежи, в отделни райони - интензивни. Ще духа слаб до умерен вятър от север-североизток. Максималните температури ще са между 24 и 29 градуса. Температурата на морската вода е 24-25 градуса. Вълнението на морето ще е 2-3 бала.Над планините ще е предимно слънчево. По-значителни увеличения на облачността ще има над планините в Източна, а след обяд и над Централна България, но само на отделни места там ще превали. Ще духа до умерен вятър от север-северозапад. Максималната температура на височина 1200 метра ще е около 20 градуса, на 2000 метра - около 12 градуса.В понеделник ще има променлива облачност, почти без валежи. Вятърът ще отслабне, в отделни западни райони временно и ще стихне, а в Източна България ще стане от изток-североизток и дневните температури там слабо ще се понижат.Във вторник над по-голямата част от страната ще преобладава слънчево време, с временни увеличения на облачността. Ще духа слаб източен вятър, в Източна България - до умерен, от изток-североизток. Температурите ще останат без съществена промяна. ", "date": "2018.09.16", "title": "С какво време ще изпратим тази седмица и ще започнем новата? "}
{"url": "http://www.cross.bg/rodeni-na-septemvri-1583951.html", "text": "/КРОСС/ Боряна Георгиева, депутат в 44-ото НСИлхан Кючюк, евродепутат, председател на младежкото ДПС, зам.-председател на АЛДЕПавел Панов, бивш футболен национал            Николай Гигов, бизнесмен  ", "date": "2018.09.16", "title": "Родени на 16 септември"}
{"url": "http://www.cross.bg/temi-i-gosti-v-sytreshnite-blokove-1583952.html", "text": "/КРОСС/ Нова телевизия, „Събуди се\"Тема: „Къси разкаси\": Тръгването - нежелано, оставането - невъзможно. Лицата зад демографската статистика.Тема: Българинът Адриан, който спечели US Open при юношите.Тема: „Брулени хълмове\", от Ана Пападополу. Актрисата, пред Мариян Станков - Мон Дьо.БТВ, „Тази събота и неделя\"Тема: БНТ, „Денята започва с Георги Любенов\"Тема: Опозицията слиза при хората - какъв е смисълът? Говори Кристиан Вигенин от БСП.Тема: Ексклузивно: Асен Ошанов: Живот между поезията, музиката и юридическите дела.Тема: Милица Гладнишка в неделното утро.Тема: На живо: Ден на отворените врати в Театър \"Българска армия\".Тема: ТВ феноменът \"Дързост и красота\" отново в ефира на БНТ. Разговор с Людмила Кръстева, Станислав Пищалов и Анета Генова ", "date": "2018.09.16", "title": "Теми и гости в сутрешните блокове "}
{"url": "http://www.cross.bg/chasa-provede-sofiyaot-1583953.html", "text": "/КРОСС/ София.От 10.00 до 16.00 часа администрацията на президента отваря врати за граждани като част от инициативата Европейски дни на наследството - 2018 г. Държавният глава Румен Радев ще приеме лично първите гости на „Дондуков\" 2. Достъп на представителите на медиите до сградата на „Дондуков\" 2 ще бъде осигурен до 9.30 часа през Официален вход на АП след представяне на валидни журналистическа и лична карта.***София.В 13.00 часа президентът Румен Радев ще приеме на „Дондуков\"2 председателя на Международната федерация по гимнастика (FIG) Моринари Ватанабе, който е гост на Световното първенство по художествена гимнастика в София.***София.От 10.00 до 19.00 часа на бул. „Витоша\" №37, пред Книжен център „Гринуич\" ще се състои националната екоинициатива „Стара хартия за нова книга\". Всяко дете, което заедно с възрастен придружител донесе 5 кг стара хартия за рециклиране ще получи нова детска книга по избор.***София.От 10.30 до 13.00 часа в Южния парк /входа откъм бул. „Витоша\"/ ще се проведе спортно събитие, част от кампанията „Без оправдания\", сред участниците ще са златното момиче Ренета Камберова и влогърите Павел Колев и Ицака.***София.От 11.00 часа с ден на отворените врати ще бъде дадено началото на театралния сезон в театър „Българска армия\". Всички гости на празника ще могат да стъпят на изцяло обновената сцена и да закупят билети на цена от 8лв. за спектаклите до края на ноември.***София.От 11.00 часа на централната алея към езерото с лилиите в Борисовата градина, държавният шампион по тенис Александър Лазаров ще проведе открит урок за деца.***София.От 12.00 часа заместник-кметът на София доц. д-р Тодор Чобанов ще се включи в инициативата за почистване на нерегламентирани надписи на публични места в града. Инициативата се организира от Столичната община - чрез Столичен инспекторат и Организацията на евреите \"Шалом\". Сборният пункт на участниците, където ще бъдат раздадени и ръкавици и материали за почистване, е на площада пред църквата \"Света София\". Столичната организация на БСП се присъединява към инициативата на Организацията на евреите в България \"Шалом\" - \"Да изчистим омразата от улиците на София\".***София.От 12.00 до 22.00 часа пред парламента, пред всички общини и пред всички български посолства по света ще се проведе протест с искане за смяна на системата.***София.От 12.00 часа пред Националния исторически музей в кв. „Бояна\" (София), за трета поредна година ще бъде отбелязан Ден в памет на загиналите мотористи и в подкрепа на пострадалите мотоциклетисти, иницииран от BMM (Bulgarian Motorcycle Media) и социалната мото кампания „Ние сме хора, не „донори\".***София.От 20.00 часа пред Народния театър „Иван Вазов\" ще се състои последният концерт от Фестивала за класическа музика.***Асеновград.В градския парк ще бъде закрита лятната академия за деца „Шарена ваканция\". В 10.00 часа пред градската библиотека „Паисий Хилендарски\" ще бъде открита изложба за дейностите на Местната комисия за борба срещу противообществените прояви на малолетните и непълнолетните в Асеновград. В 10.30 часа ще започне забава в градския парк с много музика, танци, весели игри, подаръци и почерпка с участниците от лятната академия.***Благоевград.От 19.00 часа на пл. „Македония\" с концерт под надслов „Ние решаваме\" ще бъде изпратена лятната ваканция.***Бургас.От 11.00 до 13.00 часа в експозиционен център „Флора\" продължава изложението „Бебе Зона\" с полезни съвети към бъдещите родители. В неделния ден в изложението ще участва д-р Мирослава Колева, специалист-неонатолог в Отделението по неонатология в УМБАЛ-Бургас. Тя ще отговаря на въпроси, свързани с физиологичните състояния на новородените, захранването, ваксините и всичко останало, което вълнува бъдещите майки.***Варна.От 8.30 часа пред Катедрален храм „Успение Богородично\" ще се състои посрещане на Негово Светейшество Българския патриарх и Софийски митрополит Неофит.***Велики Преслав.От 12.30 часа в Дворцовата базилика в Националния историко-археологически резерват „Велики Преслав\" ще бъде отслужен благодарственмолебен по повод 1125 години от Първия църковно-народен събор, провел се през 893 година в Преслав.***Велико Търново.От 16.00 до 22.00 часа в пространството около Художествена галерия „Борис Денев\" ще се проведе благотворителен базар за книги и фотографии.***Велико Търново.От 20.00 часа в Летния театър в рамките на „Есенни джаз вечери - Велико Търново 2018\" ще се проведе концерт на Михаил Йосифов секстет и Велека Цанкова.***Видин.От 09.00 часа в конферентния център на Областна администрация Видин ще се проведе информационна среща с Ричард Райдлър - председател на благотворителния фонд „Bees Abroad\".***Враца.От 09.00 до 14.00 часа фолклорният фестивал „Да съхраним българското\" ще бъде част от културната програма на юбилейното издание на Врачанския есенен панаир.***Кюстендил.От 11.00 часа на картинг писта „Пауталия\" ще се проведе ендюранс - отборно картинг състезание за издръжливост от типа „24 часа на Льо Ман\".***Перник.От 10.00 часа в спортна зала „Кракра\" ще се проведе турнир по баскетбол 3х3. От 11.00 часа пред двореца на културата ще се състоят забавни игри за най-малките.***Пловдив.От 11.00 часа в Младежки център на Гребната база ще бъде открита Първата образователната градинка с външна класна стая - проект на Младежкия център и Фондация Вило.***Пловдив.Инициативата на Европейската комисия „Европейска седмица на мобилността 16 - 22 септември\" ще се проведе в Община Пловдив с богата програма от събития. Подканващата фраза на 2018-та е „Комбинирай! Движи се!\".***Пловдив.В 19.00 часа в Дома на културата „Борис Христов\" ще започне есенното издание на Международния фестивал „Дни на музиката в Балабановата къща\".***Сливен.В 11.00 часа в салона на Кукления театър ще бъде представен спектакълът „Академия Магика\".***Стара Загора.От 10.00 до 14.00 часа в парк „Артилерийски\" ще се проведе скаутски празник по случай началото на учебната година и изпращане на лятото. В празника могат да участват всички желаещи деца от 1-7 клас.***Стара Загора.От 11.00 часа в Държавен куклен театър ще бъде представена постановката „Вълшебникът от Оз\" по Лиман Франк Баум.  ", "date": "2018.09.16", "title": "Предстоящи събития в страната за 16 септември "}
{"url": "http://www.cross.bg/premiera-pishe-rymen-1583955.html", "text": "/КРОСС/ Сигнали, че въоръжени провокатори, заедно с обикновените граждани, ще нахлуят в президентството, когато е денят на отворените врати, е засякло МВР, пише във водещата си статия . Националната служба за охрана е уведомена да засили охраната на Дондуков 2.Вестникът цитира и председателя на парламентарната група на ГЕРБ Цветан Цветанов, който, по повод планираните протести коментира, че управлението на държавата в момента е достатъчно стабилно.Президентът на САЩ Доналд Тръмп е поканил лично премиера Бойко Борисов на срещата на високо равнище Глобален призив за действие за справяне със световния проблем с наркотиците на 24 септември, пише в друга статия \"24 ЧАСА\". Борисов заминава за Ню Йорк на 23-и, а на 28-и е речта му пред Общото събрание на ООН. Тази визита обаче разпали пак войната между премиера и президента Румен Радев. Изданието уточнява, че последното посещение на премиера на сесия на ООН е през 2010 година и оттогава делегациите са водени от президента. Според външния министър Екатерина Захариева в годината на българското европредседателство \"е добре премиерът да ни представлява в ООН.\"Вестникът помества и интервю с държавния глава Румен Радев, който казва, че проблемът изобщо не е дали ще отиде президентът или премиерът. Проблемът е дали се спазва законът и как се взимат решенията. Министерството на външните работи нотифицира в ООН премиера като ръководител на българската делегация без абсолютно никакво уведомяване и координация с президентството, посочва Румен Радев.Млади учители бият по 40-50 километра път, за да са в клас преди първия звънец. Преподаватели от по-малките населени места стават по тъмно, но успяват да стигнат навреме до своите училища. Много от тях преподават в отдалечени райони на страната, но има и такива, които всеки ден идват до столицата, пише .Увеличение от 50 евроцента до 1 евро на пътните такси въведе Сърбия за автомобили с чуждестранна регистрация. Трасето през западната ни съседка е най-използваното от сънародниците ни по маршрута за Западна Европа, съобщава още \"ТЕЛЕГРАФ\". ", "date": "2018.09.16", "title": "Преглед на печата на 16 септември"}
{"url": "http://www.cross.bg/stranata-promyana-taka-1583956.html", "text": "/КРОСС/ Българи от страната и чужбина излизат на протест под надслов \"Оставка, съд и смяна на системата\". Демонстрации ще има както пред сградата на Народното събрание в столицата, така и пред посолствата на България по света.Сънародниците ни настояват за оставката на правителството и промяна в модела на управление на страната, като предлагат швейцарския.Зад протеста стоят над 34 000 български граждани, живеещи в чужбина, обединени от фейсбук групата „Против геноцида на Борисов и всички досегашни управляващи мафии\". Настояват за оставката на правителството и промяна в модела на управление на страната. Емил Русанов, издател на вестник \"Будилник\" в Лондон:\"Пряко да се избират всички хора, които ще участват в администрацията на тази държава, както и да могат да се отзовават също, защото както си ги избрал, така и би трябвало да можеш да ги отзовеш\", уточни Емил Русанов.Протестиращите не искат разпускане на парламента, за да бъде гласуван кабинет, предложен от тях. Твърдят, че страната трябва да се управлява по швейцарски модел.Протестът ще се проведе между 12 и 22 часа и ще продължи три дни. Към столицата пътуват граждани от Франция, Белгия, Италия, Испания, Англия и Холандия. В сряда българи ще протестират и пред централата на ЕК в Брюксел. ", "date": "2018.09.16", "title": "Българи излизат на протест, искат оставки и промяна "}
{"url": "http://www.cross.bg/vrati-dnes-prezidentstvoto-1583957.html", "text": "/КРОСС/ Администрацията на президента се включва в инициативата Европейски дни на наследството - 2018 г., и за поредна година ще отвори врати за граждани от 10.00 до 16.00 часа днес. Държавният глава Румен Радев ще приеме лично първите гости на \"Дондуков\" 2, а посетителите ще имат възможност да разгледат Гербовата зала, кабинетите на президента и на вицепрезидента, Огледалната зала, Залата за пресконференции и Президентската библиотека.Още емблематични сгради за столицата отварят врати днес. Инициативата, която започна в събота, е в рамките на Европейските дни на културното наследство.По повод нея в събота посетители от различни възрасти имаха възможността да видят ефирните студиа, фонотеката и музейната сбирка на Радиото, както и да се запознаят с радиоводещите и музикалните редактори в Българското национално радио.Днес сред сградите са Президентството и Военният клуб, а също и джамията \"Баня Баши\" и Католическият катедрален храм \"Св. Йосиф\", както и Софийска синагога и Софийска духовна семинария \"Св. Йоан Рилски\".  Отворени ще бъдат и много музеи - Националният археологически институт с музей при БАН и Музеят \"Земята и хората\", както и филиали на Регионален исторически музей - София - Триъгълна кула на Сердика, археологическият парк \"Западна порта на Сердика\" и др., а също и библиотеката и музеите към Софийски университет \"Св. Климент Охридски\" и др. ", "date": "2018.09.16", "title": "Ден на отворените врати в Президентството и други емблематични сгради за София"}
{"url": "http://www.cross.bg/grazhdani-floruns-bulgarskite-1583958.html", "text": "/КРОСС/ Продължават да се увеличават жертвите на урагана \"Флорънс\", съобщи CNN. Според последните данни, те вече са 13, сред тях и бебе. Детето е било в кола с майка си и баща си, когато върху тях е паднало голямо дърво. Майката също е загинала, а бащата е откаран в болница със сиреизони наранявания.Властите предупреждават, че силните ветрове и обилните дъждове ще продължат и в неделя, което вероятно ще постави още голям брой хора в бедствено положение. Съобщава се и за наводнени земеделски земи, унищожени посеви и реколта. Щетите от бурята тепърва ще се изчисляват, но според застрахователи ще са милиарди долари.Fox news съобщи и за арестувани мародери, които се възползват от празните след евакуацията къщи и магазини и са започнали да ги ограбват.Няма данни за бедстващи или пострадали български граждани в районите, където бушува ураганът \"Флорънс\". Това съобщават от кризисния щаб, сформиран в българското посолство във Вашингтон, който следи ситуацията и може да окаже съдействие на българските граждани по източното крайбрежие на САЩ.От Министерството на външните работи призовават българските граждани в засегнатите райони да следват стриктно указанията на местните власти и представителите на Червения кръст.   ", "date": "2018.09.16", "title": "Жертвите на урагана Флорънс са вече 13. над 20 хиляди евакуирани"}
{"url": "http://www.cross.bg/veliki-preslav-mitropolit-1583960.html", "text": "/КРОСС/ 1125-годишнина от Преславския църковно-народен събор ще бъде тържествено отбелязана във Варненската и Великопреславска епархия. В честването ще участва българският патриарх и Софийски митрополит Неофит, както и митрополити от Светия синод на Българската православна църква.Във Варна тази сутрин в 8:30 часа партиарх Неофит ще бъде посрещнат в катедралния храм \"Успение Богородично\", където ще бъде отслужена Света Божествена литургия.Домакин е Варненският и Великопреславски митрополит Йоан, който обясни защо тази годишнина е толкова важна за българите и за православието: \"В църковно отношение се взема решение за езика на богослужението да бъде славянобългарски език и за изграждането на вътрешната система на църквата\".\"Това е един празник, който свързва националния ни девиз по някакъв начин в много по-ранно християнско време. Казваме, че \"Съединението прави силата\", но обаче може да видим, че в ранно християнската държава държава, народ и църква са обединени в единодействие чрез съборността в Светата църква, т.е. тя обедини двата етноса - славяни и прабългари, в един духовен народ\", обясни митрополит Йоан, припомняйки духовния смисъл на празника.А в 12:30 часа  в град Велики Преслав ще бъде отслужен и благодарствен молебен в Дворцовата базилика в Националния историко-археологически резерват \"Велики Преслав\". Така ще бъде отбелязана и  1125-годишнината от обявяването на града за столица на България.Покани за участие в честването във Велики Преслав са отправени към президента, премиера, представители на институциите и на всички власти. Честването ще продължи със специално създадена хореография с акцент за Велики Преслав, която ще бъде представена от 19 часа на естествен декор от артисти от ансамбъл \"Българе\".\"Основната част от тържествата, както и подготовката и самото провеждане се финансира от Община Велики Преслав, уточни кметът на Велики Преслав Александър Горчев. ", "date": "2018.09.16", "title": "Честваме 1125-годишнината от Преславския църковно-народен събор"}
{"url": "http://www.cross.bg/nadyasno-levski-vasil-1583959.html", "text": "/КРОСС/ Столичната община информира, че бул. \"Васил Левски\" ще остане напълно затворен за движение в участъка между бул. \"Цар Освободител\" и паметника на Васил Левски.Забраната влезе в сила в 0:30 часа и ще важи до 4:30 часа на 17 септември.Линиите на градския транспорт също няма да ползват участъка. С променени маршрути са автобуси 9 и 280, 306, както и нощните - номер 3 и 4. Засегнато е и движението на тролеите 1,2,4 и 11.Списък на променените маршрути до понеделник сутринта:Автобуси:Автобусна линия № 9 (в посока ул. \"Ген. Гурко\"): линията продължава по бул. \"Евлоги и Христо Георгиеви\" до моста при Стадион \"Васил Левски\", обратен завой на моста и наляво по източното пътно платно на бул. \"Евлоги и Христо Георгиеви\" през площад \"Орлов мост\" и по маршрута си до автобаза Искър.Автобусна линия № 280 (в посока СУ \"Св. Климент Охридски\"): от площад \"Орлов мост\" надясно по бул. \"Евлоги и Христо Георгиеви\" до Военна академия, обратен завой по бул. \"Евлоги и Христо Георгиеви\" до площад \"Орлов мост\", наляво по бул. \"Цариградско шосе\" и по маршрута си до ж.к. \"Студентски град\".Автобусна линия № 306 (в посока СУ \"Св. Климент Охридски\") от площад \"Орлов мост\" надясно по бул. \"Евлоги и Христо Георгиеви\" до Военна академия, обратен завой по бул. \"Евлоги и Христо Георгиеви\" до площад \"Орлов мост\", наляво по бул. \"Цариградско шосе\" и по маршрута си до ж.к. \"Младост 2\".Нощна автобусна линия № N3: в посока ж.к. \"Овча купел\": от моста \"Чавдар\" направо по бул. \"Княз Ал. Дондуков\", наляво по ул. \"Кракра\", наляво по бул. \"Янко Сакъзов\", надясно по бул. \"Евлоги и Христо Георгиеви\", надясно по бул. \"Цар Освободител\" и по маршрута, а в посока Автостанция \"Изток\" - от пл. \"Княз Александър I\" по бул. \"Цар Освободител\", надясно по бул. \"Евлоги и Христо Георгиеви\" до моста при Стадион \"Васил Левски\", наляво по източното пътно платно на бул. \"Евлоги и Христо Георгиеви\", наляво по бул. \"Янко Сакъзов\", надясно по бул. \"Васил Левски\", надясно по бул. \"Княз Ал. Дондуков\" и по маршрута.Нощна автобусна линия № N4: в посока ж.к. \"Гоце Делчев\" - от бул. \"Мадрид\", наляво по бул. \"Евлоги и Христо Георгиеви\", надясно по бул. \"Цар Освободител\" и по маршрут, а в посока ж.к. \"Дружба 2\" - от пл. \"Княз Александър I\" по бул. \"Цар Освободител\", надясно по бул. \"Евлоги и Христо Георгиеви\" до моста при Стадион \"Васил Левски\", наляво по източното пътно платно на бул. \"Евлоги и Христо Георгиеви\", надясно по бул. \"Мадрид\" и по маршрута.Автобусите по линии 9, 280, 306, N3 и N4 спират на всички съществуващи спирки по променените маршрутиТролей:Тролейбусна линия № 1: в посока Пета градска болница - от моста \"Чавдар\" по бул. \"Княз Ал. Дондуков\", надясно по бул. \"Васил Левски\" до пл. \"Сточна гара\", наляво по бул. \"Сливница\" с тролейбусна линия № 9, наляво по ул. \"Г.С. Раковски\", надясно по бул. \"Патриарх Евтимий\" и по маршрута, а в посока ж. к. \"Левски Г\" - от тунела при НДК, наляво по ул. \"Г.С.Раковски\", надясно по бул. \"Сливница\", надясно по бул. \"Васил Левски\" до пл. \"Васил Левски\", обратно по бул. \"Васил Левски\", надясно по бул. \"Княз Ал. Дондуков\" до моста \"Чавдар\" и по маршрута.Тролейбусна линия № 2: в посока ж.к. \"Бъкстон\" - от моста \"Чавдар\" по бул. \"Княз Ал. Дондуков\", надясно по бул. \"Васил Левски\" до пл. \"Сточна гара\", наляво по бул. \"Сливница\" с тролейбусна линия № 9, наляво по ул. \"Г.С. Раковски\", надясно по бул. \"Патриарх Евтимий\" и по маршрута си, а в посока ж. к. \"Хаджи Димитър\" - от тунела при НДК, наляво по ул. \"Г.С.Раковски\", надясно по бул. \"Сливница\", надясно по бул. \"Васил Левски\" до пл. \"Васил Левски\", обратно по бул. \"Васил Левски\", надясно по бул. \"Княз Ал. Дондуков\" до моста \"Чавдар\" и по маршрута си.Тролейбусна линия № 4 (в посока ж.к. \"Хаджи Димитър\"): от бул. \"Цариградско шосе\", наляво по бул. \"Евлоги и Христо Георгиеви\", надясно по ул. \"Ген. Гурко\", надясно по бул. \"Васил Левски\", надясно по бул. \"Цар Освободител\", по бул. \"Цариградско шосе\" и по маршрута си до ж.к. Дружба 2.Тролейбусна линия № 11 (в посока пл. \"Сточна гара\"): от бул. \"Цариградско шосе\", наляво по бул. \"Евлоги и Христо Георгиеви\", надясно по ул. \"Ген. Гурко\", надясно по бул. \"Васил Левски\", надясно по бул. \"Цар Освободител\", по бул. \"Цариградско шосе\" и по маршрута си до ж.к. \"Дружба 1\".Тролейбусите по линии 1, 2, 4 и 11 да спират на всички съществуващи спирки по променените маршрути. Тролейбусите по линии 4 и 11 да се движат с включени двигатели от спирка с код 1288 \"Площад Орлов мост\" до спирка с код 1903 \"Ул. Ген. Гурко\". ", "date": "2018.09.16", "title": "Ограничават трафика по бул. \"Васил Левски\" между бул. \"Цар Освободител\" и паметника на Васил Левски"}
{"url": "http://www.cross.bg/putya-motoristi-shestvieto-1583992.html", "text": "/КРОСС/ Мотошествия са организирани в няколко градове на страната в памет на загиналите на пътя мотористи.На бившата циркова площадка във Варна свещеник отслужи молебен за жертвите на катастрофи преди началото на шествието. Десетки мотористи се събраха да почетат паметта на свои загинали при инциденти близки и приятели и да изразят подкрепа за пострадалите при пътнотранспортни произшествия.Основното ни послание е, че сме равни на пътя и трябва да има взаимно уважение, каза един от участниците в шествието - Джако Лазаров.Събитието се провежда за трети пореден път в общо 20 града, като тази година мотото е „Ние сме хора, а не донори\". ", "date": "2018.09.16", "title": "Рокери излизат на мотошествия в памет на загиналите на пътя"}
{"url": "http://www.cross.bg/pametta-testove-ychene-1583994.html", "text": "/КРОСС/ Нормално е паметта да ни изневерява при стрес. Случва се на всеки. Освен ако не учите по един определен  начин - тогава дори и стресът не може да навреди на паметта ви.Практиката на припомняне - иначе казано, препитване, типът учене, при който правите тренировъчни тестове, изгражда изненадващо стабилни спомени, открива ново изследване.„Обикновено хората под стрес са по-малко ефективни при извличане на информация от паметта - казва д-р Аяна Томас, старши автор на изследването. „Сега за първи път показваме, че правилната стратегия на учене - в този случай практиката на припомняне или правенето на тренировъчни тестове, има като резултат силни репрезентации в паметта, така че дори при високи нива на стрес, участниците могат да достигнат спомените си.\"Учените сравнили тренировъчните тестове с най-разпространения начин за учене: четене и препрочитане на материала.Хората, които учели, правейки тестове, помнели над 50 процента повече от онези, които просто препрочели материала.Ето какво казва първият автор на изследването, Ейми Смит:„Нашите резултати показват, че въпросът не е задължително колко дълго се учи, а как.Дори предишни изследвания да са показали, че практиката на припомняне е една от най-добрите стратегии за учене, все пак бяхме изненадани колко добре работи при хора под стрес.Сякаш стресът нямаше никакъв ефект върху паметта им.Ученето чрез правене на тестове, при които човек трябва да извлича информацията отново и отново, има силен ефект върху задържането в дългосрочната памет и очевидно продължава на има големи предимства в напрегнати, стресови ситуации.„Нашето изследване със сигурност не е последната дума по отношение на това как практиката на препитване влияе върху паметта под стрес - казва д-р Аяна Томас - „но виждам, че това може да се приложи при всеки индивид, който трябва да извлече сложна информация във важна ситуация.Особено за преподавателите, които знаят, че големите изпити могат да поставят студентите под твърде голям натиск - бих ги насърчила да използват повече тестове без такова важно значение в контекста на преподаването.\"Изследването е публикувано в научното издание Science. ", "date": "2018.09.16", "title": "Специален метод на учене подобрява паметта с 50 процента"}
{"url": "http://www.cross.bg/protichane-dnes-naryshavane-1583948.html", "text": "/КРОСС/ Във връзка със заявения за днес протест в центъра на София и съвпадането му с още няколко публични мероприятия, от СДВР и Столична община създават организация за спокойното им протичане.Осигурено е достатъчно полицейско присъствие, за да не се допуска нарушаване на обществения ред и спокойствието на гражданите.Възможни са временни спирания или пренасочване на движението при необходимост, като целта е да не се пречи на очаквания засилен трафик с оглед предстоящия първи учебен ден и завръщането на голям брой автомобили в столицата.Осигурен е достатъчен полицейски състав, който да гарантира мирното протичане на протестните действия и недопускане на нарушаване на възприетите законови норми за обществен ред.  ", "date": "2018.09.16", "title": "Полицай на всеки метър днес в центъра на София"}
{"url": "http://www.cross.bg/nezavisimost-dyshi-zagivat-1583950.html", "text": "/КРОСС/    1620 г. - От Плимут (Англия) потегля корабът Мейфлауър, чиито пътници създават в Плимут (Масачузетс), първата английска колония в Америка. 1794 г. - Стойко Владиславов е избран от търновския митрополит за врачански епископ и приема името Софроний Врачански.1795 г. - Великобритания завладява Кейп Таун (дн. ЮАР). 1810 г. - Мексико обявява независимост от Испания. 1848 г. - Американските астрономи братя Уилям Кранч Бонд и Джордж Филипс Бонд и английския астроном Уилям Ласел независимо откриват Хиперион - естествен спътник на Сатурн. 1859 г. - Британският изследовател Дейвид Ливингстън открива езерото Няса - сега на границата между Малави, Танзания и Мозамбик. 1875 г. - Избухва Старозагорското въстание, организирано от Българския революционен централен комитет в Букурещ и ръководено от Стефан Стамболов с помощници Захари Стоянов и Георги Икономов. 1903 г. - Хенри Ройс тества първия си двуцилиндров двигател с мощност 10 конски сили. 1907 г. - Основан е Съюз на запасните офицери в България. 1908 г. - Основана е компанията Дженерал Мотърс. 1940 г. - Втората световна война: В САЩ е въведена задължителна военна служба за мъжете. 1949 г. - Великото народно събрание приема нов Закон за БАН, според него Академията е държавно научно учреждение, подчинено пряко на Министерския съвет. 1963 г. - Малайзия образува федерация със Сабах, Сравак и Сингапур. 1963 г. - След получаване на независимост от Франция, Мохамед Ахмед Бен Бела е избран за първия президент на Алжир. 1966 г. - В Ню Йорк се състои първото представление в новата сграда на Метрополитън опера. 1975 г. - Папуа Нова Гвинея обявява независимост от Великобритания (администрацията на Австралия). 1978 г. - При земетресение в югоизточен Иран (град Табас и околностите му) с магнитуд 7,5 - 7,9 по Скалата на Рихтер загиват 26 000 души. 1980 г. - Сейнт Винсент и Гренадини се присъединява към ООН. 1982 г. - Ливанската милиция извършва Клане в Сабра и Шатила, при което са убити 700 цивилни лица. 1986 г. - При пожар в мината Кинрос (ЮАР) загиват 177 души. 1987 г. - В Монреал е подписан Протокол за защита на озоновия слой. 1999 г. - В резултат на бомбен атентат в 9-етажен жилищен блок в руския град Волгодонск загиват 17 души, а 70 са ранени. 2005 г. - Излиза първата версия на Joomla!, на базата на Mambo 4.5.2.3, комбинирана с няколко други добавки и поправки. ", "date": "2018.09.16", "title": "16 септември в историята"}
{"url": "http://www.cross.bg/lyudmila-kiprian-vsichki-1583949.html", "text": "/КРОСС/КРОСС/ Св. вмчца Евфимия Всехвална. Св. Людмила Чешка. Св. Киприан, митр. Киевски и Московски. Св. Севастиана. Св. Мелитина МарцианополскаСв. Евфимия Всехвална ПрехвалнаСв. Евфимия се чества на 16 септември, когато пострадала, а на 11 юли се възспоменава чудотворството на нейните свети мощи. То било проявено във време на ІV вселенски събор в Халкидон.РечникТоя събор бил свикан при император Маркиан и императрица Пулхерия в 451 г. Повод за свикването му дала ереста на александрийския патриарх Диоскор и на цариградския архимандрит Евфихий. Тези еретици лъжливо учели, че Иисус Христос не е имал две природи - божествена и човешка, а само една - божествена.На събора най-много се проявил цариградския патриарх Анатолий и йерусалимския патриарх Ювеналий. Спорове и доказателствата и от двете страни не довеждали до никакъв край. Тогава патриарх Анатолий предложил - и православни, и еретици да напишат поотделно своето вероизповедание и двете да ги поставят в ковчега, в който били мощите на света Евфтимия. На това се съгласили всички.Двете вероизповедания били написани и поставени върху мощите на великомъченицата. Ковчегът бил затворен и с царски печат запечатан, а още и военна стража била поставена. Тогава всички прекарали три дни в пост и молитва. Когато на четвъртия ден отворили ковчега, всички видели, че православното изповедание стои в дясната ръка на светицата, а еретическото - под нейните нозе. Така с Божия сила спорът бил решен в полза на православните.В памет на света мъченица ЛюдмилаБлажената Людмила била родом от Сърбия, дъщеря на сръбския княз. Омъжили я за чешкия княз Боривой. По това време чешкият народ още не бил кръстен, а самият Боривой и неговата млада съпруга били езичници. След женитбата си те повярвали в Христа и се кръстили в името на Отца и Сина и Светия Дух, построили църкви и поставили в тях свещеници. Те имали трима сина и една дъщеря. На тридесет и шест годишна възраст Боривой починал. Блажената Людмила понасяла своята мъка с пълна преданост на Божията воля и раздавала на бедните цялото си имущество. Синът й Братислав наследил престола на своя баща и след като управлявал народа си тридесет и три години, също починал.Властта поел Вячеслав, внукът на света Людмила. Но майка му възненавидяла свекърва си и всячески се стараела да я погуби. Като научила за това, света Людмила се оттеглила в град Течин. Снаха й подучила двама боляри и ги изпратила в Течин да убият блажената Людмила. Когато отишли там, злодеите събрали и много други подобни на тях зли хора.Една вечер те обкръжили двора и двореца, където се намирала блажената Людмила, разбили вратите и влезли вътре. Те хванали светата княгиня, хвърлили въже върху шията й и я удушили. Така блажената Людмила угодила на Бога и пострадала мъченически.Това се случило в събота, в първия час на нощта. Тогава светата била на шестдесет и една години. Бог прославил с много чудеса мястото на нейното погребение. Тя не била погребана в църква, а под градската стена. Всяка нощ над това място се появявали горящи свещи, а един слепец прогледнал, когато се докоснал до пръстта на гроба й. Като научил за тези чудни знамения, нейният внук Вячеслав пренесъл мощите й в град Прага и ги положил в църквата на свети Георги, където и днес те явяват много знамения и чудеса. В памет на светителя Киприан, митрополит КиевскиСвети Киприан, митрополит Киевски и всеруски чудотворец, бил родом от България (от Търново, бел.ред.) и се отличавал със светия си живот, голямото си любомъдрие и начетеност в свещените книги. Той назидавал всички със своето боговдъхновено учение и душеспасителни наставления. Свети Киприан ревностно се подвизавал в делото на непрестанното учителство, наставлявал паството си да пребивава в страх Божий, всячески да се въздържа от смехотворство и празнословие и особено да усърдства в молитвата и истинското покаяние.Той обичал тихия, безмълвен живот и затова често се оттеглял в своето митрополитско село Голенишчево*. Това безметежно място било разположено между две реки - Сетун и Раменис, и било заобиколено с гъста гора. Тук той построил храм в името на тримата светители Василий Велики, Григорий Богослов и Иоан Златоуст. Тук ръкополагал епископи и свещеници и усърдно се занимавал с преписване и превод на много свещени книги от гръцки на славянски език. Той написал и житие на великия чудотворец светителя Петър, митрополит на цяла Русия.Свети Киприан се упражнявал много и в молитвата и четенето на Божествените писания. Винаги имал в ума си паметта за смъртта, страшния съд Христов, мъченията на грешниците и блаженството на праведниците.Преуспявайки в тези богоугодни подвизи, митрополит Киприан достигнал дълбоки старини и легнал на смъртния одър в своето село Голенишчево. Четири дни преди кончината си той написал прощална грамота, в която давал прошка и благословия на всички вярващи и сам с истинско християнско любомъдрие и смирение искал прошка от тях. Свети Киприан направил така, защото знаел каква сила има смирението: то покрива греховете и насочва всичко към добро. Преди кончината си светителят заповядал на епископите и приближените си да прочетат грамотата над гроба му при неговото погребение.В такова смирение, с благодарствена молитва на уста, той починал в Господа в година 6914 от сътворението на света (през 1406 г. от Р.Хр., бел.ред.), на шестнадесетия ден от месец септември. ", "date": "2018.09.16", "title": "Св. вмчца Евфимия Всехвална. Св. Людмила Чешка. Св. Киприан, митр. Киевски и Московски"}
{"url": "http://www.cross.bg/iioncheva-elena-nyama-1583965.html", "text": "/КРОСС/ „Имаме амбиция да посетим всяка община. Бяхме в Кресна, хората са гневни. Там жителите са 12 хиляди души и имат само 7 полицаи. Ще внесем пет законопроекта, вероятно няма да се приемат, но все пак. Всички народни представители ще бъдат по избирателните си райони\". Това каза в интервю за предаването „Събуди се\" по Нова телевизия депутатът от БСП Елена Йончева. \"ГЕРБ си отива, не по наше желание, а на хората, защото във всяка една сфера докараха България на дъното. По всички показатели бяхме по-добре, по време на нашето управление. Външните инвестиции бяха с пъти повече. Искаме оставка на правителството,  с оставки на министри нищо няма да стане. Така избегнаха големия въпрос\", коментира тя. \"Пътувайки по тези магистрали ние плащаме данък \"живот\". Искаме да се вземат проби от АМ \"Тракия\", АМ \"Струма\" и АМ \"Люлин\". Ще покажем и колко е откраднато, и за следващите управляващи, за да може да не плащаме този кръвен данък\", каза още Елена Йончева.", "date": "2018.09.16", "title": "Елена Йончева, депутат от БСП: ГЕРБ си отива"}
