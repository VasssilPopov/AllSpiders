{"url": "http://www.cross.bg/momchilgrad-praseta-kurdzhali-1613938.html", "text": "/КРОСС/ Първично огнище на африканска чума по свинете е констатирано в Момчилград, съобщиха от пресцентъра на Областната администрация в Кърджали. Заразен е животновъден обект тип „лично стопанство\", в което са отглеждани 10 прасета.Става дума за изгорялата преди седмица частна ферма в Момчилград. Пет от прасетата, умъртвени при пожара, са дали положителна проба за чумата. Областната епизоотична комисия се събра на заседание, за да набележи мерки за превенция и контрол.Определена е 3-километрова предпазна зона около огнището, в която влизат Момчилград и селата Багрянка, Седлари, Соколино и Върхари, както и 10-километров периметър за наблюдение, която обхваща около 50 населени места в три общини - Кърджали, Момчилград и Джебел.Всички домашни прасета в Момчилград са евтаназирани след установяване на огнището, докладваха от Областната дирекция по безопасност на храните.Ловните дружинки в района не са откривали мъртви прасета при отстрел, обход или заловени в капани. От областното пътно управление дезинфекцират редовно местата за отдих и кошовете за смет, както и основните пътни артерии от републиканската пътна мрежа.Екипите на Регионалната дирекция по горите претърсват горските масиви.Епизоотичната комисия реши да бъде извършено ново преброяване на свинете в личните дворове на територията на област Кърджали. Забранява се търговията и транспортирането на домашни свине. ", "date": "2019.09.24", "title": "Откриха огнище на африканска чума в Момчилград "}
{"url": "http://www.cross.bg/meso-mensfiiild-advokata-1613929.html", "text": "/КРОСС/ Британският адвокат Майкъл Менсфийлд призова за приравняване на престъплението \"месоядство\" с \"причиняване на умишлена вреда на околната среда\", което според адвоката бива нанесено, включително от меснатаСпоред Скай Нюз, в речта си на конференцията на труда в Брайтън, Менсфийлд ще обърне внимание на щетите, които \"консумацията на месо нанася на планетата\".\"И изобщо не е абсурдно да се смята, че един ден това (консумация на месо) ще стане незаконно\", цитира подготвеното изказване на адвоката телевизионният канал.Според британците \"преди това много неща изглеждаха необичайно, но сега са незаконни, като пушенето на закрито\".\"Знаем, че 3 хиляди най-големи компании в света са отговорни за екологични щети на стойност над 1,5 трилиона британски лири и производството на месо и млечни продукти заема първо място в този списък\", казва адвокатът в изявление.Менсфийлд твърди, че \"е дошъл моментът за нов закон срещу екоцида\", който трябва да върви заедно с геноцида и други престъпления срещу човечеството. ", "date": "2019.09.24", "title": "Британски топ адвокат: консумацията на месо да се смята за престъпление"}
{"url": "http://www.cross.bg/transplantatzii-bubrechni-napraveni-1613925.html", "text": "/КРОСС/ След донорска ситуация в Силистра бяха направени една чернодробна и две бъбречни трансплантации. Случаят е от 18 септември. 43-годишен мъж от Силистра изпада в мозъчна смърт, а близките му взимат трудното решение да дарят органите му. Така трима души получават шанс за нов живот, съобщава bTV.За да се случи всичко в оптимални срокове, екип от ВМА пътува до Варна с военнотранспортния самолет \"Спартан\". Оттам медиците са били съпроводени с полицейски ескорт до дунавския град.От началото на годината досега са направени 8 трансплантации на черен дроб и 24 бъбречни трансплантации. ", "date": "2019.09.24", "title": "Трима получиха шанс за живот след донорска ситуация"}
{"url": "http://www.cross.bg/stanchov-boris-godina-1613942.html", "text": "/КРОСС/ Починалият български боксьор Борис Станчов е изпил ампула с неизвестно съдържание преди мача си в Албания. Това разказа пред „Хоризонт\" неговият съотборник Руслан Николов. В Осмо РПУ в София се провеждат разпити по случая.Съотборникът на Станчов не знае какво е било съдържанието на ампулата, но обясни, че според него починалият боксьор не за първи път пие подобни медикаменти:„Треньорът му даде нещо като една ампулка, искаше да му бие инжекция и това да му даде повече агресия и мотивация на ринга. Той не поиска изобщо да го пие, обаче треньорът му каза: „Айде, бе, женчо\", и му го сипа във водата и той изпи половината вода. Не искам да лъжа. Просто това, което знам, мога да ви кажа\", разказа Руслан Николов..Тоя обясни как се е стигнало до подмяната на личните карти - на самоличността на Борис Станчов и Исус Величков:„Треньорът му е казал, че не може да се бие с неговата лична карта и с неговото истинско име, при положение че не може да му изкара лиценз. Ние се познаваме с Боби от една година, от една година го познавам много добре. Много добър човек. Реално на мен ми го изкараха този лиценз за три дни\".На разпит в полицията ще бъдат извикани всички, които имат касателство по случая. ", "date": "2019.09.24", "title": "Борис Станчов изпил ампула с неизвестно съдържание преди мача в Албания "}
{"url": "http://www.cross.bg/antarktida-pisma-donchev-1613941.html", "text": "/КРОСС/ Новият български филм \"Писма от Антарктида\" ще бъде показан за първи път на голям екран в рамките на 37-то издание на кино фестивала \"Златна роза\" на 28 септември от 18:00 часа във Фестивален и конгресен център - Варна. Предпремиерната прожекция ще бъде единствената преди завъртането му по кината от 11 октомври 2019 година.Филмът разказва историята на 33-годишната Диана (Ирмена Чичикова) и 8-годишния й син Ники (Симеон Ангелов) и една голяма тайна между тях - водена от любовта и страха, майката не събира сили да съобщи на детето, че баща му е загинал при катастрофа. Тя лъже, че той е на експедиция в Антарктида и от негово име изпраща писма и колети. Остава да разберем ще намери ли смелост Диана да каже истината на сина си, ще излезе ли лъжата извън контрол, през какво ще преминат двамата и ще й прости ли детето.В \"Писма от Антарктида\" ще видим още актьорите Иван Стаменов, Диана Димитрова и Мая Бабурска. Зад проекта стои и голяма част от екипа на хитовия \"Дъвка за балончета\", който се нареди сред най-гледаните нови български филми. Режисьор е Станислав Дончев („Корпус за бързо реагиране\" 1 и 2, както и сериалите „Забранена любов\", „Къде е Маги?\" и „Откраднат живот\").Сценаристи са Теодора Маркова, Невена Кертова и Георги Иванов, които миналата година спечелиха награда \"Златна роза\" именно с \"Дъвка за балончета\". \"Писма от Антарктида\" отново започва с тяхната работа и селектирането на сценария в един от най-престижните форуми за сценарии в Европа - Скриптийст, който се провежда в Полша и по време на филмовите фестивали в Кан и Берлин. Екипът е познат и с работата си по популярните български сериали - „Под прикритие\", „Стъклен дом\", „Революция Z\", \"Денят на бащата\" и др.Част от снимките на \"Писма от Антарктида\" наистина са направени на ледения континент по време на българска експедиция до остров Ливингстън. В ролята на ръководител на българските полярници е самият проф. Христо Пимпирев, който играе себе си.\"Филмът поставя много въпроси - могат ли родителите да предпазят децата си, когато скриват истината от тях? Има ли \"благородни\" лъжи и имаме ли право на тях? Кой се справя с действителността по-лесно - големите или малките?\", обяснява режисьоръя с действителността по-лесно - големите или малките?\", обяснява режисьорът Станислав Дончев. \"Надяваме се публиката отново да ни гласува доверие, защото въпреки драматичната история вярваме, че хората ще излязат от кино салона с усмивка и нова надежда.\", допълни той.Зрителите на предпремиерната прожекция във Варна ще могат да се срещнат с част от екипа на \"Писма от Антарктида\" - изпълнителите на главните роли Ирмена Чичикова и Симеон Ангелов, Дани Ангелов, режисьора Станислав Дончев и сценаристите. Специален гост на събитието ще бъде и проф. Пимпирев. Билетите вече са в продажба на касите на Фестивален и конгресен център - Варна.Продуценти на филма са Станисвал Дончев и Теодора Стоилова от Dynamic Arts, които също стоят зад успеха на \"Дъвка за балончета\". Копродуценти са Trafaret Films и Zoom Art. \"Писма от Антарктида\" е създаден с подкрепата на Национален филмов център и ще се разпространява в кината у нас от \"Лента\" от 11 октомври.\"Писма от Антарктида\" е поредната кино продукция, реализирана с медийната подкрепа на Нова Броудкастинг Груп като част от дългосрочната стратегия на медийната група за подкрепа на българските филми на всички платформи ", "date": "2019.09.24", "title": "„Писма от Антарктида” с първа прожекция пред публика на фестивала „Златна роза” "}
{"url": "http://www.cross.bg/fond-zemedelie-dostavchitzi-1613939.html", "text": "/КРОСС/ Стотици училища в страната остават без доставка на плод и мляко заради хаос в нормативната наредба, по която са одобрени от Държавен фонд „Земеделие\" доставчици през миналата година.Развитието на казуса представи на пресконференция един от управителите на фирмата-доставчик Милена Рашева заедно с нейни колеги.Одобрените през 2018 г. заявители са категорични, че виновни за хаоса са Фонд \"Земеделие\". Заради бездействието по проблема поискаха оставките на земеделския министър Десислава Танева, нейния заместник Чавдар Маринов и изпълнителния директор на фонда Васил Грудев.Според фирмите, които са доставчици казусът е правен и се чака отговорът на Върховния административен съд (ВАС). Собствениците на фирмите недоволстват, че от август месец задават въпроси от отговорните институции, но не получават отговори.Милена Рашева обясни подробно развоя на дебата с Фонд „Земеделие\". Производителят разказа, че има сключен договор за 3 години за доставка. На 17 септември тя разпраща до директорите си писмо, при което научава, че през август е направен конкурс за нови доставчици. Самата тя няма отговор какво налага Фонд „Земеделие\" да прави нови конкурси. В момента докато се разглежда спорът нейната фирма е застой и не доставя продукти.По казуса от Фонд „Земеделие\" заявяват, че развитие по случая може да има след като се произнесе 5-членният състав на ВАС. ", "date": "2019.09.24", "title": "Стотици училища без плод и мляко заради хаос в наредба "}
{"url": "http://www.cross.bg/folksvagen-izpulnitelen-skandala-1613928.html", "text": "/КРОСС/ Германската прокуратура обвини в пазарни манипулации, свързани със скандала дизелгейт, главния изпълнителен директор на Фолксваген (Volkswagen) Херберт Дис, председателя на изпълнителния съвет Ханс Дитер Пьоч и бившия главен изпълнителен директор Мартин Винтеркорн, предадоха световните агенции.Тримата са обвинени, че умишлено са информирали пазарите твърде късно за разходите, които скандалът се е очаквало да причини на компанията.Това, според обвинението, означава, че те неправомерно са повлияли на цената на акциите на Фолксваген, отбелязва Асошиейтед прес.Винтеркорн подаде оставка малко след избухването на скандала.През 2015 г. стана известно, че автомобили на концерна са били оборудвани със софтуер, който е позволявал да бъдат занижени показателите за съдържание на вредни вещества в отработените газове, припомня ТАСС. Благодарение на софтуера е изглеждало, че автомобилите напълно покриват нормите, докато в действителност те са превишавали установените граници за замърсяване на въздуха. ", "date": "2019.09.24", "title": "Шефове на Фолксваген обвинени в пазарни манипулации"}
{"url": "http://www.cross.bg/ligo-zemyata-gravitatzionni-1613940.html", "text": "/КРОСС/ Обсерваторията LIGO (Laser Interferometric Gravitational Observatory) на Калифорнийския технологичен институт регистрира изригване на гравитационни вълни, породено от сливане на черна дупка с неутронна звезда в съзвездието Голяма мечка, на разстояние 1,4 милиарда светлинни години от Земята, предаде ТАСС.„Става въпрос за едва второто регистрирано от учени подобно събитие\", заяви физикът Кристофър Бери. „За съжаление успяхме да го проследим единствено с помощта на два детектора на LIGO, докато в същото време обсерваторията VIRGO бе включена, но извършваше наблюдения. Трябва да анализираме в какво състояние са били инструментите, за да разберем дали можем да използваме събраните от тях данни\", посочва експертът.ъбитието получи временното название S190923y. То може да е едва второто от този род в историята на науката. Първото сливане на черна дупка с неутронна звезда, за което няма съмнения от страна на учените, бе регистрирано преди малко повече от месец в съзвездието Кит, на разстояние 770 милиона светлинни години от Земята.Дотогава учените предполагаха за съществуването на подобни катаклизми въз основа на събрани от гравитационни детектори данни, които обаче се оказаха лъжливи сигнали, породени от случайни процеси на Земята. „Новото събитие също има вероятност да се окаже лъжливо\", отбеляза Бери.Поради тази причина ползващите обсерваторията LIGO учени очакват данни от европейските си колеги, които извършват изследвания с италианската гравитационна обсерватория VIRGO. Ако резултатите от наблюденията им са достатъчно прецизни, учените ще могат да разберат какво са регистрирали американските детектори на гравитационни вълни. ", "date": "2019.09.24", "title": "Астрономи регистрираха второ сливане на черна дупка с неутронна звезда "}
{"url": "http://www.cross.bg/monov-polfriiiman-sudiya-1613943.html", "text": "/КРОСС/ Обрат по случая с освобождаването на австралиеца Джок Полфрийман.Главният прокурор Сотир Цацаров поиска Върховният касационен съд да възобнови производството по предсрочното пускане на мъжа, осъден за убийството на Андрей Монов.Цацаров настоява и да се спре процедурата по освобождаването на Полфрийман. Според него двама от съдиите в състава са имали повод да си дадат отвод.Семейството на убитото момче внесе жалба в съда, а пред съдебната палата имаше и протест.„Налице са доказателства за това, че тези двама съдии имат лични отношения с Българския хелзинкски комитет. Така например е публично известно, че председателят на състава Калпакчиев е бил два пъти номиниран, гласуван и награден като „Човек на годината\". Това е една инициатива на Българския хелзинкски комитет, а съдия Иванова е била част от авторския колектив на доклада на това неправителствено образувание през 2016 година\", заяви говорителят на главния прокурор Румяна Арнаудова.От Българския хелзинкски комитет обявиха, че становището, което е изпратено за Пол Фрийман не е на Комитета, а е на неговия председател Красимир Кънев.Междувременно от ВМРО внесоха искане във ВСС с искане да се образува дисциплинарно производство срещу състава.6 години, 6 месеца и 25 дни толкова по-рано съдът решава да освободи условно убиеца на Андрей Монов - Джок Полфрийман, защото се е поправил. Решението на състава, председателстван от съдия Калин Калпачиев, бе взето на 19 септември.Последваха бурни реакции, а във вторник родителите на жертвата внесоха жалба в прокуратурата с искане за възобновяване на делото. „Сълзи не са ми останали да плача, но няма да оставя недостойни хора да се гаврят с паметта на сина ми\", заяви Христо Монов.Той иска съдебният състав да излезе и публично да защити мотивите за решението си и организира протест в четвъртък.По време на убийството на Андрей Монов, Румен Петков е министър на вътрешните работи. „Тук става въпрос за цинизъм.В това решение няма морал и съдебни практики\", каза той.Към критиките се присъединиха ВМРО и „Атака\". Воеводите поискаха от ВСС да образува дисциплинарно производство срещу съдиите, пуснали на свобода австралиеца. „Сигналът ни е заради съмненията в безпристрастността на съдебния състав. Считаме, че решението е взето под натиск. Очевидно това решение противоречи на морала, противоречи и на справедливостта поради това искаме да бъде преразгледано\", заяви Михаил Петров от младежката организация на ВМРО.От „Атака\" организираха протест пред Съдебната палата. Поискаха оставката на Калпакчиев и законодателна промяна. „Това е безпрецедентно позорно решение на един съдия. Трябва да бъде разгледан неговия случай от съдебния инспекторат, да бъдат приложени санкции върху този съдия да загуби правото да практикува като съдия\", заяви Волен Сидеров.В позиция на съдийската колегия на Висшия съдебен съвет се казва, че той няма правомощия да влияе на съдебните решения. В същото време съдиите са съпричастни към болката и страданията на близките на загиналия и споделят тяхното усещане за нарушен баланс между правото и справедливостта. ВСС предоставя сигнала на ВМРО на Инспектората.А председателят на Българския хелзински комитет Красимир Кънев обяви за NOVA, че е изпратил позиция в защита на Джок Полфрийман, но в лично качество.Според Христо Монов Полфийман не може да се поправи. Казва го не само като баща, а и като психолог. ", "date": "2019.09.24", "title": "Обрат по случая „Полфрийман”"}
{"url": "http://www.cross.bg/kirilov-sudebnata-durzhavite-chlenki-1613932.html", "text": "/КРОСС/ Министърът на правосъдието Данаил Кирилов подписа пред посланиците на държавите-членки на ЕС писмо до Европейската комисия за демокрация чрез право (Венeцианската комисия), в което иска становище и препоръки по законопроекта за изменение и допълнение на Наказателно-процесуалния кодекс (НПК) във връзка с въвеждане на ефективен механизъм за разследване срещу главния прокурор и председателите на Върховния административен съд и Върховния касационен съд.Това стана днес по време на работна среща в Министерството на правосъдието с участието и на представител на делегацията на Европейската комисия в България, на която бе обсъден напредъкът на България и изпълнението на показателите в рамките на Механизма за сътрудничество и оценка (МСО).По време на дискусията министър Кирилов запозна дипломатите с предприетите действия от правителството в последните месеци, като сред тях е и изготвената през юни т.г. промяна на НПК за отговорността на т. нар. трима големи с съдебната система по повод изпълнение на препоръки по дела на Европейския съд по правата на човека.  Министър Кирилов акцентира и върху постановлението на правителството от миналата седмица, с което се създава национален механизъм за постмониторинг в областта на борбата с корупцията и организираната престъпност, съдебната реформа и върховенство на закона. Той подчерта, че в Съвета за координация и сътрудничество, който е предвидено да осъществява постмониторинга,  ще участват представители на най-високо ниво от изпълнителната, съдебната и законодателната власт, като е гарантирано участието и на гражданския сектор.Приетият от Министерския съвет проект за промени в Закона за съдебната власт, в  който се предвижда отмяна на разпоредбата за автоматичното отстраняване от длъжност на магистрати и на задължението те да декларират членството си в съсловни организации, също бе сред дискутираните теми.„България работи и ще продължи да работи в тясно сътрудничество и в конструктивен диалог с институциите с експертиза в областта на върховенството на правото като ЕК, GRECO, Венецианската комисия и Службата за подкрепа на структурни реформи\", заяви Кирилов. Той благодари на посланиците на държавите-членки и на екипите им в ресор „Правосъдие\" за активната работа и подкрепа в изпълнението на препоръките и показателите на  МСО.  ", "date": "2019.09.24", "title": "Министър Кирилов се срещна с посланиците на държавите-членки на ЕС"}
{"url": "http://www.cross.bg/nyakolko-direktor-radioto-1613926.html", "text": "/КРОСС/ Свидетели сме на тревожна ситуация в Радиото. То е подложено на атака, която създава условия за противопоставяне на хората в БНР и уронва престижа на една авторитетна медия. Това пише в отворено писмо до медиите генералният директор на Българското национално радио Светослав Костов.Както е известно, в БНР има напрежение сред журналистите, след като водещата Силвия Великова бе свалена от ефир, а по-късно след намеса на премиера Борисов бе върната. След това радиото спря излъчване за няколко часа на 13 септември, което бе прецедент. Разследващите установиха, че директорът на дирекция \"Техника\" в БНР е разпоредил спирането на ефира, но без затова да е искано реално съгласието на директора на Националното радио.Ето какво споделя още Костов в писмото си:А БНР е най-авторитетната медия в България. Тази ситуация доведе до това няколко човека да използват един уважаван от мен орган - Съвета за електронни медии, за проводник на лични интереси, клевети и недоказани твърдения.Няма да позволя 20 години кариера в медиите, в която неведнъж съм доказвал професионалните си качества, да бъде опетнена от група хора и няколко медии.Тук е моментът да обърна внимание върху т.нар. \"цензура\" в Програма \"Хоризонт\". Категорично заявявам, че под никаква форма не съм упражнявал контрол върху словото и публичното общуване. Доказателство за това е програмното съдържание през последните дни.Наясно съм, че всяко желание за промяна на статуквото ще среща силна съпротива. Абсолютно съм убеден в правотата си. Не сме отстъпили от волята си за промени, защото отдавна има нужда от тях. Това искат и близо 1300 служители, работещи всеки ден, всеотдайно, за Радиото.Ще потърся отговорност в съда на всички, които се упражняваха през последните дни върху моето име, достойнство и професионални качества.Ще направя всичко възможно да запазя независимостта, свободата на изразяване на мнение и доверието към обществената отговорност, която носят журналистите в Българското национално радио.Вярвам във всички работещи в БНР, вярвам в екипа, сигурен съм, че ще излезем по-силни от тази криза.Радиа много, БНР е едно!Светослав Костов, Генерален директор на БНР ", "date": "2019.09.24", "title": "Генералният директор на БНР: Радиото е подложено на атака"}
{"url": "http://www.cross.bg/kamerna-stzena-samo-1613930.html", "text": "/КРОСС/ Броени дни след началото на учебната година не училищният, а театралният звънец ще събере някои от най-именитите български актьори със сребро в косите в сюжет, който не само ги връща в ХI А, а събира и съшива с биографични, тъжно-смешни и съдбовни конци годините в България преди и след прехода.Възможно ли е цял един клас да се побере в едно театрално представление на Камерна сцена в Народния театър \"Иван Вазов\"? Не, естествено, само малцина от някогашния ХI А ще се срещнат години по-късно - и навярно за последен път с тях ще бъде и някогашната им класна.Това, и още много вероятни и невероятни неща, озвучени със смях, въздишки, спомени, морски бриз, изстрели и музика, ще се случат в първата премиера за новия сезон, която е на 27 септември на Камерна сцена - \"КАКВОТО, ТАКОВА\" от Недялко Йорданов.Ученическите трепети и житейските вълнения ще си припомнят ЕМИЛИЯ РАДЕВА, ЯНИНА КАШЕВА, ИВАН НАЛБАНТОВ, ЖОРЖЕТА ЧАКЪРОВА, ЛЮБОМИР МЛАДЕНОВ, ПЛАМЕНА ГЕТОВА, БОГДАН ГЛИШЕВ, РУТ РАФАИЛОВА и САВА ПИПЕРОВ. Щафетата на младите пък е поверена на ЕВА ТЕПАВИЧАРОВА и ХРИСТО ТЕРЗИЕВ.Сценография ЧАЙКА ПЕТРУШЕВА, костюми ДЕСИСЛАВА БАНКОВА, музикално оформление НЕДЯЛКО ЙОРДАНОВ, автор на песента ХАЙГАШОД АГАСЯН  ", "date": "2019.09.24", "title": "Народният театър става класна стая в първата премиера за сезона"}
{"url": "http://www.cross.bg/rysiya-informatziya-moskva-1613927.html", "text": "/КРОСС/ Русия може да пропусне всички световни първенства в спорта, както и Олимпиадата в Токио 2020, ако не докаже до 3 седмици, че поредното тежко обвинение към нея от Световната антидопингова агенция не е акуратно.WADA обвини Москва, че е \"изтрила, заличила и подменила\" куп важна информация от своята антидопингова лаборатория, докато течеше мащабното разследване за \"системна политика на допингиране, подкрепена и от държавата\".То доведе до серия наказания на руснаците, те не участваха на световни първенства в леката атлетика, а на Зимните игри в Пьончан се представяха като независими атлети без химн и флаг, въпреки че си бяха руски спортисти. Със сигурност Русия няма да участва под свой флаг и на предстоящото Световно първенство по лека атлетика в Доха.\"Имаме доказателства, че огромно количество информация е изтрито\", каза пред BBC шефът на WADA Джонатан Тейлър. И обясни, че е даден триседмичен срок на руснаците за обяснение.През януари Москва подаде исканата документация, с което се предполагаше, че ще изчисти името на спорта си и с наказанията ще се приключи. Но това е ново развитие и може да доведе до най-тежката санкция в историята.Отговорът на Русия не закъсня. Новият спортен министър Павел Колобков попита, цитиран от агенция \"ТАСС\":\"Какви точно са тези липси на информация и какво е изтрито? С какво са свързани? Оказваме всяко поискано от нас сътрудничество, експерти от двете страни в дигиталните технологии работят заедно. Досега не сме скрили нищо, а ето, че се появяват нови обвинения.\"Очаква се днес да има пресконференция в Москва, както и в централата на WADA в Швейцария, за да научим повече подробности по случая. ", "date": "2019.09.24", "title": "Заплашват да изхвърлят Русия изцяло от Олимпиадата през 2020 г."}
{"url": "http://www.cross.bg/komisiya-transportnata-sedmitza-1613935.html", "text": "/КРОСС/ Транспортната комисия на Европейския парламент даде \"зелена светлина\" за преговори по пакет \"Мобилност\" със Съвета на ЕС и Европейската комисия.\"Не беше нещо неочаквано, предвид вота от миналата седмица, така че ние се подготвихме за този сценарий и оттук нататък следва изпращане на тези досиета на междуинституционален дебат. Нашата основна амбиция остава в търсене и намиране на някакъв компромисен вариант\", коментира евродепутатът от групата на Прогресивния алианс на социалистите и демократите Петър Витанов, който е и постоянен член на комисията, предаде БНР.Евродепутатът от Европейската народна партия Андрей Новаков заяви, че категорично трябва да отпаднат клаузите за връщането на водача и на превозното средство в страната-отправна точка. \"С другото трябва да намерим компромис до степен, в която бизнесът да продължи да работи добре и да се развива\", добави той.Миналата седмица Транспортната комисия отхвърли предложението пакетът да бъде изтеглен от Еврокомисията. ", "date": "2019.09.24", "title": "Транспортната комисия даде зелена светлина за преговори по пакет \"Мобилност\" "}
{"url": "http://www.cross.bg/iiotova-nato-bulgariya-1613933.html", "text": "/КРОСС/ Инициативите на НАТО в контекста на съвременните предизвикателства обсъдиха на среща на „Дондуков\" 2 вицепрезидентът Илияна Йотова и председателят на Военния комитет на НАТО сър Стюарт Пийч.„Темата сигурност днес има своя специфичен прочит - от точките на конфликти до кризите с миграцията, бежанците и климатичните промени, „Ислямска държава\" и чуждестранните бойци\", отбеляза Илияна Йотова. Вицепрезидентът изтъкна, че като външна граница на ЕС България е важен фактор за сигурността на региона и на цяла Европа. Илияна Йотова отбеляза, че българската държава е успяла да спре негативната тенденция за намаляване на разходите за отбрана.Вицепрезидентът подчерта ролята на България като стабилизиращ фактор в Западните Балкани, където все още има предизвикателства за регионалната сигурност и стабилност. Пред главен маршал Пийч Илияна Йотова заяви, че за България е от голямо значение финализирането на присъединяването на Република Северна Македония към НАТО. „Очакваме през октомври и покана за членство в ЕС към Албания и Република Северна Македония. Членството на двете страни в структурите на НАТО е силен аргумент в положителна посока\", посочи вицепрезидентът Йотова.Тема на разговора на „Дондуков\" 2 бе и ситуацията в Косово и развитието на диалога между Белград и Прищина.Илияна Йотова подчерта, че отношенията между ЕС и НАТО трябва да са по-гъвкави и трябва да се избегнат дублиращите функции между Алианса и прохождащата идея за отбранителен съюз.„Много държим на приемането на пакета на НАТО за Юга, която е от съществено значение за България. Близкият изток и Северна Африка продължават да бъдат нестабилни, само преди три години едва овладяхме Балканския маршрут\", посочи вицепрезидентът Йотова.Сър Стюарт Пийч заяви, че е необходим осъвременен план за Юга и в момента се работи по създаването му. Главен маршал Пийч представи пред българския вицепрезидент инициативите на НАТО и сътрудничеството на страните членки с държавите от Близкия изток и Африка.На срещата беше обсъдена и охраната на морските и въздушните граници в региона. Председателят на Военния комитет на НАТО благодари на България за нейния принос като член на Северноатлантическия пакт.  ", "date": "2019.09.24", "title": "Йотова: България е стабилизиращ фактор за Западните Балкани"}
{"url": "http://www.cross.bg/festa-vkysnotii-plovdiv-1613934.html", "text": "/КРОСС/ Второто издание на Mood for food Street Fest събра над 25 000 души на Малката главна в Пловдив с храна за всички сетива. Посетителите на феста се насладиха на сочни бургери, крилца, ребърца и какви ли не други вкуснотии, които радваха както небцето, така и окото. Концертите на живо в двете вечери на фестивала събраха всички любители на хубавата музика около сцената, които в събота пяха в един глас с Rudi, Duli, Muden и KukuSheff, а в неделя си припомниха едни от най-любимите си музикални изпълнения от Ъпсурт.В традиционното надяждане с люто се включиха шестима смелчаги, сред които и две дами, които определено доказаха, че и нежният пол не отстъпва в такъв тип съревнования. След седем горещи предизвикателства, Кралят на лютото официално бе избран и награден, а програмата продължи с пълна сила.Любимите ни шеф-готвачи от Men in the Kitchen приготвиха на живо на сцената на Mood for Food изкусителни ястия и запознаха посетителите на феста с някои от готварските хитринки, които използват в кухнята. А след обилното хапване следваха и редица дегустации на бира, ракия, сирена и други вкуснотии от участниците на феста.Фестивалът успя да вплете различни вкусове и аромати, като същевременно запази невероятната атмосфера, която може да се усети само в Капана. Хиляди усмихнати лица и пълни кореми по-късно фестът приключи, а положителните емоции и спомени ще ни държат поне до следващата година.Проектът е част от официалната програма на Пловдив Европейска столица на културата 2019. ", "date": "2019.09.24", "title": "25 000 души се насладиха на вкусна храна и хубава музика на    Мood for food Street Fest "}
{"url": "http://www.cross.bg/tyristi-tomas-byrgas-1613936.html", "text": "/КРОСС/ Туристите, блокирани във Варна и Бургас заради фалита на компаниятата „Томас Кук\", започнаха да се прибират в родината си.По официални данни у нас почиват близо 400 000 туристи на туроператора, предимно по Черноморието. Фалитът завари 440 от тях на летищата във Варна и Бургас. Днес следобед с полет на наша авиокомпания, за Манчестър заминаха 146 от чакащите. Британските авиационни служби определиха кой да се качи и кой да остане за следващия полет късно тази вечер или утре.От Бургас вече отпътуваха 190 от британските туристи. Останалите 30 са настанени в Поморие. Хотелиерите от Южното Черноморие са по-силно засегнати, тъй като компанията превежда дължимите суми два месеца след напускане на туристите.Пламен Копчев, председател на Съюза на собствениците-Слънчев бряг: Очаквам тука по веригата да се получат големи сътресения, защото това са много пари. На Слънчев бряг предполагам, че ще са някъде между 20 и 30 милиона дължимите пари от фирмата „Томас Кук\". Работници очакват заплати, доставчици очакват плащания.Ростислава Димитрова, управител на хотел, Слънчев бряг: Нови туристи повече няма да посрещам, защото планувам в края на седмицата, на 29-ти да затворя хотела. И ако посрещна нови туристи трябва да продължа да работя, което няма смисъл при условие, че ние чакаме такава голяма сума-да продължаваме да субсидираме „Томас Кук\".Даян Чайлдс: Разочарована съм малко, разбира се, но проявявам разбиране. Засега. Ако дойдете след няколко часа, може да съм на друго мнение.  ", "date": "2019.09.24", "title": "Започна транспортирането на британски туристи от България след фалита на Томас Кук"}
{"url": "http://www.cross.bg/manolova-ananiev-sofiya-1613914.html", "text": "/КРОСС/ Когато беше избрана за омбудсман, Мая Манолова беше подкрепена от депутати на ГЕРБ, независимо от партийната воля да не се гласува за нея. Смятам, че и на местните избори избиратели на ГЕРБ ще подкрепят Манолова в София, заяви Настимир Ананиев, лидер на Волт при гостуването си на Героги Кортитаров по телевизия Европа.Ако Манолова се позиционира равноотдалечено от всички партии, тя ще успее да завземе центъра и да разгърне потенциала си и в ляво център, и в дясно център, допълни Ананиев.На тези местни избори част от нашите основни приоритети са гражданското участие и прозрачността. Държим във всички общини да има публичен онлайн регистър с гласуванията на всички  общински съветници, също така да има такъв регистър и към Инспектората към всяка община. Гражданите трябва да знаят кой получава актове за несвършена работа и на кой са отменили акта и защо, заяви лидерът на Волт.Друг приоритет е гражданското участие, гражданите трябва да участват във вземането на решенията в общината. Също така да им се предостави свободен достъп до заседанията на общинския съвет, такъв например в София липсва. Нека общините бъдат управлявани на светло, заявяват от европейската формация.Не на последно място трябва общинските дружества като Топлофикация, Центъра за градска мобилности други да бъдат напълно ревизирани за начина на харчене на публичните средства, които получават. Очакваме големи изненади да изскочат от тези ревизии, добави Ананиев. ", "date": "2019.09.24", "title": "Настимир Ананиев: И избиратели на ГЕРБ ще подкрепят Манолова в София"}
{"url": "http://www.cross.bg/septemvri-sofiya-avtomobila-1613916.html", "text": "/КРОСС/ 54 067 превозни средства са преброили трафик камерите на АМ „Тракия\" на изхода на София на 20 септември - последният работен ден преди трите почивни дни около Деня на Независимостта. От тях пътуващите към Бургас са 28 712, а в посока София - 25 355 превозни средства, отчитат трафик камерите на Агенция „Пътна инфраструктура\" (АПИ) на изхода на София.  На 23 септември /понеделник/, последният от трите неработни дни за празника, са преброени 47 819 автомобила. От тях пътуващите към столицата са 32 420. По АМ „Хемус\" в петък /20 септември/ трафикът е 39 517 МПС, от които 23 655 автомобила в посока Варна. В последния почивен ден /23 септември/, пътуващите от Ботевград към София автомобили са 24 029. На трето място по интензивност на движението е участъкът от път I-1 през Владая. На 23 септември преброителният пункт при Драгичево е отчел 20 364 автомобила, пътуващи към столицата. Почти същите стойности - 20 412 МПС, се наблюдават и на 20 септември за излизащите от София превозни средства. По пътя София - Калотина на 20 септември в посока границата със Сърбия са преминали 21 423 МПС, а на 23 септември в посока към столицата са отчетени 16 144 автомобила. Повече от 16 300 автомобила са проверили инспекторите на Националното тол управление в периода 20-23 септември за платена винетна такса. Установени са близо 1 400 нарушители, като повече от половината от тях са чужденци (775). Наложени са 1192 компенсаторни такси на обща стойност 21 770 лв. Съставени са 166 акта за установяване на административно нарушение  От началото на годината инспекторите от тол контрола са проверили близо 1,1 млн. автомобила, като са констатирани близо 80 000 нарушители и стойността на наложените компенсаторни такси е над 3,8 млн. лв.  ", "date": "2019.09.24", "title": "Над 54 хиляди превозни средства са минали по АМ „Тракия“ на 20 септември"}
{"url": "http://www.cross.bg/kmet-siderov-sofiya-1613919.html", "text": "/КРОСС/ Лидерът на „Атака\" Волен Сидеров обяви официално кандидатурата си за кмет на София. Това стана по време на протеста срещу предсрочното освобождаване на австралиеца Джок Полфрийман, който е обвинен в убийството на Андрей Монов.\"Влизам в битката като кандидат за кмет с една много силна листа, в която имаме представители и от спорта и културата\", заяви Сидеров, цитиран от „Фокус\". ", "date": "2019.09.24", "title": "Сидеров обяви официално кандидатурата си за кмет на София"}
{"url": "http://www.cross.bg/parlamenta-dzhonsun-reshenieto-1613917.html", "text": "/КРОСС/ Решението на британския премиер Борис Джонсън да суспендира парламента за 5 седмици е незаконно, постанови Върховният съд на Великобритания, предаде БГНЕС.Първоначално магистратите посочиха, че решението е в тяхната компетентност, като с това обориха предишно решение на Английския върховен съд, който се произнесе, че спирането на работата на парламента не е прерогатив на съда.Всичките 11 съдии от Върховния съд са подписали единодушно решението, че Борис Джонсън не е имал законово право да спре работата на Камарата на общините за 5 седмици. Незаконен е бил и съветът на Джонсън към кралица Елизабет II да подпише закона за суспендирането на парламента, постановиха още магистратите.Върховните съдии в продължение на три дни миналата седмица изслушваха аргументите и на двете страни. Правителството обяви, че ще се съобрази с решението на съда. ", "date": "2019.09.24", "title": "Върховният съд: Борис Джонсън е суспендирал парламента незаконно"}
{"url": "http://www.cross.bg/tursachkata-google-evropa-1613920.html", "text": "/КРОСС/ Google не е задължен да се съобразява с регламента на ЕС за „правото да бъдеш забравен\" за домейните на търсачката извън Европа. Това постанови Съдът на ЕС, предава БГНЕС.Решението на магистратите от Европейския съд е победа на технологичния гигант по дело, което се смята за ключово по отношение на това, дали европейската регулация трябва да се прилага и отвъд границите на Европа.Американската компания настояваше, че премахването на определени резултати от търсачката й, изисквано от европейското законодателство, не трябва да се простира върху домейна google.com и другите й сайтове за страни извън ЕС.Решението на Европейския съд означава, че компанията трябва да премахне линковете, които злепоставят личности или фирми от търсачката си в Европа, но не и в други страни, след като получи искане за това.Спорът започна през 2015 година между Google и френският регулатор на личните данни. Гигантът въведе геоблокиране, което предотвратява европейските потребители да виждат определени връзки в мрежата но отказа да цензуриране такива резултата в други части на света. Фирмата също така оспори глобата в размер на 100 000 евро, което френския регулатор наложи по казуса. ", "date": "2019.09.24", "title": "Google спечели ключово дело за \"правото да бъдеш забравен\""}
{"url": "http://www.cross.bg/grazhdani-proizvodstva-zadurzhani-1613922.html", "text": "/КРОСС/ На 17 септември т.г., в района на местността Колибаря, граничен полицейски наряд от ГПУ-Ивайловград подава знак за спиране на движещи се по пътното платно три автомобила, които не се подчиняват на полицейското разпореждане. Веднага, заедно със служители на РУ-Ивайловград, са предприети заградителни и оперативни действия. В резултат на бързата реакция, малко по-късно в района са установени колите - едната от които претърпяла пътно-транспортно произшествие, с  петима български граждани -  на възраст от 24 до 36 години. Освен българите, в автомобилите  са открити и 16 чужденци без документи за самоличност, представящи се за граждани на Афганистан. Всички те са задържани и са приведени в помещение за задържане на  ГПУ Ивайловград.В хода на продължилото разследване е установен и задържан организаторът на канала - 25- годишен афганистански гражданин, пребиваващ в София. Извършени са процесуално- следствени действия на адреса, обитаван от него, където са задържани още двама незаконно пребиваващи афганистанци.За случая е уведомен дежурен прокурор от районната прокуратура в Ивайловград. Срещу българите, превозвали мигрантите, са образувани три бързи производства по чл.281, ал.2 от НК, а  срещу афганистанските граждани - 8 бързи производства по чл.279 от НК. Според първоначалните данни се касае за организиран  канал за превеждане на нелегални мигранти през границата на страната към страни от Западна Европа.  Работата по случая продължава под наблюдението на прокуратурата.  ", "date": "2019.09.24", "title": "Канал за незаконни мигранти разби гранична полиция в Смолян"}
{"url": "http://www.cross.bg/chasa-turzhestvenata-plovdiv-1613915.html", "text": "/КРОСС/ Тържествената вечер на Русия - основна страна партньор на ЕСЕН 2019, организира Международен панаир Пловдив в палата 2 на панаирното градче . Събитието започва в 18.00 часа днес. В програмата са включени изпълнения на ансамбъл за народни песни и танци. Ще има и традиционната дегустация блини и други типични ястия от руската кухняОколо 19 часа се очаква да бъде осъществена директна радио връзка с Международната космическа станция. Сеансът се осъществява  от най-големия клуб на радиолюбители в България. Неговите членове пристигат от София със специална апаратура. На видео екран ще има динамична карта, показваща в реално време движението на Международната космическа станция. Очаква се тя да бъде над Пловдив около 19 часа и тогава радиолюбителите ще разговарят с руския екипаж, намиращ се  на борда.  ", "date": "2019.09.24", "title": "Тържествената вечер на Русия в рамките на Есенния панаир"}
{"url": "http://www.cross.bg/kolata-trima-ryse-1613921.html", "text": "/КРОСС/ Лек автомобил с шуменска регистрация се удари в стълб на уличното осветление по булевард „Христо Ботев\" в Русе. Инцидентът е станал тази сутрин, предаде БГНЕС.В колата са пътували четирима души, от които трима са откарани от линейки на Спешна помощ в болницата с различни наранявания, но без опасност за живота. При неизяснени обстоятелства, водачът е изгубил контрол върху управлението на автомобила и се забил в стълб.В резултат на удара, двигателят е изхвърчал от колата, а предницата е смачкана до неузнаваемост, като много части са се разпилели на десетки метри. Причините и обстоятелствата около възникване на инцидента се изясняват. ", "date": "2019.09.24", "title": "Тежка катастрофа в Русе, трима пострадаха"}
{"url": "http://www.cross.bg/radev-zaharieva-sreshti-1613918.html", "text": "/КРОСС/ До часове ще бъде открита 74-тата сесия на Общото събрание на ООН. България е представена от президента Румен Радев и вицепремиера Екатерина Захариева. Двамата вече проведоха някои важни срещи.„Нашата амбиция е да започнем да възобновяваме българското присъствие. Ирак има нужда от подкрепа. Повторната дестабилизация ще засегне и нашия регион и по отношение на сигурност, и по отношение на увеличаване на мигрантските и бежанските потоци\", заяви президентът Румен Радев.„Една от най-важните срещи, които имах, според мен беше с Индия- държава, към която гледа целият свят. Компаниите от Индия търсят и други места за инвестиции и гледат на Централна и Източна Европа, както и на България, като на надежден партньор, държава, в която се прави лесно бизнес, в която има много талант\", заяви Екатерина Захариева.До момента форумът се отличи с 16-годишната Грета Тумберг, която се изправи срещу световните политици и изненадващата поява на американския президент Доналд Тръмп. ", "date": "2019.09.24", "title": "Президентът Радев и вицепремиерът Захариева проведоха важни срещи преди форума на ООН"}
{"url": "http://www.cross.bg/ychebna-godina-sever-1613923.html", "text": "/КРОСС/  В началото на новата учебна година Електроразпределение Север стартира платена програма „Млад електромонтьор\", насочена към ученици от профилирани гимназии, които предстои да се дипломират през 2020 г. Програмата, която дружеството реализира за втора година, е фокусирана върху старта на професионалната кариера още от средното образование.В подкрепа на визията си за устойчива социална и икономическа активност на младежите, освен придобиването на практически знания и умения под вещото ръководство на опитни специалисти, компанията ще предложи и финансово възнаграждение за срока на програмата. Зрелостниците не само ще могат да отчетат участието си като учебна практика по изучаваната от тях специалност, но ще получат и възможност за реализация в компанията. В резултат на миналогодишния етап на инициативата в двете специализирани средни училища във Варна - Професионална гимназия по електротехника и Варненска морска гимназия „Св. Николай Чудотворец\" - пет от осемте успешно преминали курсисти получиха оферти за постоянна позиция в дружеството.Програмата „Млад електромонтьор\" е с продължителност 40 учебни часа месечно, разпределени в предварително утвърдени графици, съобразени с учебния процес в гимназиите. Заявки за участие ще бъдат приемани през цялата учебна година от октомври 2019 до май 2020 г. включително. Дружеството ще уважи желанието на всеки кандидатствал ученик в съответните регионални структури на ЕРП Север във Варна, Русе, Разград, Горна Оряховица и Габрово.С тази и други подобни инициативи електроразпределителната компания ще продължи да търси активно млади и мотивирани хора, избрали професията електромонтьор, и да укрепва сътрудничеството си с профилирани гимназии по електротехника за гарантиране на приемственост в подготовката на професионални кадри в енергийния сектор.  ", "date": "2019.09.24", "title": "ЕРП Север насърчава младите хора към кариерно развитие в партньорство с професионалните училища"}
{"url": "http://www.cross.bg/tehnika-panair-inovatzii-1613904.html", "text": "/КРОСС/ Най-голямото изложение на пътностроителна техника в България настига световния форум „Баума\", който се провежда в Мюнхен. Това заяви Борислав Тодоров, председател на Асоциацията на търговците на едра строителна техника, на пресконференция в Международен панаир Пловдив.  Паркът за тежка механизация е част от изложбата „Стройтех 2019\" в рамките на  Международния технически панаир и е единственият у нас, който  представя всички големи фирми от бранша.  „Баума\" се организира през 3 години и показва последно поколение иновации, а нашето изложение може да се сравни с него, защото тук е най-новото в световен мащаб, поясни Борислав Тодоров. На площ повече от 7000 кв. м са събрани експонати на водещи марки. Демонстрират се  хитови модели багери, самосвали,  съоръжения за събаряне на здания, машини за полагане на асфалт и направа на канали, както и други машини гиганти.Сред изложителите са някои  от най-големите производители на бетонови възли в Европа, на асфалтови смески, битум, дренаж за пътища. За първи път има машина за скрап, каквато рядко се показва на изложения. Атрактивен експонат е техниката за разбиване на скали при прокарването на пътища.Специалистите могат да видят  на живо технологичните и техническите иновации в демозоната. Очакваме посетители от цяла Югоизточна Европа,  защото в момента интересът към този сектор е голям, коментира директорът на панаира д-р Иван Соколов. Наред с машините гиганти,  на изложбата „Стройтех 2019\"  присъстват и миниварианти. За първи път е представена японска марка, световен лидер в областта на компактната техника. В нейната гама от малогабаритни трактори има модели с различно приложение - за почистване и обработка на сняг, пътища, улици, алеи, площадки, паркове, градини, тревни декоративни, спортни и комунални терени, обясняват от фирмата вносител. Освен тези новости, на ЕСЕН 2019 са представени  модерни технологии, продукти и услуги от областта на автомобилната индустрия, транспорта, автосервизното оборудване, машиностроенето, роботиката, автоматизацията, електрониката, електротехниката, информационните и дигиталните технологии, екологията, енергетиката, химията и водния  сектор.  Експозициите на близо 600 фирми от 34 държави, разположени в Международен панаир Пловдив, може да се видят до 28 септември.  ", "date": "2019.09.24", "title": "Най-голямото изложението на пътностроителна техника настига  световния форум „Баума“"}
{"url": "http://www.cross.bg/bulgariya-gkpp-gurtziya-1613907.html", "text": "/КРОСС/ Нормално натоварен е трафикът на граничните пунктове между България и Гърция в Благоевградска област. Това съобщиха за „Фокус\" от Главна дирекция „Гранична полиция\".На ГКПП „Кулата\" и „Илинден\" няма струпвания на леки и товарни автомобили.Във връзка с извършване на ремонтно строителни дейности на ГКПП „Златарево\" до 14 октомври движението през пункта ще бъде затруднено.На другия пункт между България и Р Северна Македония в Област Благоевград преминаването е нормално натоварено. ", "date": "2019.09.24", "title": "Нормален трафик на граничните пунктове между България и Гърция"}
{"url": "http://www.cross.bg/luzhitza-metalna-muzha-1613906.html", "text": "/КРОСС/ Полицията в Ивановска област в Русия разследва семеен конфликт, при който жена е пребила мъжа си с метална лъжица, съобщава РИА Новости.В местното полицейско управление е получено заявление от 38-годишен мъж, в което се оплаква, че докато са пили заедно вкъщи алкохол, са се скарали.По време на семейния спор 31-годишната съпруга взела метална лъжица и го ударила по главата, с което му е причинила телесни повреди, се казва в полицейския доклад.Силите на реда изясняват обстоятелствата по случая. ", "date": "2019.09.24", "title": "Рускиня преби мъжа си с лъжица"}
{"url": "http://www.cross.bg/boksyor-pochinaliya-boris-1613905.html", "text": "/КРОСС/ Близките на починалия български боксьор обвиняват треньора му за трагедията в Албания. Борис Станчов припадна по време на състезание в Шкодра, а по-късно издъхна в болница. Впоследствие се оказа, че състезателят е излизал на ринга с чужда самоличност.Роднините му подозират, че схемата с фалшифициране на данните и използването на чужд лиценз е направена със знанието на треньора, който е печелил големи суми на гърба на Борис.„Аз му дадох документите. Той имаше забрана да играе\", призна пред NOVA Исус Величков, който е братовчед на загиналото момче и с чиято самоличност той се е състезавал. Исус обясни, че не е боксьор, но преди е тренирал футбол, не знае как има лиценз за участие в боксови турнири.„Има 6 мача с моите данни. Доколкото знам, му плащат, за да пада\", заяви още Величков. В момента той е притеснен, защото е предупреден, че може да бъде осъден заради измамата с лични данни. „Треньорът си го познава, знае, че се казва Боби\", заяви още Исус Величков.Венцислав Георгиев, който е треньор и мениджър на починалия боксьор, отхвърля обвиненията на роднините и казва: „Не знам как е станала тази размяна. Мотивите защо е разменял картите, само той ги знае. През цялото време се е представял като Исус Величков, по прякор Боби Джи\".Според сестрата на починалия боксьор брат ѝ не се е биел за пари, а от любов към спорта.Близките на Борис Станчов показаха клип, в който твърдят, че той казва на треньора си, че не е добре и подчертаха, че именно треньорът печелел парите.„Последният мач знам, че беше за много пари - поне 50-60 хил. лв.\", заявява негов приятел.Близките на Борис твърдят, че той е бил здрав и не вярват, че е получил инфаркт. Сестра му недоумява: „Как може треньорът му след смъртта на брат ми да си тръгне за България, без да уведоми никой\". ", "date": "2019.09.24", "title": "Близки на починалия боксьор: Плащаха му да пада"}
{"url": "http://www.cross.bg/dobrich-prokyratyra-prestuplenie-1613908.html", "text": "/КРОСС/ Разкрити и задържани са извършителите на убийство на 41-годишен мъж, който е бил обявен за издирване от около десет дни от своите близки, съобщават от Апелативната прокуратура във Варна. Това е станало чрез активни оперативно-издирвателни и следствени действия под прякото ръководството на Окръжната прокуратура в Добрич.Тялото на 41-годишния Диян Д. е било открито случайно в землището на добричкото село Котленци на 22 септември тази година. Мъжът не се прибрал на 12 септември в дома си и близките му подали сигнал в ОД на МВР в Добрич. Убитият пребивавал в Германия и често се завръщал в България. Когато се връщал, ползвал услугите на един от извършителите, който го возел с колата си.В ареста е задържан 18-годишният Румен К., който според събраните до момента доказателства е съпричастен към убийството на Диян Д. Той е привлечен като обвиняем от прокуратурата за престъпление по член 115 от НК. Тази сутрин с полет от Великобритания на летище Варна е пристигнал 19-годишният Шенер Р., който също е заподозрян като съучастник в тежкото криминално престъпление и е бил задочно привлечен като обвиняем, поради отсъствието му от страната. Предстои конвоирането му до Добрич.Резултатите от извършената аутопсия са показали, че смъртта на Диян Д. е настъпила от нанесени множество прободни рани - около 14. Намереното тяло е било в напреднала степен на разлагане.Окръжната прокуратура в Добрич ще внесе искания в Добричкия окръжен съд за вземане на мярка за неотклонение „Задържане под стража\" на двамата обвиняеми.Действията по разследването на тежкото криминално престъпление продължават. ", "date": "2019.09.24", "title": "Задържаха двама за убийството на 41-годишен добруджанец "}
{"url": "http://www.cross.bg/bili-eksploatatziya-bulgariya-1613911.html", "text": "/КРОСС/ Трима българи и един французин са задържани във френския град Лион, след разкриването на мрежа за експлоатация на работна ръка, съобщи NOVA.167 души жертви на съвременно робство са били наети да берат грозде за четирима производители в Бургундия. Едновременно с операцията на френската полиция са били извършени обиски и разпити в България, в присъствие на разследващи от Франция, съобщават френски медии.Работниците били наети чрез законно действаща агенция за работа в България. Обещани им били по 60 евро на ден, като разходите за транспорт и жилище били покрити. Българите обаче били настанени в къмпинг, като разходите за храна им се приспадали от заплатите.След края на договорите повечето от работниците нямали достатъчно средства да се завърнат по домовете си. Разследването започнало още в края на 2018 г, когато сезонните работници се оплакали от лошите условия на труд след като се прибрали в България. По разкриването на мрежата за експлоатация са работили повече от 80 разследващи, включително служители на Европол. ", "date": "2019.09.24", "title": "Разкриха мрежа за трудова експлоатация на българи във Франция "}
{"url": "http://www.cross.bg/predel-prohodite-kresnenskoto-1613913.html", "text": "/КРОСС/ Повишена е опасността от падащи камъни в Кресненското дефиле и в района на проходите Предел и Папаз Чаир. През изминалата нощ обстановката е била спокойна, съобщиха за „Фокус\" от Областно пътно управление - Благоевград.Предвид преваляванията от дъжд е необходимо шофьорите да карат с повишено внимание, за да бъдат избегнати инциденти. Към този час трафикът е по-натоварено по главен път Е-79 в платното в посока София.По автомагистрала „Струма\" и второкласен път - 19 Симитли - Гоце Делчев преминаването се осъществява с нормално темпове за делничен ден. Няма регистрирани тежки катастрофи до този час.В Благоевградска област няма въведение ограничения, не се извършват и ремонтни дейности по първокласната, второкласната и третокласната пътна мрежа. ", "date": "2019.09.24", "title": "Опасност от падащи камъни в Кресненското дефиле и към проходите Предел и Папаз Чаир"}
{"url": "http://www.cross.bg/ryrk-anastasiya-makarenko-1613912.html", "text": "/КРОСС/ Холивудският актьор Мики Рурк, станал известен през 90-те години с предимно отрицателните си роли в екшъни и трилъри, и оставил два развода зад гърба си, към днешна дата излиза с красивата руска манекенка Анастасия Макаренко. Двамата са заедно от 2009 г. Актьорът е бил женен за Дебра Фойер от 1981 до 1989 г., и за Каре Отис от 1992 до 1998 г.Неговият близък приятел и асистент Дмитрий Корнейчук има украински корени, а приятелката му Анастасия Макаренко е родена в Русия. Това донякъде обяснява любовта към славянските страни. Рурк наскоро дори обяви, че иска да бъде погребан в украинското село Загорци, след като Корнейчук му показал къде се намира гробът на неговия дядо. Приятелката на Рурк се изявява и като актриса, участва в „Умирай трудно: Денят настъпи\". Вижте снимки на горещата руска красавица в галерията.", "date": "2019.09.24", "title": "Руска красавица топли сърцето на Мики Рурк "}
{"url": "http://www.cross.bg/stanchov-boris-boksov-1613910.html", "text": "/КРОСС/ Българският боксьор Борис Станчов, който в края на миналата седмица почина след боксов мач в Шкодра, Албания, е имал забрана да се състезава и поради това е участвал на турнира в Албания под фалшива самоличност.Веднага след инцидента в събота се разпространи информация, че починалият боксьор е Исус Величков, но в последствие стана ясно, че всъщност починалият е Борис Станчов, който е втори братовчед на Величков. Именно Величков е дал своите данни на Станчев, за да може да участва той на турнира в Шкодра, като това не е първият такъв случай. \"Аз му дадох документите. Той имаше забрана да играе. Има шест мача с моите данни. Доколкото знам, му плащат, за да пада\", разкри Величков пред NOVA.От Българския професионален боксов съюз потвърдиха, че Станчов е българският боксьор, починал в Албания, но заявиха, че той е участвал на турнира без тяхно знание. \"От няколко източника постъпи информация, че лицето участвало в събитието с трагичен край, е Борис Александров Станчов. Към момента Българският професионален боксов съюз има обосновани предположения, че Борис Александров Станчов е ползвал чужди документи за получаването на професионален лиценз, с които с чужда самоличност е пътувал в чужбина и участвал нееднократно в спортни събития. Изясняват се причините и обстоятелствата относно вкарването в заблуждение на Българския Професионален Боксов Съюз и официалните органи. Веднага щом получи необходимата информация по случая, Български Професионален Боксов Съюз ще излъчи официално становище за случилото се\", се казва в официално съобщение от Съюза.В същото време бившият президент на Българския професионален боксов съюз д-р Георги Езекиев счита, че издаването на фалшив лиценз на Станчов няма как да стане без знанието на Съюза. \"Проблемът е, че това момче е имало забрана. За да я избегне, е играл с чужда самоличност. Изваден му е фалшив лиценз със съдействието на федерацията, предполагам, защото няма как да стане по друг начин\", коментира Езекиев.Членът на УС на боксовия съюз Даниел Дамянович обаче е категоричен, от Съюза не са знаели, че Станчов е с подменена самоличност. \"Отношенията между състезателя и Съюза - 99% минават през мениджъра\", обясни Дамянович. Той не може да си обясни защо Борис е сменял самоличността си. \"Ситуацията е страшно неприятна. Ние сме подведени\", коментира Дамянович пред NOVA.Все още не е ясна причината за смъртта на Станчов, като една от версиите е, че той е получил инфаркт на ринга. ", "date": "2019.09.24", "title": "Починалият в Албания български боксьор е имал забрана да се състезава "}
{"url": "http://www.cross.bg/septemvri-dolara-iiork-1613909.html", "text": "/КРОСС/ Ювелирни украшения за над 350 000 долара са откраднати от апартаменти в небостъргача \"Тръмп тауър\" в Ню Йорк, предаде ТАСС.Първа жертва на обира станала жена, която напуснала Ню Йорк и не е посещавала жилището си в небостъргача от 21 юни до 9 септември. Когато се върнала в апартамента си, тя констатирала, че са били откраднати скъпоценности за 236 хиляди долара. Обитател на друго жилище в \"Тръмп тауър\" не бил в Ню Йорк от 4 до 10 септември. На 11 септември той заявил в полицията, че от жилището му е откраднато ювелирно украшение за 117 хиляди долара.Започнало е разследване. Задържани засега няма. Полицията установила, че в двете жилища е било проникнато с взлом. ", "date": "2019.09.24", "title": "Откраднаха скъпоценности за стотици хиляди долари от Trump Tower "}
{"url": "http://www.cross.bg/zheni-milanova-mariya-1613903.html", "text": "/КРОСС/ УМБАЛСМ \"Н. И. Пирогов\" ще проведе профилактични прегледи на бременни жени по повод 29 септември - Световен ден на сърцето, с което ще подкрепи кампанията за Дружеството на кардиолозите в България. Прегледите ще извърши проф. Мария Миланова - началник на Клиниката по кардиология в \"Пирогов\" и председател на работна група \"Сърдечно-съдов риск при жени\" към ДКБ.\"Бременност и сърце\" - Погрижете се за своето сърце!\" е мотото на тазгодишната кампания на кардиологичното дружество. Тази година във фокуса са бъдещите майки. Фокусът към бременните жени не е случаен, обяснява проф. Мария Миланова. Бременността е онзи специален период от живота на една жена, по време на който има чести оплаквания от сърцебиене, ускорен пулс, ниско артериално налягане, отоци по долните крайници, задух и лесна уморяемост. Обикновено това  е израз на физиологична адаптация, но понякога може да алармира за влошаване на сърдечна патология.Специалистите напомнят, че сърцето е органът, който по време на бременост претърпява най-сериони адаптационни промени през нормално протичаща бременост.Лично проф. Мария Миланова ще извърши прегледите в сградата на Медициниски център \"Пирогов\" (до входа на Детското) на 27-ми септември 2019 г., петък от 9 до 13 часа. Необходимо е бременните жени, които имат желание да се възползват от прегледите да си запишат час предварително. Това става на телефон 02/ 951 5158 и02 915 4574, всеки работен делничен ден до четвъртък (26. 09.) или до изчерпване на местата.", "date": "2019.09.24", "title": "Световен ден на сърцето"}
{"url": "http://www.cross.bg/radev-moldova-prezidentut-1613897.html", "text": "Президентът Радев получи и уверение, че молдовката страна ще направи всичко възможно Тараклийският университет „Григорий Цамблак\" да се трансформира във филиал на Русенския университет „Ангел Кънчев\". Преди предвиденото за 2020 година посещение на Румен Радев в Молдова наша делегация ще посети учебното заведение, за да бъдат уточнени подробностите около трансфорамцията. Президентът Радев постави темата и за подобряване на условията за обучение в Тараклийския университет, за разширяване на специалностите и формите на обучение.  ", "date": "2019.09.24", "title": "Молдовският президент обеща на Румен Радев да запази статутът на населения с българи Тараклийски район"}
{"url": "http://www.cross.bg/bebeta-alzhir-rodilno-1613900.html", "text": "/КРОСС/ 8 бебета са загинали при пожар в родилно отделение на болница в източната част на Алжир, съобщи БГНЕС.Пожарът е избухнал тази сутрин около 4 часа в болницата в град Куед Суф на около 500 км югоизточно от столицата Алжир. Огнеборците са спасили 11 бебета и 107 пациентки и 28 души персонал, съобщи говорителят на пожарната капитан Насим Бернауи. „За съжаление осем бебета починаха, някои от тях от изгаряния, други от вдишване на дим\", каза той. ", "date": "2019.09.24", "title": "8 бебета са загинали при пожар в родилно отделение"}
{"url": "http://www.cross.bg/myasto-evroviziya-bulgariya-1613902.html", "text": "/КРОСС/ България се нарежда на 8-мо място в класацията на най-успешните страни на междунардония песенен конкурс Евровизия за последните 10 години. Това стана ясно от обявената официална класация, включваща всички 46 държави участвали в престижната музикална надпревара от 2010 насам. Резултатът се формира на база на получените точки в десетте големи финала на шоуто - от този в Дюселдорф през 2010 до финала в Тел Авив през 2019.На първо място в класация логично е Швеция, където конкурсът е в центъра на креативната индустрия, която заема значителен дял от БВП на страната. Второтo място е за Италия, а топ 8 допълват още Русия, Азербайджан, Украйна, Холандия, Австралия и България.Осмото място на България е изключително впечатляващо защото страната ни реално има само три финала през това десетилетие - второто място на Кристиан Костов през 2017 в Киев с песента „Beautiful Mess\", четвъртото място на Поли Генова през 2016 с „If Love Was A Crime\" в Стокхолм и 14-тото място на групата Equinox през 2018 в Лисабон. В периода 2016 до 2018 БНТ е на практика най-успешната телевизия участвала в конкурса и българските песни събират най-много точки, изпреварайки телевизии с по-големи музикални индустрии като Швеция, Русия, Холандия, Италия, Германия и Великобритания.Видео с обобщение на резултатите на Евровизия от последното десетилетие:\n\t\t\t\t\tТазгодишното 65-ото издание на конкурса ще се проведе в холандския град Ротердам. Големият финал на Евровизия 2020 е на 16 май в залата Rotterdam Ahoy, а първият и вторият полуфинал - на 12 и 14 май.  Холандия спечели правото да домакинства Евровизия 2020 след победата на младия и дотогава неизвестен изпълнител Дънкан Лорънс с песента „Arcade\". Дънкан беше избран с вътрешна селекция от Холандската телевизия.Всяка година Евровизия събира пред екрана на 200 милиона зрители от цял свят. Конкурсът се излъчва без прекъсване всяка година от 1956 насам, което го прави една от най-дълго съществуващите телевизионни програми в света. Все още се очаква потвърждение дали България ще вземе участие в конкурса през 2020 година. ", "date": "2019.09.24", "title": "България е в топ 10 на най-успешните страни на Евровизия в последното десетилетие"}
{"url": "http://www.cross.bg/lenta-osushtestvyava-dvizhenieto-1613901.html", "text": "/КРОСС/ До 17 ч. днес движението при км 43 на АМ „Тракия\" в посока Бургас  се осъществява в една лента поради ремонтни дейности на асфалтовата настилка. Трафикът се осъществява в изпреварващата лента, участъкът е сигнализиран с пътни знаци. Шофьорите е необходимо да карат със съобразена скорост и повишено внимание.Днес временно движението при км 82 на АМ „Тракия\" ще се осъществява в една лента поради оборудване на тол рамка.От 9 ч. до 11 ч. движението в посока Бургас се осъществява в активната и изпреварващата лента, от 11 ч. до 12:30 ч. трафикът ще бъде в изпреварващата лента, от 12:30 ч. до 14 ч. движението ще се осъществява в активната лента.От 14 ч. до 15,30 ч. трафикът в посока София ще се осъществява в активната и изпреварващата лента, от 15, 30 ч. до 17 ч. движението ще е в активната лента, от 17 ч. до 18 ч. водачите на превозни средства ще се движат в активната лента.  ", "date": "2019.09.24", "title": "Ограничения по АМ Тракия"}
{"url": "http://www.cross.bg/draganov-tyrizma-tomas-1613894.html", "text": "/КРОСС/ Общо сумарно около 100 млн. лв. ще бъде загубата за българския туризъм след фалита на туроператора \"Томас Кук\", каза в студиото на Сутрешен блок Румен Драганов, директор на Института за анализ и оценка в туризма. Румен Драганов, директор на Института за анализ и оценка в туризма: Цялата щета, която ще бъде за българските хотелиери е от порядъка на 36 млн. евра, което означава, че сумарно заедно със загубите, които ще претърпим в следствие на това, че няма да пристигнат туристи сега до 8-ми октомври, когато беше планирана програмата на Томас Кук , всички полети са отменени, така и по зимната програма, а сещо така и с това, че договорите, които бяха сключени за следващия летен сезон 2020 г. няма да се случат. Общо сумарно около 100 млн. лв. ще бъде загубата за българския туризъмТой подчерта, че \"такова нещо не се е случвало в историята на туризма поне откакто съществува туризъм\".Румен Драганов, директор на Института за анализ и оценка в туризма: Най-голямата акция започна вчера за спасяване на английски туристи, които са по света. Те са 150 хил. тези, които трябва да бъдат превозени в тези няколко дни. Ще бъдем свидетели на една изключителна организация, която създава Англия с техния гаранционен фонд, за кпойто ние многократно сме повтаряли, че България трябва да създаде такъв гаранционен фонд вместо системата за застраховки, която само източва туроператорите. Докато тук цялата \"Операция Матерхорн\" е за сметка на Томас Кук, фактически това са парите на тези туристи, които остават в гаранционния фонд докато те се върнат във Великобритания. Практически нито една стотинка няма да бъде похарчена от Британското правителство или от другите туроператори преди да бъде проведена тази \"Операция Матерхорн\". ", "date": "2019.09.24", "title": " Драганов: 100 млн. лв. ще е загубата за нашия туризъм от фалита на \"Томас Кук\" "}
{"url": "http://www.cross.bg/polfriiiman-monov-zakona-1613899.html", "text": "/КРОСС/ Семейството на убития през 2007 г. Андрей Монов ще внесе жалба в прокуратурата срещу предсрочното освобождаване на Джок Полфрийман от затвора. Това каза в „Тази сутрин\" бащата на Андрей - Христо Монов. По думите му пускането на осъдения за убийството Полфрийман е нарушение на закона. „Двама от членовете на този съдийски състав(Калин Калпакчиев и Велислава Иванова -бел.ред.) се покриха с позор за цял живот, който ще носят и семействата, и децата им, защото те не просто постановиха един акт, който е срам за българското национално самочувствие, но и нарушиха закона. Както постановява чл. 32 от НПК това решение е противозаконно и те затова са го кръстили „определение\". На първа инстанция може да има определение, което може да бъде жалено на втора инстанция. Именно, за да няма възможност това нещо да бъде обжалвано. Тъй като са нарушили закона, с отваряне на деловодството на главната прокуратура, съпругата ми ще внесе жалба за възобновяване на делото\", посочи Монов.Надеждата му е, че след като определението бъде спряно, Полфрийман ще се върне зад решетките. Монов определи австралиеца като социопат, който не може да бъде поправен и не е безопасен. Почерненият баща посочи и хората, отговорни за предсрочното освобождаване на австралиеца. „Хора като Калин Калпакчиев и Весислава Иванова нямат място в този съд. Да правят какво искат, но не там. (...)Вярвам в българския закон, който беше тотално погазен, поруган и институциите, от които зависи е вземат цялото решение\", каза още бащата. Той добави, че Полфрийман не е заплатил кръвнина на семейството, въпреки че съдът е определил такава. А междувременно вълната от недоволство сред обществото не стихва. На 26 септември от 18 ч. на пл. „България\" в София ще се проведе митинг срещу освобождаването на Джок Полфрийман.  ", "date": "2019.09.24", "title": "Родителите на Андрей Монов внасят жалба срещу освобождаването на убиеца Джок  "}
{"url": "http://www.cross.bg/chasove-zapadna-mesta-1613898.html", "text": "/КРОСС/ Освен това ще бъде и по-хладно, следобед температурите вече ще са между 19° и 24°. Значителни и на повече места ще са валежите в следобедните часове в Западна България.Повече ще вали днес и в планинските масиви в Западна България. Вятърът ще е умерен от юг-югоизток. Температурите ще са по-ниски - в Боровец и Пампорово максималните ще са 12-13 градуса, а в Банско около 17°.Облачно и дъждовно ще бъде днес на Балканите,във Франция и на Британските острови. Ще завали и в страните от Бенелюкс, като вечерта дъждът ще достигне и до западните райони на Германия. Над по-голямата част от Източна Европа ще е облачно и студено, с валежи от мокър сняг в северната половина на Европейска Русия.У нас утре за кратко дъждът ще спре, но в четвъртък отново ще превалява на на много места. Вятърът от северозапад, ще се усили и с него ще започне да прониква по-хладен въздух. В петък облаците ще намалеят, но все още в източните райони е възможно да превалява. През почивните се очакват повече слънчеви часове. ", "date": "2019.09.24", "title": "Днес ни очаква облачно и дъждовно есенно време "}
{"url": "http://www.cross.bg/tehnologii-bulgariya-digitalnite-1613895.html", "text": "/КРОСС/ Седмицата на дигиталните технологии в България е един от основните акценти на Есенния технически панаир в Пловдив. Заради големия интерес към събитието, то се излъчва на живо в интернет. В рамките на 6 дни в специално обособени зони ще бъдат демонстрирани и презентирани дигитални технологии и продукти в различни направления.", "date": "2019.09.24", "title": " Започва Седмицата на дигиталните технологии в България "}
{"url": "http://www.cross.bg/mobilnost-komisiya-paketa-1613896.html", "text": "/КРОСС/ Депутатите от Транспортната комисия ще решат дали да започнат тристранните преговори със Съвета на министрите и Европейската комисия за приемането на документа.Транспортната комисия в ЕП трябва да реши днес дали започват т.нар. триалози. Това са разговорите между ЕП, държавите членки и ЕК. В тези разговори ще бъдат разглеждани всички текстове, които досега бяха приети по пакета \"Мобилност\". Тези, които минаха в ЕП на първо четене и тези, които министрите на транспорта вече одобриха още миналата година. Тези триалози са решаващи, защото след като те преминат вече пакетът \"Мобилност\" може да бъде одобрен и ще влезе в сила.В момента Финландия председателства ЕС, така че Финландия ще бъде първата държава, която ще се занимава, ще ръководи т. нар. триалози. Не се очаква обаче разговорите да приключат до края на годината. Вероятно те ще продължат и по време на хърватското председателство. Това, което и българските евродепутати и министърът на транспорта Росен Желязков отбелязаха, че вероятно България ще трябва да направи някакви компромиси по пакета \"Мобилност\", защото всички искания в този им вид едва ли ще бъдат одобрени. България все повече фуби подкрепата на останалите държави-членки по отношение на текстовете от този пакет. ", "date": "2019.09.24", "title": "Ключово гласуване по пакета \"Мобилност\" в ЕП "}
{"url": "http://www.cross.bg/putya-muglizh-kameri-1613886.html", "text": "/КРОСС/ Наистина много станаха жертвите на този пътен участък. Община Мъглиж е предприела пакет от мерки и част от този пакет бяха няколко писма, адресирани към тогавашния изпълнителен директор на АПИ, в които ние поискахме да бъдат монтирани предпазни средства - мантинели, на около 3 километра в урбанизираната територия на село Тулово, там където има ситуирано заведение и спортен комплекс, на който се играят футболни срещи почти всеки уикенд. За съжаление двукратно или трикратно ние получихме отказ и мотива беше, че в урбанизирани територии до 100 хиляди жители, независимо, че пътя е собственост на АПИ, а разходите са за сметка на общинска администрация. След което написахме нови писма и се позовахме на член 5 от наредбата на АПИ, в който е цитирано много ясно и точно, че предпазните съоръжения са за сметка на агенцията, в частност на Областно пътно управление. Това каза в сутрешния блок на БТВ „Тази сутрин\" зам.-кметът на община Мъглиж Душо Гавазов, коментирайки последната катастрофа на пътя до Мъглиж, при която моторист загина заради сблъсък с внезапно излязла на пътя крава.Има си нормативни разпоредби, които трябва да се спазват. Става въпрос за мантинели в регулационните граници на населеното място, а не става въпрос за поставянето на мантинели по републиканския път извън населените места. Това е поредния пътен инцидент на този участък и е чист късмет, че подобни инциденти не са се случили на поне още десет места по него. Това каза от своя страна Илия Златев, директор на Областно пътно управление. Винаги се търси при инцидент най-лесното решение, което според някои е слагането на мантинела на пътя. Според Златев мантинелите не са средството, което ще предотврати излизането, внезапното излизане на животни по пътя - мантинелата има съвсем други предназначения.Имаме намерение да сложим камери за средна скорост в този район, тъй като той се характеризира с висока интензивност на движението почти през цялото денонощие. Нашите екипи работят изключително върху контрола на скоростните режими - тоест имаме постоянно присъствие на полицейски автомобили със стационарни камери. За в бъдеще се предвижда по този пътен участък да се поставят и монтират мобилни и стационарни камери, които ще извършват контрол на средната скорост на движение. Това каза от своя страна инспектор Бончо Славов, представител на Пътна полиция. ", "date": "2019.09.24", "title": "Община Мъглиж иска обезопасяване на път, наситен с ПТП-та"}
{"url": "http://www.cross.bg/fytbolist-mesi-beshe-1613880.html", "text": "/КРОСС/ Лионел Меси беше избран за футболист на годината. Престижното отличие той получава за рекордния шести път.Така звездата на „Барселона\" изпревари Роналдо, който има пет отличия за най-добър футболист. Меси получи титлата, след като беше предпочетен пред Роналдо и холандския централен защитник на „Ливърпул\" Върджил ван Дайк. ", "date": "2019.09.24", "title": " Избраха Лионел Меси за футболист на годината"}
{"url": "http://www.cross.bg/nikolaii-suprygata-banev-1613888.html", "text": "/КРОСС/ Днес предстои първо заседание по делото срещу бизнесмена Николай Банев, съпругата му Евгения и майка му Мария.Специализираният наказателен съд ще решава да даде ли ход по същество на процеса, в който тримата са подсъдими за участие в организирана престъпна група за данъчни престъпления и пране на пари.Прокуратурата сочи Николай Банев за ръководител на престъпната група и извършител на данъчните престъпления. Бизнесменът има и самостоятелно обвинение и за незаконно притежание на оръжие.Според прокуратурата за данъчните престъпления той е бил подпомаган от съпругата си, а парите са прали в съучастие. 78-годишната Мария Банева ще отговаря за участие в организирана престъпна група. Тя е на свобода срещу парична гаранция от 10 хил. лева.Делото срещу Николай и Евгения Баневи влиза в съда 10 месеца след ареста им на летището в Ница. Двамата бяха на път за България с децата си. Двамата бяха екстрадирани у нас в началото на декември. В момента под стража е само Николай Банев, а съпругата му е на свобода срещу \"подписка\" по здравословни причини.Това е първото разследване срещу т.нар. \"олигарси\" - по определението на заместник главния прокурор и единствен номиниран за главен прокурор Иван Гешев, което стига до съда. Все още на етап \"досъдебно производство\" са разследванията срещу Ветко и Маринела Арабаджиеви и Миню Стайков.Дали делото \"Баневи\" ще тръгне по същество, или обвинителният акт ще бъде върнат на прокуратурата - това ще решава по-късно днес Специализираният наказателен съд. ", "date": "2019.09.24", "title": "Предстои първо заседание по делото срещу Баневи "}
{"url": "http://www.cross.bg/klimata-promeni-klimatichnite-1613890.html", "text": "/КРОСС/ Светът гледа към Монте Карло, където се проведе 50-ата сесия на Междуправителствения панел по изменението на климата (IPCC). Утре (25.09.) там ще бъде представен дългоочаквания доклад на ООН, който показва рисковете, пред които са изправени хората и природата в резултат от драматично променящото се състояние на океаните, полярните райони и ледниците. Разработен от над 100 експерти от 30 държави, Специалният доклад на Междуправителствения панел за климатичните промени, озаглавен „Океаните и криосферата на фона на променящия се климат\", има за цел да насочи правителствата към по-активни действия в областта на климата почти четири години след Парижкото споразумение. Екипът от учени е изследвал ефекта от климатичната криза върху океанските, крайбрежните, полярните и планинските екосистеми, както и върху местните общности, които зависят от техните ресурси. Документът се очаква да алармира и за нарастващите заплахи за природата и човечеството на базата на наблюдаваните вече екстремални проявения на климата. Той ще разкрие най-новите научни обяснения за тясната връзка между климата, хората, океаните, полюсите и ледниците в затоплящия се свят. „Този доклад трябва да заличи всякакви съмнения относно опасността, която климатичните промени представляват за здравето на океана, живота в тях и благополучието на хората\", споделя Джон Танзър, ръководител на световната програма за океаните на WWF. „Вече не можем да говорим за устойчиво развитие без значителното укрепване защитните сили на океаните срещу климатичната криза. От кораловите рифове и мангровите гори до рибните популации и крайбрежните местообитания, човешкият натиск бързо унищожава природните ресурси, които поддържат живота и поминъка на стотици милиони хора.\" Докладът, който е основният компас на политиците за човешкото въздействие върху климата, ще покаже критичната необходимост от предприемането на спешни мерки и ще предложи все по-стеснен набор от възможности за реакция на потенциалните рискове. Учените предупреждават, че неглижирането на проблема може да ни изтласка до граници, при които адаптацията към новите условия вече ще бъде невъзможна.  „Докладът ясно ще покаже, че климатичната криза причинява необратими промени на полюсите\", предупреждава Питър Уинсор, директор на Арктическата програма на WWF. „Морският лед е дъждовната гора на полярните райони. Много видове разчитат на това местообитание, а то изчезва. Бързите темпове на изменение на климата застрашават също препитанието и културата на общностите, живеещи в Арктика.\" Над 600 милиона души живеят във високопланински райони и зависят от реките, захранвани от ледници. Тяхното постепенно топене обаче, резултат от климатичните промени, в дългосрочен план ще лиши тези места от достъп до прясна вода. Това ще засегне производството на храна и енергия и ще се отрази негативно върху икономиките на най-уязвимите общности. Ще се увеличи и глобалният натиск върху популациите от сладководни видове, които вече са в катастрофално състояние. Според доклада на WWF „Жива планета\" те са намалели с 83 % от 1970 г. насам. „Учените би трябвало да хвърлят светлина върху негативното въздействие, което климатичните промени оказват върху водните кули на планетата. Във високите планини ледниците се топят, а снежната покривка намалява, допринасяйки за покачване на морското равнище\", коментира  Стюарт Ор, ръководител на световната програма за сладководните екосистеми на WWF. „Това застрашава живота и поминъка на местните хора, както и оцеляването на ценни видове, обитаващи районите от планините чак до морето.\" Според учените задържане на затоплянето до 1.5°C е осъществимо и човечеството разполага с технологиите и финансовите средства да го постигне. Във връзка с това WWF България призовава политиците да се ангажират по-сериозно с проблемите на климата и да разработят стратегия за адаптация към променящите се условия, приканва бизнеса да инвестира повече в нисковъглеродни технологии, а всички граждани - да използваме възможно най-често енергия, добивана от възобновяеми източници.", "date": "2019.09.24", "title": "ООН алармира за ефекта от климатичните промени върху водата и леда на планетата"}
{"url": "http://www.cross.bg/inspektori-kachestvoto-prodyktite-1613883.html", "text": "/КРОСС/ Проверка за качеството на хранене в детските градини и училищата започва Агенцията по храните. Акцията ще се проведе в цялата страна. От днес до 11-ти октомври инспектори ще влизат в кухните, за да следят за качеството и безопасността на продуктите, които се дават на децата. Проверки ще се правят на всички видове храни и начинът, по който се приготвят. Ще се следи освен за изрядни документи, но и за нивото на хигиена и правилното съхранение на продуктите.  При необходимост инспектори ще вземат проби от храната за тестване в лаборатория.", "date": "2019.09.24", "title": "БАБХ проверява храната в училища и детски градини"}
{"url": "http://www.cross.bg/prilepite-bulgariya-myzeii-1613887.html", "text": "/КРОСС/ Информационната кампания Нощ на прилепите ще се отбележи благодарение на приноса и доброволния труд на всички партньори в кампанията. В честването ще участват организации, институции и граждански групи, сред които: Зелени Балкани;  Българска Фондация „Биоразнообразие\" - БФБ; Фондация ЕкоОбщност; Регионален Исторически Музей - Благоевград; Регионален Исторически Музей - Плевен; Регионален Исторически Музей - Русе; Дирекция Природен Парк „Врачански Балкан\"; Община Ловеч; пещерняци, алпинисти и доброволциПрезентации, детски рисунки, прилепна гимнастика, „прилепни игри\", различни ателиета и томболи, арт работилници, изложби, викторини, презентации и филми ще провокират интереса към тайнствения живот на прилепите.Нашата цел е да покажем, че прилепите не са никак страшни, а напротив различни и симпатични. В България се срещат 33 вида от възможните 35 в Европа и всички те са насекомоядни. Прилепите са много полезни, защото голяма част от насекомите, с които се хранят са вредители в селското стопанство, а пък прилепите в градовете помагат в борбата с комарите, като едно малко кафяво прилепче може да изяде 1000 комара на вечер! Нека всеки един от нас помогне с разпространяването на информация за важното значение на прилепите, така може да ги опазим за в бъдеще. В момента един от начините да опазваме и над 6000-те пещери в България е ако в тях има прилепни колонии. Много от тези пещери попадат в местообитание, което е обект на защита в мрежата НАТУРА 2000 по Директивата за хабитатите - местообитание 8310 Неблагоустроени пещери.Инициативата за честване на събитието е на Секретариата на  EUROBATS - Споразумението за опазване на европейските видове прилепи.Отбелязана за първи път през 1990 г. във Франция и Полша, днес Европейската нощ на прилепите се организира в повече от 30 държави, сред които и България. През 2012 г., за първи път към събитието се присъединиха и САЩ, Филипините, Азербайджан, Израел, Тунис, Украйна и Ливан. С това Нощта на прилепите се превръща в международна проява, надхвърляща мащабите на „Стария континент\", която цели да запознае повече хора с уникалния начин на живот и голямата значимост на едни от най-интересните животни на планетата - прилепите. Обичайно западните държави отбелязват нощта на прилепите в последния уикенд на август, но в България всички все още сме във ваканция J ето защо изчакваме учениците да започнат училище и след 15 септември се разгръща информационната кампания - Нощ на прилепите. ", "date": "2019.09.24", "title": "Международна Нощ на прилепите"}
{"url": "http://www.cross.bg/oktomvri-obekti-raiiona-1613937.html", "text": "/КРОСС/ Със заповед на министър Теменужка Петкова експерти от Министерството на енергетиката ще проверят готовността на енергийните дружества за предстоящия зимен сезон, съобщиха от министерството на енергетиката. Традиционните проверки имат за цел да намалят неблагоприятните последствия от природни бедствия и аварии през есенно-зимния период. Те започват от днес ще продължат по график до 11 октомври 2019 г.В периода 24-27 септември ще бъдат проверени обекти на „Електроенергиен системен оператор\" ЕАД и „Електроразпределение Юг\" ЕАД в района на Ямбол, Карнобат, Айтос, Бургас и Пловдив.От 30-ти септември до 4-ти октомври предстои да бъдат инспектирани обекти на ЕСО ЕАД и „ЧЕЗ Разпределение България\" АД в района на Банско, Разлог, Белица, Гоце Делчев и Хаджидимово.Между 7 и 11 октомври ще бъдат проверени обекти на ЕСО ЕАД и „Електроразпределение Север\" АД в района на Бяла, Борово, Две могили, Русе, Ветово и Цар Калоян.Резултатите от извършените инспекции следва да бъдат готови до 18-ти октомври 2019 г. ", "date": "2019.09.24", "title": "Започват проверки на енергийните дружества за зимата "}
{"url": "http://www.cross.bg/vuzdyha-otpadutzi-obshtinata-1613889.html", "text": "/КРОСС/ Делото на екологичната организация „Грийнпийс - България\" срещу Изпълнителната агенция за опазване на природната среда и водите за изгаряне на отпадъци в ТЕЦ „Бобов дол\" е насрочено за днес в Административния съд в Кюстендил.Към делото са се присъединили жители на Големо село от община Бобов дол.Хората недоволстват и от факта, че от екологичното министерство е дадено разрешение за изгаряне на отпадъци заедно с въглищата, което замърсява въздуха.Освен това на територията на общината не са поставени уреди, които да следят каква е чистотата на въздуха.Това замърсява въздуха. В общината не са поставени и уреди, които да следят каква е чистотата на въздуха, а това е наложително. ", "date": "2019.09.24", "title": "Започва делото срещу изгарянето на отпадъци в ТЕЦ „Бобов дол“ "}
{"url": "http://www.cross.bg/stopanin-zemedelski-ploshti-1613891.html", "text": "/КРОСС/ Министерството на земеделието сформира дежурни екипи, които правят проверки при неправомерно палене на стърнища в страната. В екипите са включени служители на Държавен фонд „Земеделие\" и областните дирекции по земеделие.Съгласно законодателството, не е допустимо паленето на земеделски площи, подчерта пред БНР Иван Капитанов - зам.-директор на Фонд „Земеделие\".„37 сигнала бяха постъпили за 3-те почивни дни, основно на територията на Русе, Разград, Плевен, Монтана и Хасково. Колегите са обобщили, че общата площ, измерена на терен, са над 4500 дка. В момента предстои административно да направим проверка и анализ дали същите са кандидатствали в съответните направления за подпомагане и на тази база ще изчислим съответната санкция, която ще получи съответният стопанин\", обясни Капитанов в интервю за предаването „Преди всички\".По думите му в случай на установяване на умишлено запалване на земеделски площи земеделският стопанин може да бъде санкциониран с пълно лишаване от субсидии за една или няколко години. Сериозни санкции грозят стопанин, за който се установи, че е палил земеделски площи и преди. ", "date": "2019.09.24", "title": "Дежурни екипи проверяват за неправомерно палене на стърнища "}
{"url": "http://www.cross.bg/purvomaii-bolnitzata-intzidenta-1613893.html", "text": "/КРОСС/ Голям пожар унищожи покрива и втория етаж на болницата в Първомай.Огънят пламнал тази нощ около 2 часа и според първоначалната информация, тръгнал от микробус, паркиран до сградата. От колата пламъците се прехвърлили към постройката.По време на инцидента в лечебния център не е имало хора. Изгорели са близо 300 квадратни метра площ.Четири пожарни екипа от Първомай и Пловдив са гасили пожара. Разследване ще изяснява причините за инцидента. ", "date": "2019.09.24", "title": " Пожар унищожи част от болницата в Първомай "}
{"url": "http://www.cross.bg/polfriiiman-dzhok-sudiite-1613892.html", "text": "/КРОСС/ Продължават реакциите срещу предсрочното освобождаване на Джок Полфрийман. Тази сутрин младежката организация на ВМРО поиска от Висшия съдебен съвет дисциплинарно производство срещу съдиите, постановили освобождаването.Тази сутрин младежите от ВМРО внесоха искане във ВСС, в което настояват да бъде извършена проверка на съдебния състав, постановил предсрочното условно освобождаване на Джок Полфрийман.Младежите имат съмнения в безпристрастността на състава и по тази причина искат да стане ясно дали това решение е повлияно от външни фактори.Според представителите на ВМРО, ако се установи нарушение, би следвало да се образува производство и съдиите да понесат отговорност за своето решение.От 11 ч от партия \"Атака\" също организират протест срещу предсрочното освобождаване на Протести срещу съдиите, освободили предсрочно Джок Полфрийман. ", "date": "2019.09.24", "title": "Протести срещу съдиите, освободили предсрочно Джок Полфрийман "}
{"url": "http://www.cross.bg/sofiya-posoka-dvizhenieto-1613879.html", "text": "/КРОСС/ Временно движението при км 25 на АМ \"Струма\" в посока София се осъществява в една лента поради ПТП. Движението се регулира от \"Пътна полиция\".Шофьорите е необходимо да се движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка в страната от интернет страницата на АПИ - api.bg, както и по всяко време на денонощието  на тел. 0700 130 20 в АПИ. ", "date": "2019.09.24", "title": "Катастрофа блокира движението по АМ Струма посока София"}
{"url": "http://www.cross.bg/sega-tryd-monitor-1613875.html", "text": "/КРОСС/ в. Сега - Държавата прибра по 100 дева от най-безпомощнитев. Сега - НАП търси милиони от затворена тъканна банкав. 24 часа - Ще задържи ли у нас неплатената кръвнина убиеца Полфрийман?в. Труд - Таен руски чат без американцив. Телеграф -  Томас Кук завлече Слънчака с 30 млн. евров. Монитор -  Най-старият туроператор завлече БГ хотелиери с 30 мнл. евров. Сега - Шефът на Комисията за личните данни иска още един мандатв. Сега - Кабинетът всячески се опитва да се освободи от евромониторингав. 24 часа -Електронни референдуми и без вдигане на данъците в следващите 4 г. обеща Маяв. 24 часа - 4 дни преди делото за измами за над 3,5 млн. лв. се самоуби шефът на j Дупнишката популярна касав. Труд -  Премиерът Борисов за срещите си: Днес съм ги наредил така: „Америка за България\", Русия, НАТОв. Труд - Промени в Конституцията поиска Румен Радевв. Телеграф - Исус възкръсна, починал братовчед мув. Телеграф - 8 кила раница огъва второкласникв. Монитор -  Обират 10 жилища на ден през лятотов. Монитор -  Борисов:Вървим уверено към чакалнята на еврозонатав. 24 часа -  Димитър Аврамов, политолог: ГЕРБ даде на Пловдив нов кандидат да смени мрачния стил на управление, а на София -Фандъкова, защото никога не е провокирала разделениев. Труд -  Четин Казак, кандидат за кмет на ДПС за Шумен, пред „Труд\": Местните избори ще определят хоризонта на правителствотов. Телеграф - Климатологът проф. Георги Рачев: Чака ни топла есен и зимав. Монитор -  Проф. Михаил Константинов, експерт по избори: Досега много лежерно гледахме на кибер престъплениятав. Сега - Енергетиката-тъмно минало, мръсно бъдещев. Сега - Демографията застигна като лавина образованиетов. Сега - Фандъкова- приемлива фасада за не особено красивото лице на Софияв. 24 часа -Как да накажем справедливо хладнокръвните убийци, без да има „брадясали\" делав. Труд -  Случаят БНР не е приключен, нещо ще се случив. Труд - Калпакчиево „правосъдие\" убива Темидав. Телеграф -  Капитал пробва да подкара джипав. Монитор -  \"Капитал\" пробва да подкара джипа ", "date": "2019.09.24", "title": "Преглед на вестниците "}
{"url": "http://www.cross.bg/direktor-naychni-momenta-1613931.html", "text": "/КРОСС/ Проф. д-р Паскал Желязков, д.в.м е новият изпълнителен директор на Българската агенция по безопасност на храните. Заеманата от него позиция до момента е директор на Национален Диагностичен Научноизследователски Ветеринарномедицински Институт „Проф. Д-р Г. Павлов\".  Проф. Желязков има дългогодишен опит като ръководител на структури с научноизследователска, диагностична и аналитична дейност. Бил е началник отдел в Център за оценка на риска, директор на Национална научноизследователска станция по ловно стопанство, биология и болести по дивеча, както и зам.-генерален директор в Национална Ветеринарномедицинска Служба.Има над 90 научни публикации и научни доклади. По образование е ветеринарен лекар, завършил е Висшия Институт по зоотехника и ветеринарна медицина гр. Стара Загора. Владее английски и руски език.Назначен е и нов заместник-изпълнителен директор д-р Марияна Шумова, която към момента изпълнява длъжността началник отдел в дирекция „Граничен контрол\". Д-р Шумова е изпълнявала и длъжността директор на Областната дирекция по безопасност на храните в Хасково. Тя ще заеме позицията на доц. д-р Тодорка Янковска-Стефанова, д.в.м.  ", "date": "2019.09.24", "title": "БАБХ с нов директор"}
{"url": "http://www.cross.bg/danni-razvitie-informatziya-1613924.html", "text": "/КРОСС/ Информация за развитието на предоставяните ВиК услуги в страната, техните цени и други данни ще съдържат Единна информационна система за ВиК услугите и регистър на асоциациите по ВиК и на ВиК операторите. Това предвижда публикуваният за обществено обсъждане проект на Наредба за условията и реда за създаване и поддържане на Единна информационна система за ВиК услугите и на регистър на Асоциациите по ВиК и ВиК операторите.Системата ще осигурява още публичен достъп до информация за основни показатели, одобрени в бизнес плановете на ВиК операторите, сред които и тези за намаляване на загубите на вода. В нея ще се вписват още базови данни за населените места, административни граници, водни обекти, растерни данни, транспортна инфраструктура, специализирани данни съгласно Закона за водите, както и проекти за планиране и развитие.В регистъра ще се съдържа информация за общините в асоциациите и обслужваното население, документи от общи събрания, както и решения на министъра на регионалното развитие и благоустройството.Достъпът до публичната информация в системата и регистъра ще се осъществява чрез интернет страницата на Министерството на регионалното развитие и благоустройството.Проектонаредбата е разработена в изпълнение на изискването за приемане на подзаконов нормативен акт за детайлизиране на уредбата в Закона за водите. Така ще се уредят условията и редът за създаване и поддържане на системата, необходимите за това обществени отношения, както и механизъм за поддържане на актуална и публично достъпна информация за развитието на ВиК услугите в страната и други. С приемането и прилагането й ще се осигури прозрачност при предоставянето на водоснабдителни и канализационни услуги в страната.Проектът на наредбата и мотивите към нея могат да бъдат намерени на интернет страницата на Министерството на регионалното развитие и благоустройството и в Портала за обществени консултации. ", "date": "2019.09.24", "title": "Единна информационна система осигурява прозрачност във ВиК отрасъла"}
{"url": "http://www.cross.bg/plovdiv-naykata-ychenite-1613876.html", "text": "/КРОСС/  България се включва с богата програма в Европейската нощ на учените, заедно със стотици градове от цяла Европа. Програмата тази година обхваща повече от 150 събития, които ще се проведат на над 50 места в цялата страна - 13 селища, на борда на теснолинейката, на кораб и дори миниподводница.Редица събития ще свържат науката с културата и Пловдив 2019. Очаква ни поредната незабравима Нощ на учените и в Медицински университет - Пловдив. На територията на Университета ще бъдат представени пет събития този път в нов формат - Шоу на талантите, отворени врати на Музея, арт-пленер, фотоизложба, хепънинг.... Още в 14 часа на 27 септември ще бъдат открити две изложби:на първия и втория етаж в Аудиторния комплекс на Университета. Едната е на картини от Пленера „Лекари и художници ЗАЕДНО\", а другата е с уникални кадри от участието на 12-ти санитарен балкански полк в Първата световна война „Българските лекари на фронтовата линия в моменти на затишие\". От 16 часа в Първа аудитория ще започне Концерт „Талантите на МУ - Пловдив\". Над 20 музикални и танцови изпълнения на български и чуждестранни студенти и преподаватели ще създадат празнично настроение и достойно ще защитят името на Пловдив като Европейска столица на културата 2019. През целия ден ще бъде отворена за посещение Музейната експозиция „Медицината по тракийските земи\", намираща се в Студентския информационен център. Нощта на учените в МУ - Пловдив ще завърши с Хепънинг с Кулинарен базар в двора пред Аудиторния комплекс. В Европейския кът ще има информация за проекти за наука, финансирани от Европейската комисия, включително и за стипендиите \"Мария Склодовска-Кюри\".Вълнуващи срещи с науката ще има и на други места в Пловдив. Организаторите заедно с Фондация Пловдив 2019 и Община Пловдив разполагат щандове с много изненади на пл. „Стефан Стамболов\", които ще допълнят събитията в Регионалния природонаучен музей, Медицински университет - Пловдив, ИЗК Марица и Кино Lucky. За първи път в проект REFRESH се включва и Велико Търново - в Хакерспейс ще се разположат учени от образователната платформа \"Тинузавър\", които ще демонстрират електроника, роботика и 3D принтиране, както и специалисти от образователната инициатива \"Университет за деца\" и химиците от Корпуса за бързо гърмене.И тази година учени ще се качат във вагоните на родопската теснолинейка. Какъв е произходът на птиците? Крие ли миналото им страшна тайна? Как науката за динозаврите преминава през своеобразна революция? Кои са малките организми, които предизвикват ферментация? Каква е науката зад правенето на киселото зеле? Електрическо ли е бъдещето на транспорта? Какво е археозоология и какви истории може да разкаже? Влакът тръгва от гара Септември точно в 8:45 ч. ", "date": "2019.09.24", "title": "Нощ на учените с нов формат в МУ"}
{"url": "http://www.cross.bg/transport-gurtziya-chasa-1613882.html", "text": "/КРОСС/ Днес в Гърция е обявена общонационална стачка на служителите от обществения и морски транспорт. За 24 часа спират да се движат кораби, фериботи, градски транспорт, както и метро. Стачкуват и учителите, медицинският персонал, а банковите служители и журналистите протестират частично.Синдикатите в Гърция организират национална 24-часова стачка, която започва днес от 6 часа сутринта. Спират фериботите и градския транспорт във всички градове на Гърция. Атина остава без метро по първа линия. Другите два лъча ще се движат само в определени часове. Спират градската железница и трамваите. Очакват се задръствания от автомобили  в градовете.Моряци и пристанищни служители блокират напълно морския транспорт. На котва остават както фериботите, така и всички товарни кораби. Гръцките портове няма да приемат и пристигащи фериботи. Всички пътници с резервация трябва да променят деня на пътуване, предупреждават транспортните фирми.Железничарите съобщават, че ще протестират също за 24 часа, но в четвъртък 26-и септември, за да не блокират напълно транспорта в страната.Затворени остават банки, училища и общинските служби. Ще стачкуват и медицински персонал, преподаватели, частично - банкови служители и медии.Протестите съвпадат с обсъждан в парламента проектозакон за приватизация на обществения транспорт и промени в трудовото законодателство.От МВнР препоръчват на българите, които пътуват за Гърция, да се информират предварително за разписанията на обществения и морски транспорт. За стачките информация могат да прочетат на сайта apergia.gr, който е наличен само на гръцки език.При необходимост от съдействие българските граждани могат да се свържат с посолството ни в Атина или с генералното ни консулство в Солун. ", "date": "2019.09.24", "title": "Гърция е парализирана от обща стачка "}
{"url": "http://www.cross.bg/zemyata-asteroidut-priblizhi-1613877.html", "text": "/КРОСС/ Астероидът Бену бе заснет от космическия апарат OSIRIS-REx.Във вторник големият астероид ще се приближи до Земята, съобщава уебсайтът на Центъра за изследване на околоземни обекти на НАСА, предаде РИА Новости.Размерът на небесното тяло, наречено 523934 (1998 FF14), е приблизително от 190 до 430 метра. Така той е сравним с две или три Хеопсови пирамиди, чиято височина достига 139 метра.Астероидът ще се приближи до Земята на 4,2 милиона километра. ", "date": "2019.09.24", "title": "Астероид с размерите на три Хеопосови пирамиди приближава Земята "}
{"url": "http://www.cross.bg/koreya-borisov-yuzhna-1613885.html", "text": "/КРОСС/ Премиерът Бойко Борисов заминава на официално посещение в Южна Корея - първото на български министър-председател.Борисов ще има срещи с премиера и президента на Южна Корея, а визитата се провежда в навечерието на 30-ата годишнина от установяване на дипломатически отношения през 2020 година.Посещението на Бойко Борисов е по покана на президента Мун Дже-Ин. Двамата ще се срещнат в петък, веднага след като южнокорейският президент се върне от срещата на ООН в Ню Йорк, съобщава външното министерство на Южна Корея.От София съобщават, че целта на посещението е разширяване на сътрудничеството между България и Република Корея, политическия, икономическия и културния диалог. А от южнокорейското външно министерство казват, че двамата лидери ще препотвърдят подкрепата си за корейския мирен процес.Борисов има среща и с премиера на Южна Корея Ли Нак-йон.Премиерът ще посети и научен център на компанията \"Хюндай Мотор Груп\" в град Хуасонг, както и университета за чужди езици \"Ханкук\" в Сеул.В българската делегация са и вицепремиерът и министър на отбраната Красимир Каракачанов, финансовият министър Владислав Горанов, министрите на транспорта Росен Желязков и на икономиката Емил Караниколов. ", "date": "2019.09.24", "title": "Премиерът Борисов заминава на посещение в Южна Корея"}
{"url": "http://www.cross.bg/promeni-klimata-klimatichnite-1613878.html", "text": "/КРОСС/ В пламенна и гневна реч шведската тийнейджърка и екоактивистка Грета Тунберг упрекна световните лидери за тяхното бездействие срещу климатичните промени. 16-годишното момиче, което стигна до Ню Йорк с яхта, за да не ползва самолет, говори в началото на срещата на върха за климата, организирана от ООН. Младата активистка беше поканена да участва от генералния секретар на ООН, предаде Франс прес, цитирана от БТА.\"Не трябваше да съм тук, трябваше да съм на училище, от другата страна на океана\", каза Грета с треперещ глас, четейки предварително подготвения текст на речта си.\"Как се осмелявате? Вие откраднахте моите мечти и моето детство с вашите празни думи. Но младите започват да разбират вашето предателство\", подчерта момичето, което инициира вълната от петъчни протести на ученици от цял свят, настояващи за повече действия за ограничаване на емисиите, водещи до глобално затопляне.Аз обаче съм от онези, които имат шанс. Хората страдат, умират. Цели екосистеми рухват, ние сме в началото на масово изчезване, а всичко, за което вие говорите, е пари и небивалици за вечен икономически растеж? Как се осмелявате?, допълни момичето.Грета, както и в предишните си речи, припомни научните факти, потвърждаващи ускоряването на глобално затопляне на планетата, а после отново отправи упреци към лидерите на срещата на върха.\"Вие ни изоставихте. Но младите започват да разбират вашето предателство. Ако вие решите да ни изоставите, аз ви казвам: ние няма да ви го простим никога. Ние няма да ви оставим да се измъкнете така\", каза още активистката.И предупреди:\"Светът се събужда и промените настъпват, независимо дали това ви харесва или не\".Докато Грета говореше в Ню Йорк, във Вашингтон пък природозащитници организираха протест, за да призоват американските политици да действат в борбата с климатичните промени. Протестиращите блокираха главни пътни артерии и кръстовища, като на едното място някои от тях се приковаха с вериги към малка яхта, донесена от тях в центъра на кръстовище, предаде Ройтерс.Меркел се срещна с Тумберг и обеща двойно повече пари за борба с проблемаМеждувременно германският канцлер Ангела Меркел се срещна с Грета Тунберг в кулоарите на срещата на върха на ООН за климата. Говорителят на германското правителство Щефен Зайберт публикува в Туитър снимка на Меркел и Тунберг, които разговарят преди да произнесат речите си.Германия се готви да удвои финансовия принос в борбата с климатичните промени, съобщи канцлерът.\"Германия вижда своята отговорност в международен и в национален контекст. Що се отнася до международния контекст ние ще удвоим средствата за борба с климатичните изменения в света в сравнение с 2014 г. и те ще станат от 2 на 4 милиарда евро\", добави тя.По думите на Меркел климатичните промени могат да бъдат спрени само с усилията на цялата международна общност.Същевременно германското министерство на развитието обеща 200 милиона евро за програмата за защита на горите по света, предаде ДПА. Програмата бе създадена от германския министър на развитието Герд Мюлер и от президента на световната банка Дейвид Малпас с цел защита на горите. Създателите й се надяват да получат 1 милиард долара финансиране за нея.Макрон призова да не се внасят стоки, които увеличават въглеродните емисииФренският президент Еманюел Макрон пък призова на срещата на върха за международни усилия по въпроса за климата, предаде Асошиейтед прес.Необходимо е страните да включват съображенията за климатичните промени в своите търговски и финансови политики, подчерта Макрон на световната среща на ООН за климата. Той призова държавите да не внасят стоки, които увеличават въглеродните емисии, и да не финансират замърсяващи предприятия в чужбина.Френският президент прикани страните и да отделят повече средства за Зеления фонд за климата, който помага на по-бедните държави да се приспособяват към климатичните промени.\"Сега сме на 7 милиарда долара\", каза Макрон и допълни, че \"целта е 10 милиарда долара, за да бъде компенсирано оттеглянето на Съединените щати\" от Парижкото споразумение за климата. След това, под аплодисментите на присъстващите лидери, френският президент призова САЩ да помислят дали и те да не дадат пари.Проблемите на климата вече не са спор между учени, политици и корпорации. Надига се огромна протестна и конструктивна енергия сред младите хора по цял свят, които настояват за решителни действия и промени, защото бъдещето им принадлежи. Това заяви президентът Румен Радев пред български журналисти в Ню Йорк, след като участва в Срещата на най-високо равнище по въпросите на климата, която се провежда в рамките на 74-ата редовна сесия на Общото събрание на ООН, съобщиха от неговия прессекретариат.Президентът подчерта, че исканията на младежите за промени са свързани с тяхното желание да живеят в свят, в който бъдещето им е застрашено от огромното индустриално замърсяване, изчезване на биоразнообразието, от риска цели държави да изчезнат от глобалното затопляне и повишаване на нивото на световния океан. \"Нуждаем се от действия, заяви президентът и посочи, че днешната среща на най-високо равнище е била насочена именно към активния подход. Румен Радев допълни, че България дава своя принос - страната ни е една от държавите в ЕС, които изпълняват поетите ангажименти.Президентът отново настоя страната ни да предприеме стратегически подход по отношение на въгледобивната си индустрия. \"Крайно време е България да се включи в европейските програми за въгледобивни региони в преход. Това ще гарантира бъдеще на хората и ще осигури целенасочени инвестиции и трансформиране на тези региони, посочи държавният глава. Румен Радев подчерта още, че в момента България получава автономност от въгледобивната индустрия, защото и суровините, и технологиите, и мощностите са наши. Същевременно е ясно, че ще продължава тенденцията за условия за намаляване на емисиите, затова трябва да гледаме стратегически, призова президентът.Генералният секретар на ООН Антониу Гутериш на свой ред заяви на лидерите на страни от целия свят, събрали се в Ню Йорк на среща на върха, че е тяхно задължение да спрат климатичната криза. Той каза това при откриване на срещата на върха, която се провежда ден преди откриването на общополитическите дебати на годишната сесия на Общото събрание на ООН, предаде ДПА.\"Ако ние не променим спешно нашия начин на живот, ние излагаме на риск самия живот\", заяви Гутериш. Той допълни: \"Природата е разгневена\".Генералният секретар на ООН заяви, че е поискал от лидерите да дойдат на срещата на върха не с \"хубави речи, а конкретни действия\" за отказ от изкопаемите горива и за забавяне на покачването на температурите по света.Гутериш заяви, че световната общност все още може със съвместни усилия да не допусне покачването на средната температура на планетата до 2100 с повече от 1,5 градуса по Целзий в сравнение с прединдустриалната епоха, предаде ТАСС. Гутериш обаче допълни, че постигането на тази цел ще наложи фундаментално преобразуване на всички аспекти на обществото, на това как хората се занимават със селското стопанство, как използват земята, как снабдяват с гориво превозните средства и как осигуряват енергия за икономиката.\n\t\t\t\t\t", "date": "2019.09.24", "title": "Грета Тунберг с гневна реч към световните лидери"}
{"url": "http://www.cross.bg/voiina-frantziya-armiya-1613873.html", "text": "/КРОСС/  1689 г. - Български доброволци участват в атаката на Ниш на страната на австрийската армия по време на Австро-турската война.1872 г. - В българския храм в Цариград се прочита разпространеното из цяла България послание на Антим I срещу схизмата. Отправени са послания и до всички православни църкви.1915 г. - Първата световна война: С указ на цар Фердинанд I за главнокомандващ на Българската армия е назначен генерал-майор Никола Жеков.1925 г. - 42 Правителство на България депозира молба в Обществото на народите за отпускане на бежански заем от 3 000 000 английски лири.1937 г. - Започват първите оперативни учения на българската войска след края на Първата световна война, които се провеждат край Попово и остават в историята като Големите царски маневри.1957 г. - Ноу Камп, най-големият стадион в Европа, е открит в Барселона.1966 г. - Франция извършва детонация на първата си атомна бомба.1968 г. - Свазиленд е приета в ООН.1975 г. - Дъгъл Хастън и Дъф Скот стават първите британци, които достигат Еверест.1990 г. - ГДР формално излиза от Варшавския пакт.1992 г. - Стартира първото българско частно радио FM+.1992 г. - Стефан Савов подава оставка като председател на 36-то НС.1996 г. - САЩ, Китай, Франция, Русия и Англия подписват Международния договор за забрана на ядрените опити. ", "date": "2019.09.24", "title": "24 септември в историята"}
{"url": "http://www.cross.bg/chasa-blagoevgrad-kmetut-1613871.html", "text": "/КРОСС/ ***Ню Йорк.Президентът Румен Радев е на работно посещение в Ню Йорк и ще участва в тържественото откриване на общия дебат на 74-тата сесия на Общото събрание на ООН. Външният министър Екатерина Захариева също ще бъде част от откриването.***Сеул.Министър-председателят Бойко Борисов ще бъде на официално посещение в Република Корея.***София.От 10.00 часа на „Дондуков 2\" вицепрезидентът Илияна Йотова ще се срещне с председателя на Военния комитет на НАТО главен маршал от авиацията сър Стюарт Пийч.***София.От 15.00 часа в Министерството на отбраната ще се състои пресконференция. В нея ще участват началникът на отбраната генерал Андрей Боцев, председателят на Военния комитет на НАТО главен маршал от авиацията сър Стюарт Пийч и заместник-министърът на отбраната Атанас Запрянов.***София.От 11.00 часа пред Съдебната палата ПП „Атака\" организира протест заради предсрочното освобождаване на Полфрийман.***София.От 10.00 часа в Техническия университет ректорът чл.-кор. проф. дтн. инж. Георги Михов тържествено ще откриe академичната 2019/2020 година.***София.От 18.00 часа в салона на Софийската св. митрополия ще бъде представена книгата „Духовно израстване в Христа\" на архимандрит Вартоломей, игумен на манастира Есфигмен - Света гора.***Асеновград.От 16.00 часа на площад „Николай Хайтов\" ще започне информационната борса за набиране на войници и матроси за Българската армия. Инициативата е част от информационната кампания на Министерството на отбраната за популяризиране на военната професия „Бъди войник\". Ще бъде даден брифинг от генерал Николай Караиванов, началник на щаба на Сухопътните войски. От 18.00 часа на откритата сцена на Асеновград ще се проведе концерт на Представителния духов оркестър на Военновъздушните сили и Представителния ансамбъл на Въоръжените сили.***Благоевград.От 11.00 часа в Областна администрация - Благоевград ще се проведе Областна епизоотична комисия.***Благоевград.От 11.00 ч. кметът на Благоевград д-р Атанас Камбитов ще направи първа копка на подлез при кв. „Грамада\".***Благоевград.От 11.45 ч. кметът на Благоевград д-р Атанас Камбитов ще направи инспекция на новия светофар на входа на кв. „Струмско\".***Благоевград.От 12.30 ч. кметът на Благоевград д-р Атанас Камбитов ще направи първа копка за подмяна на ВиК на ул. „Стара планина\" (при № 13).***Благоевград.От 13.15 ч. кметът на Благоевград д-р Атанас Камбитов ще открие детска площадка в село Рилци (при Кметството).***Благоевград.От 14.00 ч. кметът на Благоевград д-р Атанас Камбитов ще открие детска площадка при ж.к „Ален мак\" № 38 („Бялата висота\")***Благоевград.От 14.45 ч. кметът на Благоевград д-р Атанас Камбитов ще открие детска площадка при ж.к.\"Орлова чука\" (при бл. 216)***Благоевград.От 17.00 ч. кметът на Благоевград д-р Атанас Камбитов ще представи Система за видеонаблюдение - зала №5 на Община Благоевград - Център за видеонаблюдение в Община Благоевград - Център за видеонаблюдение в ОД МВР.***БургасВ 9.00 часа в Културен център „Морско казино\" ще се проведе редовно заседание на Общински съвет - Бургас.***БургасВ 17.00 часа в Културен център \"Морско Казино\" Елена Хаджистоянова ще предаде на кмета Димитър Николов като дарение пианото на големия български композитор Тончо Русев.***Горна Оряховица.От 11.00 часа ще бъде открита обновената и модернизирана ДГ „Първи юни\".***Добрич.От 17.00 часа на стадион „Дружба\" ще се проведе награждаване на ветерани, заслужили деятели и ръководители на ФК „Добруджа\". В 17.30 часа ще се състои и демонстративен футболен мач между ветерани на „Добруджа\" и звезди на българския футбол по повод 100 години футбол в Добрич.***Карнобат.От 16.30 часа в Центъра за обществена подкрепа на ул. „Алекси Нейчев\" 14 ще се проведе среща с хора, които желаят да станат осиновители. На събитието ще бъде дадена подробна информация по всички аспекти на  осиновяването на дете в България.***Кърджали.От 10.30 часа в кв. „Студен кладенец\" ще се състои церемонията по официалното откриване на Детска градина „Мир\".***Перник.От 9.00 часа в Заседателната зала на Общината кметът Вяра Церовска ще направи отчет за работата на Община Перник за мандат 2015 - 2019 г. От 10.30 часа ще се проведе обществено обсъждане на проект за Програма за качеството на атмосферния въздух на Община Перник 2017-2021 г.***Русе.От 14.00 часа в зала „Княз Александър I\" на Историческия музей ще се проведе кръгла маса, посветена на 130 години от смъртта на Захари Стоянов.***Стара Загора.От 13.30 часа в общинската зала „П. Р. Славейков\" експерти от Министерството на културата ще проведат информационна среща по програма за финансиране на артистични и творчески събития.***Стара Загора.От 17.00 часа на алея „Стара Загора\" в парк „Пети октомври\" ще бъде представена фотодокументалната изложба „Град, възкръснал от руините\", посветена на 140 години от възстановяването на Стара Загора.   ", "date": "2019.09.24", "title": "Предстоящи събития на 24 септември"}
{"url": "http://www.cross.bg/tekla-bila-pavel-1613864.html", "text": "/КРОСС/  Светите апостоли Павел и Варнава проповядвали Евангелието в Икония, град в Мала Азия. Живеели в дома на благочестив човек на име Онисифор. Св. апостол Павел говори за него във Второто послание до Тимотей така: \"Господ да даде милост на дома на Онисифор, защото много пъти ме успокои и се не посрами от веригите ми\". В къщата на Онисифор се събрали всички, които желаели да слушат проповедите на апостолите. Мнозина се обръщали в истинския път.Измежду честите посетители на тоя дом била една 18-годишна девойка на име Текла, красива дъщеря на богати и знатни родители. Тя била сгодена за момък, който се казвал Фамир, също измежду първите в града по знатност, богатство и красота. Думите на светия апостол подействали силно на девойката. Тя приела тайно християнската вяра. Обикнала Бога с цялото си сърце. Отказала се да встъпи в брак. Решила да посвети на Бога целия си живот. Майка й, която била езичница, се безпокояла силно, като виждала, че дъщеря й общува постоянно с християни. Когато узнала, че и Текла приела християнската вяра, се разсърдила твърде много. Повикала при себе си Фамир и му казала: - Защо не се грижиш за годеницата си? Нима не виждаш, че тя се е увлякла от думите на тия измамници, които лъжат с приказки народа? Нима не виждаш, че тя е забравила съвсем себе си и семейството си? Годеникът се огорчил. Опитал се с нежност да привлече отново годеницата към себе си. Но тя оставала равнодушна и студена. Майката ту се гневяла и се отнасяла жестоко към нея, ту я молела със сълзи да не се отказва от женитбата, която й обещавала и знатност, и богатство, и всички радости на света. Текла оставала непреклонна. Тя жалела, че не може да изпълни волята на майка си. Но за нея вече не било възможно да се върне към езическите суеверия. Тя познала истинската вяра, познала истинския Бог. Невъзможно й било също да се омъжи за езичник, когато сърцето й се стремяло към друг живот, желаело да се отдаде всецяло на Бога. Като видял, че всичко е напразно, Фамир подал жалба до градския началник против апостол Павел. - Тоя чужденец - казал той - измамва чрез вълшебство човеците, като ги отвръща от поклонение на боговете и им проповядва за някой си Христос, разпънат на кръст от юдеите. Той прелъсти чрез това и моята годеница Текла, която ме обичаше досега, а сега не иска да се омъжи за мене. Началникът повикал св. апостол Павел и заповядал да го затворят в тъмница, докато го изправи на съд. Когато Текла чула, че апостолът е затворен в тъмница заради нея, решила да отиде при него. През една нощ тя отишла в тъмницата, подкупила стражата да я пусне при апостола и останала при него да му служи тъй, както дъщеря служи на своя баща. Нейното бягство разтревожило всичките й близки. Търсели я дълго навсякъде. Разпитвали за нея. Най-после я намерили в затвора. Донесли веднага за това на градския началник, който заповядал да я доведат при него. Началникът я уговарял да се обърне отново към предишната вяра и да се омъжи за Фамир. Тя не се съгласила. Осъдена била да бъде жива изгорена на клада. Донесли били на определено място сухи дърва, сено, вейки. Дигната била кладата. Слугите на началника се готвели да турят на кладата младата християнка. Но тя не дочакала това. Прекръстила се и сама се качила на кладата спокойно, без страх. Запалили кладата. В тоя момент сам Господ се явил на Текла. За това говори в една молитва св. Киприян Картагенски така: \"Яви се нам, Господи, както си се явил на апостол Павел в оковите и на Текла в огъня!\" Пламъкът се издигнал вече високо. Изведнъж завалял проливен дъжд с такава силна градушка, че началникът и целия насъбрал се там народ избягали с голяма уплаха към домовете си. Кладата угаснала. Текла слязла от нея невредима и напуснала свободно града. Чула, че апостол Павел бил освободен от затвора и изпъден от града, искала да го намери, за да продължи да му служи. Вън от града тя срещнала един Павлов ученик, когото преди това виждала често в дома на Онисифор. Той отивал в града да купи хляб. Текла го спряла и го разпитала за апостола. Той я завел при него. Като благодарили с радост на Бога за великото чудо, чрез което Текла била спасена, апостолите Павел и Варнава, Павловият ученик и Текла тръгнали на апостолско пътешествие. Отправили се през Листра и Дервия за Антиохия. Когато пристигнали в Антиохия, един от градските началници на име Александър видял хубавата Текла и поискал да се ожени за нея. У Текла се затвърдило още по-силно намерението да посвети живота си на Бога. Затова не приела предложението му. Любовта на началника се превърнала в силна омраза. Решил да я погуби. Той уведомил главния началник, че Текла е християнка. Тъй равноапостолна Текла била осъдена да бъде изядена от зверовете в цирка. Трябвало присъдата да се изпълни на другия ден. Текла била отведена при една жена, която се казвала Трифена. Знаело се, че Трифена е от царски род. Предполагало се, че тя ще повлияе на Текла да са отрече от вярата си и да стане жена на началника. Но станало обратното: Трифена приела християнската вяра. Св. апостол Павел споменава за нея в посланието си до Римляните (16:11). Текла прекарала цялата нощ в молитва и беседа с Трифена. На сутринта била заведена на смърт. Насъбрал се много народ. Пуснали срещу нея зверовете. Но тия диви животни не се допрели до светата девица. Мнозина изсред тълпите почнали да славят истинския Бог, Когото Текла проповядвала. Други говорели, че тя е магесница и подействала на зверовете чрез магии. Главният началник заповядал да отведат Текла наново при Трифена. Наредил също зверовете да не бъдат хранени до другия ден. На следващия ден Текла била доведена отново на арената. Придружавала я Трифена, която горго плачела. Трифена била вече обикнала светата девица и вярата й станала нейна вяра.Пуснали мечка и лъв. Раздразнени от глад, зверовете изскочили яростно от своите клетки. Но като видели равноапостолната девица, дошли кротко при нея и легнали при нозете й. Поразен от чудото, народът извикал: - Велик е Бог, Когото Текла проповядва! Главният началник, заобиколен от другите началници, не се покорил на Господнята сила. Той заповядал да хвърлят девойката в яма, пълна със змии и отровни гадове. Тя излязла и оттам невредима. Заредили се мъчения, които не сломили волята на света Текла. Главният началник най-после се уплашил от силата, която я пази. Повикал Текла при себе си и я попитал:Коя си ти? Каква сила те пази? - Аз съм служителка на вечния Бог - отговорила Текла. Изплашен още повече, той я пуснал на свобода с думите: - Текла, Божията служителка, пускам на свобода! Текла се завърнала при Трифена и живяла при нея известно време, като проповядвала непрекъснато словото Божие и обръщала езичниците към Христа Господа. По-късно тя пожелала отново да придружи ап. Павел в неговите пътешествия. Но той не се съгласил. Казал:- Който отива на война, не трябва да води със себе си девойка. С благословението на св. апостол Павел Текла отишла в СелевкияРечник (Сирия). Поселила се в пустинно място на една планина. Мислела да прекара живота си в самота, пост и молитва. Мнозина идвали при нея да се поучават и донасяли своите болни, които Текла с Божията помощ изцерявала. Обърнала много езичници към вярата в Христа Бога. И тук зли хора подигнали гонение срещу нея. Но Бог по чудесен начин я пазел и спасявал от всички беди и опасности. Така тя прекарала много години още в молитва и добри дела. Починала в дълбока старост. Света Текла била първата мъченица от жените християнки. Поради това св. Църква я нарекла \"първомъченица\". Заради нейната апостолска дейност я нарекла и \"равноапостолна\".© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).  ", "date": "2019.09.24", "title": "Св. първомъченица и равноапостолна Текла. Преп. Коприй. Преп. Силуан Атонски"}
{"url": "http://www.cross.bg/horata-neykite-nyama-1613858.html", "text": "/КРОСС/ Неуките хора на 21 век няма да са хората, които не могат да четат и пишат, а тези, които не успяват да се научат да се променят.Алвин Тофлър ", "date": "2019.09.24", "title": "Неуките хора на 21 век няма да са хората..."}
{"url": "http://www.cross.bg/temi-i-gosti-v-sytreshnite-blokove-na-televiziite-1613870.html", "text": "/КРОСС/ БНТ, „Сутрешен блок\"Тема: Чужда самоличност: починалият български боксьор в Албания се представял за братовчед си - по следите на всички версии;Тема: Идеи за София - Мая Манолова преди старта предизборната кампания:Тема: Внимание: животни на пътя Тулово-Казанлък взимат жертви - има ли решение на проблема?Тема: Проверки в детските кухни - за какви нарушения ще следи Българската агенция за безопасност на храните?  ", "date": "2019.09.24", "title": "Теми и гости в сутрешните блокове на телевизиите "}
{"url": "http://www.cross.bg/rozhdenitzite-na--septemvri-1613872.html", "text": "/КРОСС/  Александър Александров, лесовъд, ИГ при БАНЗлатина Делирадева, диригентЗдравко Драгнев, актьорРашко Ломски, боксьорРосен Манчев, художникОрлин Станойчев, тенисистЮлиян Янакиев, футболистАлекс Раева, певица  и водещаАлександрина Пендачанска, оперна певицаДобрина Проданова, прeдсeдател на Търговско-промишлена камара-Пловдив ", "date": "2019.09.24", "title": "Рождениците на 24  септември"}
{"url": "http://www.cross.bg/polfriiiman-osvobozhdavane-sudiya-1613884.html", "text": "/КРОСС/ Протест пред Съдебната палата заради предсрочното освобождаване на Джок Полфрийман. Актът на недоволство се организира от партия „Атака\".Протестиращите ще искат оставката на съдия Калин Калпакчиев и поправки вз акона, които да не позволяват подобно предсрочно пускане на свобода на осъден за убийство. А малко след 8 сутринта от партия ВМРО ще внесат във Висшият съдебен съвет искане за дисциплинарно производство срещу съдия Калпакчиев. Като председател на Тричленен състав на Апелативния съд той стои зад решението за освобождаване на Полфрийман.Именно днес - в първия работен ден след празниците - е възможно австралиецът да се сдобие с паспорт. Той е настанен временно в центъра за чужденци в Бусманци. Това се случи след освобождаването му от затвора, където излежа 12 от наложените му 20 години за убийството на студента Андрей Монов през 2007 година.  ", "date": "2019.09.24", "title": "Протест пред Съдебната палата заради предсрочното освобождаване на Джок Полфрийман"}
{"url": "http://www.cross.bg/suvetnitzi-obshtinski-listata-1613874.html", "text": "/КРОСС/  Коалиция „БСП за България\" регистрира днес в Общинска избирателна комисия - Хисаря листата си за общински съветници и кметове за участие в местните избори на 27 октомври. Документите в ОИК внесоха местния лидер на партия Пенчо Шапков и областния координатор на БСП - Пловдив Галин Дурев, придружени от членове на местната организация.Водач на листата от 17 кандидати за общински съветници е Пенчо Шапков, следван от Ива Вълчева, която е и кандидат за кметския стол.„БСП за България\" ще открие кампанията си в Хисаря на 30 септември. За старта й са поканени част от БСП- депутатите от 17 МИР - проф. Иво Христов, Веска Ненчева, членът на Областния съвет Петър Мутафчиев и др.", "date": "2019.09.24", "title": "„БСП за България“ регистрира в Хисаря листата си за общински съветници"}
{"url": "http://www.cross.bg/tyrizma-tyristi-tomas-1613881.html", "text": "/КРОСС/ Спешна среща в министерството на туризма след фалита на британския туроператор \"Томас Кук\". В нея ще участват всички туроператори и хотелиери у нас, работещи с агенцията, както и британското посолство. Ще бъде направена сметка, какви ще са последствията за бизнеса и какъв е точният брой засегнати туристи.Вчера министърът на туризма Николина Ангелкова обяви, че до всички хотели, настанили туристи от \"Томас Кук\" ще бъдат пратени гаранционни формуляри, за да бъдат покрити разходите им. По предварителна информация в България има около 2 500 туристи, пристигнали чрез фалиралата компания. ", "date": "2019.09.24", "title": "След фалита на „Томас Хук”: Спешна среща на хотелиери и туроператори в Министерството на туризма"}
