{"url": "http://www.cross.bg/ylong-ylyn-rakovi-1595226.html", "text": "/КРОСС/ Американски медици извършиха лабораторни експерименти и установиха, че чаят улонг (улун) допринася за забавяне и спиране на растежа на ракови клетки.Учени от университета в Сейнт Луис, Мисури, заключиха, че честата консумация на чай улонг (улун) намалява възпаленията и помага за по-бързото и по-ефикасно спиране на растежа на ракови клетки в лабораторна среда. В рамките на доклинични изследвания специалистите тествали екстракт от въпросния чай върху образци от тумори на млечната жлеза. По мнението на онколозите, редовната консумация на чай улонг (улун) позволява значително да се намали интоксикацията на организма и да се подобри състоянието на вътрешните органи при агресивни видове лечение.Освен това анализът на ракови заболявания в Китай показал, че в районите, където чаят улонг (улун) е неотменима част от хранителния режим, заболеваемостта от всички видове рак е с 35-40 на сто по-малка в сравнение с показателите за цялата страна.Американските медици планират и друго изследване, което да докаже укрепващите здравето и стимулиращите имунната система свойства на чая улонг (улун). ", "date": "2019.01.30", "title": " Сорт китайски чай забавя растежа на раковите клетки  "}
{"url": "http://www.cross.bg/bree-jonathan-indi-1595215.html", "text": "/КРОСС/ Новозеландският певец, автор на песни и продуцент, добил голяма популярност в Европа преди всичко като солов артист, идва за първи път у нас по покана на Reel Feel и Sofia Live Club. Пленителният му богат инструментален инди поп, отличаващ се с плътни замечтани вокали и изпипан аранжимент, отвеждащ в други светове, бързо спечели симпатиите на меломаните и насочи вниманието към хипнотичните му парчета. Част от летните дати от турнето вече са разпродадени, а за радост на българската публика София се включва в програмата с концерт на 8 май.Големият пробив на Jonathan Bree идва като следствие на третия му самостоятелен албум Sleepwalking, част от който е песента You're So Cool, превърнала се в истинска сензация. Авангардното парче грабна вниманието на публиката и за кратко време събра милиони гледания в YouTube с характерното си звучене и странната визия, напомняща 60-арска банда, носеща маски от ликра. Оригиналното черно-бяло видео в мистичен ретро стил е режисирано от самия Bree, а Time Out Magazine New York заслужено го отличи с първо място в класацията си през 2017 година.В работата си Jonathan Bree доказва силна пристрастеност към поп и псайхеделик звученето от 60-те и 70-те, стреми се към богатството на пластове в аранжимента, като използва акустични инструменти и рядко прибягва до студийни ефекти. Негови идоли в подхода към писането и записването на музика са Brian Wilson от The Beach Boys и Sir George Martin, известен още като \"шестият от The Beatles\" заради огромния му принос в продукцията на групата. Техническите ограничения, характерни за студийните записи от това време, служат като вдъхновение и предизвикателство за експериментите на Bree, а резултатът е повече от интересен.Jonathan пише първата си песен още като 9-годишен, на 12 вече свири на барабани и записва с The Plaster Saints.  През 1998 заедно с Heather Mansfield основава The Brunettes, с които издава 4 албума и 4 EP-та. През 2002 година със Scott Mannion от инди поп бандата The Tokey Tones създават лейбъла Lil' Chief Records, през който излизат и албумите на The Brunettes, които се радват на позитивен отзвук, като Holding Hands, Feeding Ducks се превръща в своеобразна класика в Нова Зеландия. Бандата печели популярност и в Обединеното кралство благодарение на парчето BABY (Brunettes Against Bubblegum Youth), включено в рекламна кампания за сериала Hollyoaks. Кавърът им на Lovesong на The Cure за компилацията на American Laundromat Records (A Tribute to The Cure) също е оценен високо от критиката и публиката, а песента им Red Rollerskaters е включена в саундтрака на играта NBA2K11.След работата си с The Brunettes Jonathan копродуцира албума на Princess Chelsea, включва се с вокали и режисира видеото към песента The Cigarette Duet, което става вайръл и достига повече от 40 милиона гледания. Постепенно се оттласква от по-традиционните форми на попа, изследва класическата музика, експериментира с бароковото звучене на инструменти като челеста, включва повече струнни и се движи по ръба на авангардното.На 8 май Sofia Live Club и Reel Feel ще посрещнат мистериозния Jonathan Bree с неговата изпипана, оригинална визуална и звукова естетика, запленяваща с умелото преминаване от мрачен инди поп към мечтателно псайхъделик звучене. Промоционалните билети за тази специална меломанска вечер са на цена от 25 лв. ", "date": "2019.01.30", "title": "Авангардният инди поп артист Jonathan Bree идва в София "}
{"url": "http://www.cross.bg/ministur-ananiev-pomosht-1595236.html", "text": "/КРОСС/ Медицинските служители във Филиала на Спешна медицинска помощ в Горна Оряховица са готови да оттеглят подадените до момента 28 оставки, които депозираха след нападението над техен колега през миналата седмица. Това стана ясно по време на среща на министъра на здравеопазването Кирил Ананиев с д-р Емил Николов и д-р Деян Георгиев от ФСМП и представители на гражданско движение \"Събуди се\", което в момента прави граждански патрули на спешния център, съобщиха от Министерство на здравеопазването.Лекарите са изказали благодарността си към здравния министър за бързата реакция и предприетите от него мерки, за да бъде гарантирана тяхната сигурност по време на работа.Още в петък министър Ананиев разпореди да бъде осигурена 24-часова физическа охрана на филиала. За една година през него са преминали 11 600 души, а близо 7 хиляди са обслужените адреси. Едва 30 на сто от пациентите, на които е оказана спешна помощ са постъпили в болница.На срещата са били обсъдени и въпроси, свързани с промяна в Наказателния кодекс при вербална и физическа агресия над медицински лица, ефективното разходване на средствата за спешна помощ, промяна в категорията на труд за спешните медици, санкции за хората, които подават фалшиви сигнали към 112, както и липсата на кадри в системата.Здравният министър е осъдил посегателствата спрямо медицински специалисти и е заявил, че Министерството на здравеопазването ще реагира с всички възможни мерки при такива случаи. Кирил Ананиев е благодарил на целия екип на ФСМП и ги е уверил, че държавата застава зад тях. ", "date": "2019.01.30", "title": " Кризата в Спешна помощ-Горна Оряховица се размина след среща с министъра "}
{"url": "http://www.cross.bg/godini-bafinova-zemya-1595199.html", "text": "/КРОСС/ Учени от университета на Колорадо в Боулдър установиха, че изменение в климата е довело до значително отстъпление на ледовете в редица райони в Арктика и до поява на уж изчезнали растения, които около 40 000 години са били изолирани, съобщи сайтът Физ.орг, цитиран от БТА. Били изследвани остатъци от мъхове и лишеи, които израсли на канадския остров Бафинова земя, западно от Гренландия. Той се отличава с наличие на фиорди, низини и възвишения, а тънкият му слой лед е като естествен хладилник, в който се съхраняват тъкани на растения. Бафинова земя е 5-ият най-голям остров на планетата. През последното десетилетие в района се наблюдава значително затопляне и в резултат ледената покривка започна да отстъпва, оголвайки почвата под нея.Специалистите извършили радиовъглеродно датиране на 48 образци от 30 ледени шапки и определили кога ледниците за последен път са отстъпили, а също каква е била тогавашната температура. Оказало се, че 21-ви век е най-топлият за региона през последните 115 000 години. Ако тази тенденция се съхрани, ледената покривка на остров Бафинова земя напълно ще изчезне след няколко века.Преди около 120 хиляди години е бил налице така нареченият Еемиански интерглациален /междуледников/ период, който по сегашни преценки е бил средно  с около градус по-топъл от днешния, но благодарение на антропогенното глобално затопляне, вече сме преминали това температурно ниво и навлизаме в температурни зони, отпреди самото заледяване - преди повече от 2-3 милиона години. ", "date": "2019.01.30", "title": "Затоплянето в Арктика \"съживява\" изчезнали растения"}
{"url": "http://www.cross.bg/politziya-zadurzhanite-germanskata-1595235.html", "text": "/КРОСС/ Германската полиция задържа трима иракчани в северната част на страната по подозрения в тероризъм. Двама са обвинени в планиране на терористично нападение, а третият - в съучастие.Според данни на германската полиция, задържаните са свалили от интернет инструкции за изработване на взривно устройство, събирали са барут от фойерверки и са поръчали детонатор от Великобритания.За момента прокуратура няма информация за цел на готвеното нападение. Няма и доказателства, че задържаните са членове на терористична групировка. ", "date": "2019.01.30", "title": "Германската полиция задържа трима иракчани в подозрение за тероризъм"}
{"url": "http://www.cross.bg/rafa-nadal-detzata-1595198.html", "text": "/КРОСС/ Отдаден над 100% на тениса, испанецът Рафа Надал вече вижда края на кариерата си (беше размазан с 3-0 сета от Джокович на финала в Австралия) и отправя поглед към бъдещето си като семеен човек.Списание \"Hola\" разкри, че 32-годишният Рафа вдига голяма сватба с любимата си Мария Франсиска Перейо, с която са заедно вече 14 години. Двамата ще си кажат \"да\" пред олтара тази есен в Майорка.Според \"Hola\" Рафа поискал официално ръката на Мария миналия май, когато двамата били в Рим. Това останало в пълна тайна, тъй като Рафа Надал пази ревниво от останалите личния си живот.Преди две години Надал призна, че иска да създаде семейство след края на състезателната си кариера. Той не е убеден, че постоянните пътувания ще са приятни за децата му.Матадора е единственият представител на Голямата четворка, който все още не е станал родител. Федерер има две двойки близнаци, a Мъри и Джокович имат по две деца.\"С удоволствие бих имал деца - момчета, момичета. Аз съм човек на семейството, който обича децата. Но реалността е, че годините си минават, а искам да започна да правя всичко това, когато спортната ми кариера свърши. Мисля, че най-важното са грижите за децата. Не знам дали целогодишните пътувания, когато си родител, са полезни\", сподели Рафа пред приятеля си Хуан Монако, който работи като журналист, след като наскоро сложи край на кариерата си.  ", "date": "2019.01.30", "title": " Рафа Надал вдига голяма сватба в Майорка "}
{"url": "http://www.cross.bg/fonda-prodazhba-razhodite-1595200.html", "text": "/КРОСС/ Приходи в размер на 2.230 млрд. лв. ще бъдат събрани във фонд \"Сигурност на електроенергийната система\" през 2019 г. Това е предвидено в бюджета на фонда, одобрен от заседанието на Министерския съвет. Близо 34% от тях (750 млн. лв.) се очаква да бъдат от продажба на квоти въглеродни емисии, съобщават от правителството.Със събраните средства ще бъдат покривани разходите на \"Национална електрическа компания\" ЕАД, включително и за минали регулаторни периоди, произтичащи от статута й на обществен доставчик според Закона за енергетиката.Предвидено е също така от приходите, събрани във фонда, да бъдат предоставяни премии на топлофикационни централи и когенерации, както и на обекти с обща инсталирана мощност 4 MW и над 4 MW по Закона за енергията от възобновяеми източници, определени с решение на Комисията за енергийно и водно регулиране.Фонд \"Сигурност на електроенергийната система\" бе създаден през юли 2015 г. с цел покриване на разходите на обществения доставчик НЕК, произтичащи от задълженията му за изкупуване на електроенергия по преференциални цени.По закон във фонда се събират по 5% от месечните приходи от продажба на електроенергия на производителите и вносителите в страната, от таксите за достъп и пренос на електрическа енергия и природен газ, както и от достъп и съхраняване на природен газ. Във фонда постъпват приходите от продажба на квоти емисии парникови газове, както и приходи от цена \"задължение към обществото\". ", "date": "2019.01.30", "title": "Фонд от 2 милиарда лева ще покрива разходите на НЕК"}
{"url": "http://www.cross.bg/tzigari-tyutyun-zabranata-1595207.html", "text": "/КРОСС/ Съдът на Европейския съюз (СЕС) обяви, че поетапната забрана на ароматизираните цигари и тютюн за ръчно свиване е валидна. И постанови, че тя не нарушава принципите на правната сигурност, на равно третиране, пропорционалност и свободно движение на стоките, съобщи \"Лекс\".Забраната беше въведена с Директива 2014/40/ЕС от 3 април 2014 г. за сближаване на законовите, подзаконовите и административните разпоредби на държавите членки относно производството, представянето и продажбата на тютюневи и свързани с тях изделия. Тя пък беше транспонирана с изменения в българския Закон за тютюна и тютюневите изделия през 2016 г.Забраната на ароматизираните цигари и тютюн обаче е била оспорена от германски производител пред съда в Люксембург. Днес европейските съдии обаче потвърдиха действието ѝ.Германското предприятие, сезирало съда, е \"Planta Tabak\". То произвежда и предлага на пазара ароматизиран тютюн за ръчно навиване на цигари. Дружеството първоначално се е обърнало към Административният съд в Берлин с искане той да установи, че някои германски разпоредби, свързани със забраната на овкусители, шокиращите фотографии и забраната за реклама на овкусителите не са приложими към неговите изделия. Това всъщност за тези разпоредби, с които Директива 2014/40/ЕС е транспонирана в Германия и чиято валидност се оспорва от фирмата. Тогава берлинският съд се обръща към СЕС.С решение от днес съдът в Люксембург установява, че забраната на ароматизираните цигари и тютюн е валидна. Като посочва, че тя беше въведена на 20 май 2016 г. по отношение на цигари и тютюн за ръчно свиване на цигари с вкусово-ароматни качества, ако обемът на продажбите в рамките на целия ЕС е под 3% за тези категории цигари и тютюн, и за всички останали случаи - от 20 май 2020 г.\"Обстоятелството, че директивата не уточнява изделията, чийто обем на продажбите се равнява на 3% или повече и че не предвижда конкретния ред за определянето им, не означава, че тя нарушава принципа на правна сигурност. Редът, по който следва да се определи дали за дадено тютюнево изделие е достигната границата от 3%, трябва да се установи съгласно вътрешното право на съответната държава членка\", обясни съдът.И посочва, че разграничаването в зависимост от обема на продажбите е обективно обосновано и не нарушава принципа на равно третиране. ", "date": "2019.01.30", "title": "Съдът в Люксембург потвърди забраната на ароматизираните цигари"}
{"url": "http://www.cross.bg/poltroy-gyinet-grub-1595220.html", "text": "/КРОСС/ Срещу актрисата Гуинет Полтроу е заведено съдебно дело по обвинения, че счупила ребрата на мъж, след като го блъснала в гръб, докато карала ски в курорт в щата Юта през 2016 г. Искът е на стойност 3,1 милиона долара.72-годишният пенсиониран специалист по оптометрия Тери Сандерсън заяви на пресконференция в Солт Лейк сити, че чул истеричен писък и след това бил блъснат в гръб в курорта Диър вали на 26 февруари 2016 г. Той се спомня, че полетял напред и паднал на земята, преди да загуби съзнание. Свидетел на случката потвърдил, че видял Полтроу да блъска в гръб мъжа, съобщава Асошиейтед прес, цитирана от БТА.Гуинет отхвърли обвиненията чрез говорителката си Хедър Уилсън, която в свой имейл отбеляза, че те са неоснователни.Сандерсън твърди, че 46-годишната актриса го оставила контузен в планината и не потърсила помощ за него. Ски инструктор, който карал ски заедно с Полтроу, семейството ѝ и нейни приятели казаха, че става въпрос за изфабрикуван инцидент, уверявайки, че тя не е причинила падането.Сред по-известните филми, в които се е снимала Гуинет Полтроу, са \"Влюбеният Шекспир\" и поредицата \"Железният човек\". ", "date": "2019.01.30", "title": " Съдят Гуинет Полтроу за $3,1 млн. заради инцидент със ски "}
{"url": "http://www.cross.bg/myasto-durzhavi-prirodni-1595221.html", "text": "/КРОСС/ България е на 42-ро място от 128 държави в класацията за най-безопасните страни в света, показват данните на Global Finance за 2019 година. Проучването е извършено на базата на три фактора - военни конфликти, престъпност и риск от природни бедствия.Всеки един от тези три фактора имат тежест, така че силното влияние само на един от тях може да повлияе и на крайното подреждане на държавите. Така например САЩ са на 65-то място заради риска от престъпления срещу личността и риска от природни бедствия, въпреки че са силно развита икономически държава. Япония пък е 43-та заради постоянния риск от земетресения.В челото на класацията - топ 20 - са 16 европейски държави с развити икономики и много добри системи на здравеопазване. Извън тях двайсетицата се допълва от Катар, Сингапур, Нова Зеландия и Канада.Начело е Исландия с индекс на безопасност 6.16. Швейцария и Финландия допълват първата тройка. Следващата тройка е Португалия, Австрия и Норвегия.В долната част на таблицата са държави, в които и трите фактора влияят силно. Например Гватемала, Салвадор и Бангладеш страдат от природни бедствия, но в тях слабата икономика води и до увеличена престъпност.Единствените две европейски държави, които са под САЩ в подреждането са Русия - 108-ма и Украйна - 116-та.България е на 42-ро място в класацията за 2019 година. Едно място под нас е Япония, а Гърция и Сърбия са съответно 57-ма и 58-ма. ", "date": "2019.01.30", "title": "Исландия е най-безопасната страна в света, България е 42-ра "}
{"url": "http://www.cross.bg/bulgarski-tombola-danni-1595234.html", "text": "/КРОСС/ Фалшиви съобщения се разпращат от името на „Български пощи\", алармира дружеството.В ММS-ите фигурира логото на „Български пощи\", а текстът гласи, че дружеството провежда томбола и всяка сряда раздава 10 смартфона на печелившите.За участие в томболата получателят на съобщението трябва да предостави лични данни от дебитна или кредитна карта.„Български пощи\" предупреждава, че не провежда томбола, не раздава награди и при никакви поводи не изисква лични данни от дебитна или кредитна карта.", "date": "2019.01.30", "title": "Измамници събират банкови данни с фалшива томбола от името на пощите "}
{"url": "http://www.cross.bg/ramka-transportnata-kaloyan-1595229.html", "text": "/КРОСС/ БСП няма да подкрепи предложената от ГЕРБ икономическа рамка на транспорта в София. Това заяви председателят на групата на БСП в Столичния общински съвет и на социалистите в София Калоян Паргов. По време на заседанието на Комисията по транспорт и туризъм към СОС днес той постави много въпроси във връзка с данните в доклада за икономическата рамка, на които не получи задоволителни отговори.\"Икономическата рамка и транспортната задача са основополагащи документи за работата в сектора и са неразделна част от бюджета. По принцип те определят количеството и качеството на транспортното обслужване на гражданите. Логиката е първо да разгледаме и да приемем икономическата рамка и транспортната задача и те да станат елемент от бюджета. А не както е в момента - икономическата рамка е следствие на бюджета, тоест масовият градски транспорт се финансира до размера на заделените средства, а не до размера на необходимите средства за качествено обслужване. Освен това и бюджетът, и икономическата рамка управляващите в СО ги входираха в СОС в последния възможен момент. Този модел на управление е нелеп, коментира Калоян Паргов, който е заместник-председател на Комисията по транспорт и туризъм. - Очевидно управляващите в Столична община имат големи притеснения по отношение на бюджета за тази година, който им е последен за мандата преди местните избори през есента. Несъмнено точно тези притеснения са причината за това поведение и пълната непрозрачност в работата на управляващите в София\".Според Калоян Паргов, предложената от ГЕРБ в Столична община икономическа рамка не дава отговор на един основен въпрос - дали качеството на транспортната услуга ще се подобри. \"Въпреки предложените увеличения в отделните параметри на транспортната задача, остава неяснотата и по въпроса дали ще бъде решен и друг от големите проблеми - този с разписанията и транспортната схема в града, коментира той. - Специално по този въпрос миналата година в Комисията взехме решение да започнем оптимизация и реорганизация на наземния транспорт. Управлението на процеса в момента е по сигнали на гражданите и с цел туширане тяхното недоволство. Липсва в обосновката на икономическата рамка отговор и на въпроса къде са проблемите на транспорта и в каква последователност те ще бъдат решавани. От предложената икономическа рамка става ясно, че живеещите в крайните квартали граждани ще останат недообслужени от гледна точка на удобното им придвижване. За поредна година управляващите в Столична община показват, че за тях е важен паричният поток и баланса на разходите, а не удобството на гражданите, които ползват транспорта\".Председателят на БСП - София е убеден, че третият метродиаметър в града ще бъде основна част от предизборната кампания за рязане на ленти на управляващите от ГЕРБ в столицата. \"Третият метродиаметър е част от транспортната задача, а най-важният въпрос, свързан с него, подежи на решаване в средата на 2020 година. Говоря за довеждащия транспорт, коментира Калоян Паргов. - Това означава, че през първата половина на следващата година софиянци ще имат големи затруднения с ползването на третия метродиаметър на определени места по трасето. Просто свободният достъп ще бъде възпрепятстван\". ", "date": "2019.01.30", "title": "Калоян Паргов: БСП няма да подкрепи предложената от ГЕРБ икономическа рамка на транспорта в София"}
{"url": "http://www.cross.bg/prohoda-dvizhenieto-tegleneto-1595232.html", "text": "/КРОСС/ Възстановено е движението за МПС над 12 т през прохода Рожен, както и тегленето на ремаркета и полуремаркета.Отпада ограничението за движение с вериги на МПС до 12 т през прохода Превала. Остава ограничено движението на МПС над 12 т през прохода Превала, както и тегленето на ремаркета и полуремаркета. ", "date": "2019.01.30", "title": "Възстановено е движението през прохода Рожен"}
{"url": "http://www.cross.bg/nato-bulgariya-odobri-1595227.html", "text": "/КРОСС/ Правителството одобри проекта на Протокол към Северноатлантическия договор относно присъединяването на Република Македония към НАТО, съобщи пресцентърът на кабинета. Със същото решение Министерският съвет упълномощи временно управляващия Постоянната делегация на България към НАТО да подпише присъединителния протокол.", "date": "2019.01.30", "title": "България одобри присъединяването на Република Македония към НАТО"}
{"url": "http://www.cross.bg/ministur-banov-boil-1595228.html", "text": "/КРОСС/ Два часа, след като от прокуратурата влязоха в сградата на Министерството на културата, и.д. ръководител на Спецпрокуратурата Димитър Петров, който лично участва в действията на разследващите, каза пред медиите, че е имало среща с министър Боил Банов и са били прегледани документите за ремонт на Ларгото. Обяснения на Боил Банов в писмен вид обаче не са снети. Проверката на прокуратурата е заради изнесените днес от Елена Йончева данни за нарушения на министър Боил Банов.Разследващите са се снабдили с документи за водено гражданско дело от министерството срещу изпълнителя на проекта, касаещо неустойка за забава. Делото още се води и няма произнасяне от съда по него.Петров уточни, че сега не са иззели документи, защото са в голям обем - 66 класьора, които са прегледали и са преценили кои от тях се отнасят към проверката. И заяви, че след като прокуратурата се запознае с документите, тогава ще прецени какво точно ще пита министъра.Ръководителят на спецпрокуратурата каза още, че обяснения ще бъдат снети и от Вежди Рашидов, който е бил министър към момента на случая, за който са изнесени твърдения, както и от Елена Йончева. ", "date": "2019.01.30", "title": "Спецпрокуратурата проведе среща с министър Банов"}
{"url": "http://www.cross.bg/petkov-bulgariya-rymen-1595231.html", "text": "/КРОСС/ Преминаването на газопровода „Турски поток\" през България е под въпрос, заяви на пресконференция в Пловдив председателят на ПП АБВ Румен Петков. Той обясни, че днес изтича фаза 3 за подаване на документи за закупуването на заявени количества газ. Фаза 3 на процедурата Open Season запазва годините на 20 и увеличава цените на вход и на изход. \"Нашата цена на вход-изход -  транзитната такса, която ще получаваме като държава - е съществено по-скъпа, от тази която имаме с Турция, с Румъния и Гърция. Цената на Българо-Турската граница е 112 процента по-висока от тази с Българо-Румънската граница, каза Петков и добави, че цената се повишава от необосновано високите цени в частта на инфраструктурата на „Турски поток\" . Именно високите цени на инфраструктурата ще принудят продавачите да ни заобиколят, уточни Петков. А това ще провали идеята за ключово място на България в обезпечаването на газовата сигурност на Европа, защото оскъпяваме по изкуствен начин цената на газта, добави той.", "date": "2019.01.30", "title": "Румен Петков: Преминаването на газопровода „Турски поток“ през България е под въпрос"}
{"url": "http://www.cross.bg/rabota-hora-rabotyat-1595223.html", "text": "/КРОСС/ В условията на нарастващ дефицит на работна ръка в България е обяснимо желанието на фирмите да привлекат започващите работа млади хора с различни способи. Затова и всяко проучване на нагласите на тези, които ще търсят работа е от значение за решаване на проблемите на бизнеса.По данни на проучване на Gemius, направено по поръчка на Telus Internationalq 90% от излизащите на пазара на труда младежи държат първата им работа да е свързана с образованието, което са получили. Това подсказва, че ако бизнесът иска те да дойдат при него ,трябва да \"влезе\" в средните училища и университетите.Интересна е и нагласата на прохождащите работници и специалисти към вероятната сфера, в която биха искали да работят. За 62.4% от анкетираните това е сферата на услугите. Това може да бъде обяснено със съществуващата у тях мотивация, която ги кара да започнат работа - 66% посочват парите като основна причина. И само 12% се мотивират от трупане на опит.Дали в сферата на услугите плащат повече, отколкото в други сфери или просто работата тук се смята за приятна, не е ясно. Но предпочитанията на завършващите образованието си млади хора у нас е показателна. И обяснява големия глад за хора с инженерна специалност за позиции, за които се иска сериозна подготовка.Още нещо интересно - 87% от младите хора са готови да работят при условията на гъвкаво работно време и в уикендите. Това показва ,че те ценят времето си и искат, освен за работа, да им остава и за други нужди, например повишаване на езиковата си квалификация или усвояване на допълнителни професии и умения.Важно е и това откъде бъдещите работници и специалисти се информират за възможностите да бъдат наети. Данните сочат интернет като безспорен фаворит -цели 81.8% използват възможностите на мрежата, за да открият работното си място. Доста по-назад разчитат на училището или университета, за да се ориентират в различните възможности.Мненията на родителите на младежите, които си търсят първа работа съвпадат до голяма степен с изразеното от тях. Например 41% от родителите смятат, че мотивацията на децата им за работа на първо място зависи от парите. А 84% са на мнение, че те могат да работят и да учат, тоест, да се възползват от гъвкаво работно време и от уикендите. ", "date": "2019.01.30", "title": " Мотивацията за работа на 66% от младите българи: Пари "}
{"url": "http://www.cross.bg/sharapova-peterbyrg-pobeditelkata-1595224.html", "text": "/КРОСС/ Мария Шарапова отказа участие във втория кръг на турнира в Санкт Петербург заради контузия на рамото, съобщават от руската федерация.В първия кръг Шарапова победи Дария Гаврилова (Австралия) с 6:0, 6:4 и по-късно днес трябваше да излезе срещу сънародничката си Дария Касаткина, трета поставена.Касаткина продължава на четвъртфиналите без игра и очаква победителката от мача между Вера Звонарьова (Русия) и петата в схемата Юлия Гьоргес (Германия).Шарапова има пет титли от турнирите от Големия шлем и общо 39 титли от състезанията на WTA, но напоследък прекратява участието си в повечето надпревари заради травми.Турнирът в Санкт Петербург е с награден фонд 823 хиляди долара, а победителката ще получи 141500 долара. ", "date": "2019.01.30", "title": "Контузия след контузия за Мария Шарапова"}
{"url": "http://www.cross.bg/donchev-dali-podcherta-1595225.html", "text": "/КРОСС/ Зам. министър-председателят Томислав Дончев коментира казуса „Банов\", малко преди да бъде изслушан от парламентарната комисия по европейските фондове.„Подписах писмо до управляващия орган, до одиторите, до дирекция \"Национален фонд\" в Министерство на финансите, че искам проектът за Ларгото да бъде проверен - всички разходи, документация и проверка на място, за да видим дали в него има нередности\", каза Дончев, предаде БГНЕС.Той подчерта, че не работи лековато и не може да се довери само на твърденията, които Елена Йончева от БСП изнесе и увери, че отговорните институции ще си свършат работата.„Политическият ми коментар. В тази система, където има много пари, които трябва да се разходват в полза на обществото винаги е имало опити за натиск. Въпрос на мъжкарско поведение е да не им се поддаваш. Много не ми се иска парламентът да участва в тези форми на натиск\", подчерта той.На журналистически въпрос, че министърът на културата Боил Банов е отрекъл да е искал опрощаване на 700 000 лв., Дончев каза, че Банов е показал документи с подпис на министъра тогава, искова молба до съда да бъдат търсени въпросните пари като неустойка от фирмата.„Това изключва всякаква хипотеза някой да е бил корумпиран. Щом гониш някой в съда и търсиш да си прибереш неустойката, как може, образно да си в завера с него\", заяви Дончев и добави, че скоро ще стане ясно дали има нещо нередно в този проект.", "date": "2019.01.30", "title": "Дончев: Наредих проверка на проекта за Ларгото "}
{"url": "http://www.cross.bg/stena-stanal-rani-1595222.html", "text": "/КРОСС/  Стена от необитаема къща се срути и рани дете в село Микрево, община Струмяни.11-годишното момче е със счупен крак и е откарано в болницата в Благоевград, съобщи bTV.По първоначална информация стената на старата постройка, която е от кирпич, е рухнала заради проливните дъждове през последните дни. Детето се е катерело по нея, когато е станал инцидентът.По-късно се очакват повече подробности по случая, станал в ромската махала, и състоянието на детето. ", "date": "2019.01.30", "title": "Стена на необитаема къща се срути и рани дете"}
{"url": "http://www.cross.bg/nestorov-kyrorta-hotel-1595210.html", "text": "/КРОСС/ При огледа на новия строителен обект в курорта \"Св.Св.Константин и Елена\" не намираме закононарушения, защото за него има легално издадено разрешително за строеж, каза след инспекция на обекта началникът на ДНСК инж. Иван Несторов. Той веднага уточни, че при огледа е установено, че обектът е от 4-та категория, а според закона за 4-та, 5-та и 6-та категория контролът се извършва от общинските администрации, а не от строителния контрол.Шефът на ДНСК извърши огледа след сигнали на граждани, че в района на мостчето се строи масивна сграда, на самия плаж в близост до открит миналата година 5-звезден хотел. Според него това е втора проверка на обекта.Несторов допълни, че разрешителното за строеж на обекта, който се води обществена сграда, защото е хотел с басейн, е издадено на 16 февруари 2018 година и влиза в сила около месец по-късно. Разрешителното е издадено от община Варна - от главния архитект на Общината Виктор Бузев. Влязло е в сила един месец по-късно - на 12 март.В разрешението е записано, че сградата ще е с предназначение хотел на два етажа с кула. Външният басейн се намира в урегулиран поземлен имот, предвиден в новия Подробен устройствен план на курорта, одобрен от МРРБ през 2017 година, отбеляза Несторов. Не можело да се намери нарушение и за височината на сградата откъм плажа, тъй като текстове в закона позволявали тя да е такава. \"Откъм улицата сградата е двуетажна, с една кула, която аз като архитект не възприемам, но тя е предложена от проектантите по целесъобразност\", коментира още началникът на ДНСК, цитиран от \"Фокус\".Кулата ще е с разгърната застроена площ до 25 квадратни метра. \"Проектантите са преценили, че ще има визуален архитектурен ефект и затова са я включили\", уточни Несторов. За строителството на моста, което се извършва паралелно с това на хотела, също имало разрешение. С този въпрос обаче се занимавала Морската администрация. \"Към така наречения \"мост на въздишките\", който сега се възстановява, има бетонен подход, предвиден е и достъп с асансьор. Той може да играе и ролята на лодкостоянка\", обясни арх. Несторов.Преди два дни bTV съобщи, че в курорта се изпълнява инвестиционна си програма за подобрение на материалната база с три проекта. Целта е да бъдат построени апартаменти, студия, басейн и ресторант към съществуващия 5-звезден хотел. Търговски център ще замени досегашните преместваеми обекти за дрехи и сувенири. От курорта обосновават строежите с идеята за развитие на комплекса като целогодишна морска и спа дестинация.\"От МРРБ е одобрен подробният устройствен план, тъй като курортният комплекс е с национално значение и редът на закона е такъв. Намира се в зона А по Закона за устройство на Черноморското крайбрежие, проектът е съобразен с допустимите нормативи за застрояване в тази устройствена зона\", обяви главният архитект на Община Варна Виктор Бузев. ", "date": "2019.01.30", "title": "Бетонират законно на метри от морето в \"Св. Св. Константин и Елена\""}
{"url": "http://www.cross.bg/staiikov-nyama-danni-1595213.html", "text": "/КРОСС/ МВР няма данни Стайко Стайков да е напускал страната. Това коментира вътрешният министър Младен Маринов на граничния пункт \"Капитан Андреево\". Младият мъж все още не е разпитван и версията за неговото отвличане не е потвърдена, съобщи още министър Маринов:\"Стайков твърди, че не е в състояние, с което да дава данни на полицията, така че той е в медицинско заведение. В момента, в който това стане възможно, колегите ще разговарят с него, за да изясним всички факти и обстоятелства. МВР болница е достатъчно добре охранявано заведение. Настаненият там се охранява от ГД \"Охрана\", със сигурност няма по-сигурно място от МВР болница\". ", "date": "2019.01.30", "title": "МВР няма данни Стайко Стайков да е напускал страната "}
{"url": "http://www.cross.bg/zastrahovani-ministur-sredstva-1595211.html", "text": "/КРОСС/ Българските военни въздухоплавателни средства не са застраховани. Причината за това е административна спънка, съобщи на пресконференция в Пловдив председателят на ПП АБВ Румен Петков. Той припомни, че още преди 20 дни е повдигнал въпроса, когато e получил препоръка от военния министър да се подготви по-добре по темата и че военните самолети и вертолети се купуват, за да бъдат унищожавани. В този смисъл не се застраховат и няма как да бъдат застраховани.„Оставих го (министър Каракачанов) 20 дни да се поинтересува и да преодолее собствената си некомпетентност и неграмотност. В натовските армии въздухоплавателните средства са застраховани. За да преодолее собствената си неграмотност и тази на екипа си, казвам на министъра на отбраната, че основната причина, поради която не могат да бъдат застраховани военните въздухоплавателни средства е тази, че в Република България не съществува административен регулаторен орган, който да ги дефинира като летателни апарати\".Петков уточни, че това не е проблем, който възниква с началото на мандата на настоящия ресорен министър, а от времето на влизането на държавата ни в НАТО . Но това не отменя неграмотността и некомпетентността на този министър и на неговия екип, добави председателят на ПП АБВ. Румен Петков припомни, че инцидентите с военни самолети и вертолети са се случвали неведнъж, и определи неглижирането на темата и твърдението на ресорния министър, че държавата ни купува въоръжение, за да бъде унищожавано, като национален нихилизъм, престъпление към националната сигурност и лична неспособност.", "date": "2019.01.30", "title": "Румен Петков: Българските военни въздухоплавателни средства не са застраховани"}
{"url": "http://www.cross.bg/vagner-gylegina-mariya-1595214.html", "text": "/КРОСС/ Световноизвестната руска оперна певица Мария Гулегина ще гостува тази вечер в операта \"Парсифал\" на Рихард Вагнер в Софийската опера и балет.Винаги е много вълнуващо, когато посрещаме на българска сцена оперен певец от световна величина. Това не се случва често. Затова тези срещи се превръщат наистина в големи събития. Наричат Мария Гулегина един от най-добрите вердиеви гласове. Тя наследява Гена Димитрова в ролята на Турандот на сцената на Миланската Скала. Пяла е в Метрополитън, Ковънт Гардън, Виенската и Парижката опера и още, и още. Партнирала си е с най-големите певци като Лучано Павароти, Пласидо Доминго и Лео Нучи. Работила е с най-големите диригенти като Рикардо Мути, Зубин Мета и Клаудио Абадо. Този сезон - на 16 октомври 2018 г., Мария Гулегина изпълни за първи път в своята кариера партията на Кундри в операта „Парсифал\" от Вагнер на сцената на Мариинския театър в Санкт Петербург под диригентството на маестро Валерий Гергиев. Това, че следващата й изява в тази роля е тук, е важна оценка на българската постановка на акад.Пламен Карталов.„Когато пристигна поканата, аз както обикновено се поинтересувах кой, какво, каква е постановката. Гледах постановката и казах да. Не съм имала възможност да разгледам София. Всичко, което видях, беше пътя от аерогарата до хотела. Но това е обичайното за мен. Само когато съм пътувала с малкия си син, заради него съм излизала из градовете, за да му показвам музеите. А когато съм сама, се стремя напълно да се потопя в работата си и това е най-важното за мен. И това, че тук имаме възможност да репетираме 10 дни, е нещо изключително за оперните театри днес. Това струва много скъпо на театъра, но дава съвсем друго ниво на подготовката. Аз обожавам моя Марински театър, но понякога ми се искат повече репетиции\", заяви Гулегина.\"Всеки певец трябва да пее във всички оперни театри. Софийската опера е театър, в който са пели такива велики гласове и, мога да кажа, те бяха като мои родители - Гена Димитрова и Николай Гяуров. Всеки театър е като храм, поел молитвената атмосфера. Тук съм също и за да почета паметта на моите колеги\" каза Мария Гулегина. Ето какво още сподели за вагнеровата музика, за ролята на Кундри и за българската постановка:„Вагнер не е нещо лесно. Това даже не е музика, това е философия. За да може човек да постигне Вагнер, трябва да има много добър опит в италианската школа, защото самият композитор е искал неговите опери да се пеят в италиански маниер. Но най-важното е човек да узрее духовно! А също така важно е да се намери режисьор, който да направи постановката според изискванията на Вагнер. В България има такава постановка, което много ме радва и заради което пристигнах тук. Най-важното за артиста е да намери в ролята това, което на него му е интересно да покаже на публиката. Не става въпрос само за някакви звуци и движения, а за емоционално въздействие и разкриване на идеята на композитора. И ако допреди епохата на Вагнер най-важното е бил гласът и красивото пеене, то при него най-важното е висшата духовност. Затова е важно да се познават неговите идеи... 35 години продължава моята певческа кариера и винаги съм отказвала да пея Вагнер. Моята велика колега и приятелка голяма вагнерова певица Леони Ризанек винаги ми казваше: „Трябва да го пееш!\" Но тогава не знаех немски език. Трябва да разбираш всяка дума, когато пееш Вагнер. 5 месеца работих с моя преподавател в Мюнхен Михаил Щорц. А когато имах по 70-80 спектакъла на година, не бих могла и да мечтая за нещо подобно. Защото ако човек започне да се занимава с Вагнер, трябва напълно да се потопи в тази атмосфера, така както един иконописец. Така че много време ми отне, докато се научих да произнасям тези фонеми правилно. Но това също са дреболии. Това е само началото, а не края на моята работа. Сега изпитвам такъв възторг от това, че пея тази музика, че изживявам тази роля! Това са три различни жени: една дивачка, която отначало нищо не разбира, а после чува разказа на Гурнеманц и това я трансформира в жената, която ще бъде в трето действие. Във второ действие има огромна палитра - от жената, която се стреми да съблазни и унизи Парсифал така, както Далила трябва да отреже косата на Самсон, тя след това трябва да осъзнае, че дори нейното безсмъртие е нещо дребно в сравнение с това какво добро носи Парсифал на хората. Тя трябва да разбере колко по-важно е свещеният граал да бъде в честни ръце, отколкото житейския път на нещастната Кундри. И аз много се радвам, че всичко заложено в операта Парсифал на Вагнер, го има в постановката на Пламен Карталов и е изведено много релефно. И затова аз съм тук\", каза Мария Гулегина.Тя оставя впечатлението за много задълбочен човек. В същото време има хубаво чувство за хумор. Пътят й не е бил лесен - и житейският, и творческият. Проходила е едва на 2-годишна възраст. Ранното й детство преминава в ортопедични обувки. Може би това е една от причините по-късно да развива голяма благотворителна дейност, свързана с хората с увреждания и в неравностойно положение. Но Мария Гулегина не разкрива повече, защото вярва, че „благотворителността е нещо, за което никога не трябва да се разказва. Едната ръка не трябва да знае какво е направила другата ръка. Правила съм, правя и ще продължавам да правя по възможност\" казва Гулегина.Поради големия зрителски интерес, \"Парсифал\" ще бъде представена два пъти на софийската сцена с участието на Гулегина - тази вечер (30 януари) и в петък (1 февруари). ", "date": "2019.01.30", "title": "Мария Гулегина: Тук съм и да почета паметта на колегите ми Гена Димитрова и Николай Гяуров"}
{"url": "http://www.cross.bg/bulgariya-granitza-podkrepya-1595212.html", "text": "/КРОСС/ Кралство Дания подкрепя България за Шенген. Това стана ясно при посещението на датския министър на имиграцията на граничния пункт \"Капитан Андреево\". Министър Ингер Стьойберг беше придружавана от министъра на вътрешните работи Младен Маринов.Стьойберг похвали работата на българските власти за ефективното опазване на границата:\"Няма никакво съмнение, че България върши огромна работа, която е от полза на останалата част на Европа, тъй като България в своята роля на страна на първа линия, поема задачи, поема тежестта за това да гарантира сигурността на външната граница на ЕС. Така че, поздравления от мен към българските институции\".Министър Маринов каза, че Дания подкрепя България за влизане в шенгенското пространство:\"Нашата цел е да покажем на партньорите от ЕС, че ние гледаме сериозно на задачата, която България има като първа граница на ЕС - да охранява надеждно границата и искаме те лично да се убедят в това, което правим, за да са сигурни, че ние сме надежден партньор на ЕС\".Нисък миграционен натиск е отчетен на българо-турската граница през миналата година. Шест пъти обаче са се увеличили опитите за незаконно влизане от Гърция. ", "date": "2019.01.30", "title": "Кралство Дания подкрепя България за Шенген "}
{"url": "http://www.cross.bg/berlinale-zlatna-mechka-1595217.html", "text": "/КРОСС/ Шестдесет и деветото издание на Берлинале ще започне следващата седмица със стремежа за пореден път да привлече големи имена от филмовата индустрия към сивата и мразовита столица на Германия, предаде ДПА.Тази година Берлинале отново ще се доказва като най-тежкият и политически зареден фестивал сред трите водещи филмови прояви в Европа. Режисьорите на 17-те продукции в конкурсната програма масово нищят социалните последствия от промените в заобикалящия ги свят.На фестивала ще бъдат показани филми, застъпващи теми като експлоатация на деца, срив на традиционните семейни структури, равенство между половете, политическо положение, злоупотреба с власт. В съревнованието за \"Златна мечка\" няма да участва нито един водещ холивудски режисьор, в резултат на което зарядът на проявата ще е по-скромен откъм блясък.\"Наборът\" от международни звезди, очаквани на Берлинале, засега е сведен до Крисчън Бейл, Питър Сарсгард, Даян Крюгер, Катрин Деньов, Таар Раим, Мартин Фрийман. Фестивалното жури ще оглави френската звезда и носителка на Оскар Жулиет БиношЧаст от филмите, които ще бъдат показани на Берлинале, са дело на режисьори, които се завръщат на фестивала - цел, към която трескаво се стремят организаторите, вместо да губят \"ценни кадри\" в посока към Кан и Венеция.Сред редовните гости е френският режисьор Франсоа Озон, който се завръща на Берлинале за четвърти път с новото си предложение \"По Божията милост\" (\"By the Grace of God\"). Петнадесет години след като спечели \"Златна мечка\" с филма си \"Срещу стената\", в съревнованието отново ще участва германският режисьор от турски произход Фатих Акин. В конкурсната програма е включен новият му трилър \"Златната ръкавица\".Поредно завръщане на Берлинале отбелязват също полската режисьорка Аниешка Холанд, която ще се съревновава за \"Златна мечка\" с \"Господин Джоунс\" (\"Mr Jones\"), и датската режисьорка Лоне Шерфиг, с чийто филм \"Добротата на непознатите\" (\"The Kindness of Strangers\") ще бъде открита проявата.По традиция политиката също ще присъства на фестивала под формата на два президентски филма от САЩ - документалната продукция \"Уотъргейт\" на Чарлз Фъргюсън, посветена на падението на Ричард Никсън, и сатирата \"Вице\" (\"Vice\") за бившия вицепрезидент Дик Чейни.Конкурсната програма представлява и своеобразна витрина на китайското кино. Трима режисьори от Китай, които вече познават фестивалните слава и награди, ще покажат премиерно новите си предложения и ще премерят сили в борбата за \"Златна мечка\". Чжан Имоу ще се съревновава с филма \"Една секунда\" (\"One Second\"), Ван Цюан'ан - с \"Яйце\" (\"Ondog\"), и Ван Сяошуай с \"Довиждане, сине\" (\"So Long, My Son\").Чжан Имоу спечели топ отличието на Берлинале през 1987 г. с дебютния си филм \"Червено сорго\", отприщвайки вълна от глобален интерес към китайското кино, припомня агенцията. ", "date": "2019.01.30", "title": "Без холивудски блясък на надпреварата за „Златна мечка“ на Берлинале "}
{"url": "http://www.cross.bg/velikobritaniya-brekzita-zayavi-1595218.html", "text": "/КРОСС/ ЕС има нужда Великобритания да разясни следващите си стъпки по Брекзита, заяви заместник-председателят на Европейската комисия Франс Тимерманс, цитиран от Ройтерс.\"Продължаваме да приканваме британското правителство да разясни намеренията си по отношение на следващите си стъпки, колкото се може по-скоро\", каза Тимерманс.Той увери, че ЕС взема мерки за защита на европейските студенти, които участват в програмата за обмен \"Еразъм\", ако на 29 март Великобритания напусне ЕС без споразумение, предаде Асошиейтед прес.Тимерманс обяви предложения, които ще позволят на 14-те хиляди студенти във Великобритания и 7-те хиляди британски студенти в останалите 27 страни от ЕС да завършат обучението си без прекъсвания въпреки Брекзита.Британският министър за Брекзита Стивън Баркли заяви за Радио 4 на Би Би Си, че Великобритания проучва възможни промени в споразумението с ЕС, включително фиксиран срок за продължителността на предпазния механизъм за Ирландия, както и \"изходни клаузи\" и използване на технологии, за да се избегне твърда, видима граница между Република Ирландия и Северна Ирландия, предаде ДПА.\"В окончателното споразумение ще трябва да има някакви отстъпки от ЕС по предпазния механизъм за Ирландия. Ако се стигне до Брекзит без споразумение, няма да получат и едно пени от нас\", заяви държавният министър за Брекзита Куази Куартенг, имайки предвид договорената сума, която Великобритания да плати по \"развода\" си с ЕС в размер на около 39 милиарда лири.Британският премиер Тереза Мей заяви, че достъпът до британските териториални води за риболов не подлежи на предоговаряне с ЕС, ако се стигне до нови преговори по споразумението за Брекзит, предаде Ройтерс.На въпрос от депутат дали ще се бори срещу опити на страни от ЕС да запазят досегашния си достъп до британските териториални води за риболов Мей отвърна: \"Това вече е договорено и не подлежи на предоговаряне.\" ", "date": "2019.01.30", "title": "ЕК призова Великобритания да разясни следващите си стъпки "}
{"url": "http://www.cross.bg/beny-asteroida-zemyata-1595219.html", "text": "/КРОСС/ Космическият апарат OSIRIS-REx, който е в орбита около астероида Бену, пусна най-детайлните си снимки на космическия обект. Сондата е направила снимките на 17 януари, когато е била само една миля (1,6 километра) над повърхността на Бену, използвайки навигационната си камера NavCam 1, съобщават от НАСА.OSIRIS-REx стартира през 2016 г. с цел изучаване и събиране на проби от астероид близо до Земята. Сондата се приближи до Бену в началото на декември 2018 г. и започна своята орбита около астероида през януари.Бену е най-малкият обект, около който орбитира апарат, създаден от човечеството. Дължината на астероида е едва 500 метра. Орбитирането около нещо толкова малко е много трудно, тъй като астероидът почти няма гравитационно поле. Заради това сондата е снабдена с мощна камера, а изображенията от нея се използват за калибриране на орбитата.НАСА се интересува от Бену, защото астероидът съдържа следи от древната Слънчева система и може да помогне за отговарянето на въпроса как е възникнал живота на Земята. Освен това в средата на 22 век има шанс от 0.037% Бену да се сблъска със Земята. ", "date": "2019.01.30", "title": "НАСА публикува нови близки снимки на астероида Бену"}
{"url": "http://www.cross.bg/kyltyrata-banov-ministerstvoto-1595203.html", "text": "/КРОСС/ Прокурори от Специализираната прокуратура влязоха в Министерството на културата.Очаква се да бъде иззета документация, свързана с изнесените от депутата от БСП Елена Йончева данни.По-рано днес тя разпространи аудиозапис, за който твърди, че уличава министъра на културата Боил Банов, че като заместник-министър през 2016 г. е искал да спести на изпълнителя на ремонта на Ларгото 700 000 лева неустойки заради забавянето на ремонта.Самият Банов беше категоричен, че опростени пари няма, и заяви, че е рекетиран. Той посочи името на Ангел Ангелов, който е бил директор на дирекция „Европейски програми и проекти\" в Министерството на културата, и е бил уволнен.Банов показа на медиите искова молба от Министерството на културата към фирмата изпълнител на ремонта за забавяне и неизпълнени дейности за 750 000 лв., като по думите му в момента текат съдебни дела. Според него разпространеният аудиозапис е монтаж. Министърът се закани, че ще съди всеки, когото може \"по трасето\" Проверката на прокуратурата трябва да приключи в срок до 2 месеца, като има опция за удължаване с още 1 месец.Данните, изнесени от Елена Йончева за нарушения, извършени от министъра на културата Боил Банов и други лица, според нас сочат за евентуално извършено престъпление по служба и безстопанственост, заяви на брифинг говорителят на главния прокурор Румяна Арнаудова.Предстои разследващите да изземат цялата документация по случая и да посетят министър Банов, който ще бъде разпитан. Арнаудова обясни, че още днес ще започнат разпити на хора, които имат отношение по случая с изграждането на Ларгото и последващите действия на Министерството на културата, представени от Елена Йончева.„Изнесените от нея записи на разговори биха могли да се използват като годно доказателство, но тъй като не са правени в условията на СРС, трябва да се назначи експертиза, която да установи съдържанието, участниците и авторството им\", поясни говорителят на главния прокурор.„Когато прослушахме записите, разпознахме гласове на хора, които считаме, че са автори на изявленията, описани в този запис. Ще ги поканим да дадат обяснения. Самият запис ще бъде подложен на експертен анализ\", допълни Арнаудова.По думите й неподаването на сигнал е укоримо поведение, но не всяко такова е престъпление от общ характер. Така тя коментира дали е наказуемо, че служителят в министерството, направил записите, не е сигнализирал органите на реда, след като е знаел за извършени нарушения.Арнаудова уточни, че ако този служител се притеснява за здравето си или положението си в обществото, ще бъде гарантирана неговата сигурност. ", "date": "2019.01.30", "title": "Спецпрокуратурата влезе в Министерството на културата "}
{"url": "http://www.cross.bg/observatoriyata-putyat-selo-1595204.html", "text": "/КРОСС/ Остава усложнена обстановката в Смолянско, където не спира да вали сняг. След шест дни без ток в село Мугла електричеството беше възстановено преди час, но пътят до селото остава непроходим. Вече шести ден без ток обаче остават учените от Националната астрономическата обсерватория „Рожен\", които обявиха бедствено положение.„Обект с уж национално значение няма генератор, една седмица не можем да му оправим пътя. Две кукувици седим тук, за да пазим обсерваторията. Опитвам се да правя наука. Науката спря, умря, няма ток\", каза директорът на Националната астрономическа обсерватория „Рожен\" д-р Никола Петров.Единственият начин да се снабдят с храна и да заредят мобилните си телефони е като вървят пеш през преспи в планината. Най-близкото място с ток от генератор е хотел на 6 км от обсерваторията.От областната управа коментираха, че се работи за възстановяване на тока в обсерваторията.„Днес пътят към обсерваторията ще бъде почистен за движение с високопроходима техника\", обеща по-рано Адриян Петров, зам.-областен управител на Смолян. ", "date": "2019.01.30", "title": "Пуснаха тока в село Мугла, но пътят до селото остава непроходим"}
{"url": "http://www.cross.bg/bulgariya-otteglyane-brekzit-1595197.html", "text": "/КРОСС/ Правителството прие План за действие на Република България за прилагане на Споразумението за оттегляне на Обединеното кралство (ОК) Великобритания и Северна Ирландия от ЕС, както и План за действие на Република България за оттегляне на ОК от ЕС без споразумение.При урегулирано оттегляне на ОК (със споразумение - б.р.) ще се гарантира максимално възможна приемственост и последователност на правата на гражданите, финансовите ни интереси, съществуващите търговски, транспортни и др. връзки с минимални празнини в отношенията, се казва в съобщение на МС. Същевременно, предвид актуалното състояние на процеса Брекзит България се подготвя и за оттегляне без Споразумение, се изтъква в съобщението.И в двата случая се предвиждат мерки в няколко направления: законодателство, административен капацитет, обучителни и информационно-разяснителни дейности.По-важни сред неотложните действия са следните:Закон за изменение и допълнение на Закона за чужденците в Република България и Правилника за неговото прилагане; Подсилване на консулската служба в Лондон с още двама консулски служители; Предприемане на действия за откриване на консулска служба в Единбург, Шотландия; Провеждане от служителите на посолството в Лондон на 20 информационни дни до средата на годината за живеещите в различни градове на ОК български граждани; Предоставяне на всекидневни консултации на българските граждани в ОК, свързани с правата им след Брекзит и процедурата по кандидатстване за статут на уседналост; Провеждане на консултации с Европейската комисия, страните-членки на ЕС и ОК по адаптацията на нормативната уредба; Обособяване на раздели за Брекзит в интернет страниците на министерствата на външните работи, правосъдието, вътрешните работи и туризма; Обучения/семинари за български граждани на територията на ОК за промяната при преценката и изплащането на обезщетенията от ДОО; Информиране на бизнеса в сътрудничество с браншови организации за последиците от оттеглянето на ОК от ЕС; Готовност за сътрудничество с британското посолство за информационни кампании за правата на британските граждани, постоянни пребиваващи в Република България.Планът съдържа мерки и в двустранен аспект. Те ще се предприемат единствено по въпроси, по които ЕС не предвижда общ подход за действие и само ако възникне необходимост за запълване на правния вакуум, се казва в съобщението на МС.В зависимост от вида на оттегляне и наличието или не на преходен период, ведомствата следва незабавно да осигурят или подготовката на мерките за прилагане на споразумението, или изпълнение на плана без споразумение (в съобщението не се съобщават подробности за втория план).Целта е да се опитаме да минимализираме, до колкото е възможно негативните последици, които ще има във всяка една от сферите. Това каза по време на парламентарен контрол вицепремиерът и министър на външните работи Екатерина Захариева. По отношение на гражданите на ЕС и българските граждани, е поет ангажимент, тези, които живеят на територията на Великобритания до 29 март тази година да запазят правата си, които ползват. Днес българското правителство пое ангажимент към гражданите на Великобритания, около 7000 души, които живеят на територията на България да имат наистина лесна и проста процедура за регистрация, да мога да продължат да живеят и да се чувстват добре тук, обясни министър Захариева.  ", "date": "2019.01.30", "title": "Кабинетът прие два плана за Брекзит "}
{"url": "http://www.cross.bg/golyam-nyama-momenta-1595201.html", "text": "/КРОСС/ Голям пожар горя на столичния булевард „Ботевградско шосе\", съобщиха за Дарик от МВР. Огънят избухнал в бивша текстилна фабрика в квартал „Подуяне\" и тръгнал от хале, пригодено за автосервиз. При инцидента няма пострадали, всички служители на автосервиза са евакуирани навреме.Сигналът на тел. 112 е подаден около 12:30 ч., на място са пристигнали 5 екипа на пожарната.Към момента огънят вече е потушен.Причините за пожара тепърва ще се изясняват, за момента няма данни за умишлен палеж.", "date": "2019.01.30", "title": "Голям пожар горя на „Ботевградско шосе” в София "}
{"url": "http://www.cross.bg/naselenieto-prebroyavaneto-fond-1595196.html", "text": "/КРОСС/ Преброяването на населението и жилищния фонд у нас ще се проведе от 22 януари до 15 февруари 2021 г. Това гласува единодушно на първо четене парламентът. Проектозаконът за преброяване на населението и жилищния фонд в Република България през 2021 г. е внесен от Министерския съвет.Досега са проведени 17 преброявания на населението като последното е през 2011 г. Периодичността е на около 10 години.Референтната дата, към която ще се отнасят събраните по време на броенето данни, е 22 януари 2021г..Доброволно ще се предоставя информация за етническата принадлежност, вероизповеданието и здравното състояние, както предвижда разпоредба от Закона за статистиката.Между двете четения се очаква да се обсъди и включване на графа \"не желая да посоча каква етническа/религиозна група съм\".Законопроектът предвижда да бъде приета Програма на преброяването, която да бъде внесена за разглеждане от Министерския съвет в тримесечен срок от обнародването на закона.Периодът за подготовка и провеждане на преброяването е съобразен с подготовката и провеждането на два изборни процеса през 2021 година - за народни представители и за президент и вицепрезидент, с оглед на ангажиментите на общинските администрации в изборния и преброителния процес.Органите на преброяването са Националният статистически институт, Централната комисия по преброяването, териториалните статистически бюра, областните и общинските преброителни комисии.В законопроекта е посочена изрично информацията, която ще се събира за населението, домакинствата, сградите и жилищата. Освен информацията, която е задължителна съгласно европейското законодателство, за национални цели ще се събира и допълнителна информация - по отношение на лицата-етнокултурни характеристики, здравен статус и др.; по отношение на жилищата/сградите - енергийна ефективност, материална осигуреност, услуги и др.Ясно се декларира, че ще бъде спазена поверителността на данните, достъпа до информация и разпространението на крайните резултати в съответствие с националното и европейското законодателство.Преброяването на населението и жилищния фонд е най-мащабното изчерпателно статистическо изследване и един от основните източници за събиране на данни за броя и характеристиките на населението и жилищния фонд в страната, посочва вносителят.Данните са необходими и в процеса на вземане на решение на национално ниво за разпределяне на публичните финанси в различни области като образование, здравеопазване, социална защита, инвестиции, както и при разработването на национални и регионални политики и при класифицирането на регионите в Общността за изпълнение на Кохезионната политика.Разходите по преброяването ще възлязат на 38 262 000 лв. като в тях е включено и разработването на нова електронна платформа за преброяване. ", "date": "2019.01.30", "title": "Депутатите решиха: Преброяване на населението започва през 2021 г. "}
{"url": "http://www.cross.bg/kyltyrata-obekta-poruchka-1595202.html", "text": "/КРОСС/ Темата за строежа на Ларгото отново излезе на дневен ред, след като депутатът от БСП Елена Йончева обяви днес публично , в който настоящият министър на културата Боил Банов говори как да се направи така, че консорциумът, който строи обекта, да не плати неустойка от 700 000 лева. Записът е от 2016-а, а по това време Банов е заместник-министър на културата, а министър е Вежди Рашидов.Обществената поръчка за строежа на Ларгото печели консорциумът \"Антична Сердика\" с водещ партньор варненската \"Пътища и мостове\", държавната \"Реставрация\" ЕАД, \"Пътстрой-Варна\" и \"Финанс груп 2013\" ЕООД. Последното дружество по това време е собственост на Ирена Георгиева, майка на изгряващата поппевица Гери-Никол. Именно фирмата й \"Финанс груп 2013\" е продуцент на първите клипове на звездата. Още при издаването на обекта стана скандал, защото имаше забавяне, а Министерството на културата заведе дело срещу консорциума \"Антична Сердика\" за 754 хил. лв.Причината са именно забавените срокове за предаване на обекта и неточно изпълнение на договорените строително-монтажни работи. Такива аргументи са записани в материалите по делото.После обаче Софийският градски съд отхвърля иска на министерството, което е възложило обществената поръчка за изграждане на комплекса. Ведомството е задължено да плати на фирмите от консорциума 26 хил. лв. разноски.Обществената поръчка за ларгото бе обявена през юни 2014 г. Целта на проекта е да се свържат в едно археологическите разкопки в центъра на София с модерната градска среда.Работата е завършена на 29 декември 2015 г., а на 25 януари 2016-а Министерството на културата приема обекта без забележки. ", "date": "2019.01.30", "title": "Как започна скандалът за Ларгото"}
{"url": "http://www.cross.bg/arashykov-zadurzhan-komitet-1595206.html", "text": "/КРОСС/ Руски сенатор бе задържан в горната камара на руския парламент по обвинение, че е замесен в убийствата на високопоставени лица, предаде ТАСС.Сенатор Рауф Арашуков от Карачаево-Черкезката република бе задържан, след като Съветът на федерацията гласува да се отнеме имунитетът му от съдебно преследване.32-годишният Арашуков е замесен в убийствата на две високопоставени лица от Карачаево-Черкезката република през 2010 г., както и в други престъпления, съобщи руският Следствен комитет.Арашуков е разследван по препоръка на властите на КЧР, уточни Следственият комитет.Баща му Раул Арашуков е задържан пък по подозрение в кражба на природен газ в размер на 30 милиарда рубли. ", "date": "2019.01.30", "title": "Руски сенатор е задържан по обвинение в убийства"}
{"url": "http://www.cross.bg/terziiiski-avramova-petya-1595208.html", "text": "/КРОСС/ Георги Терзийски ще бъде назначен за председател на УС на Агенция „Пътна инфраструктура\". Това съобщи министърът на регионалното развитие и благоустройството Петя Аврамова. На днешното заседание Правителството реши Терзийски да бъде освободен от досегашния си пост Областен управител на Ловеч. „Господин Терзийски е с административен опит и смятам, че ще се справи с предизвикателството да оглави Агенцията\", каза след заседанието министър Аврамова. По думите й АПИ има няколко важни задачи и една от тях е извършването на цялостна реформа в пътните такси. „Това е изцяло нова за България реформа, която изисква пълна мобилизация на Агенцията и която ще допринесе за събирането на повече средства, с които да можем да ремонтираме, рехабилитираме и изграждаме републиканската пътна инфраструктура\", подчерта министърът.Според нея другият важен ресор на пътната агенция е изграждането на нови магистрали и нови пътища. „Знаете,че работим усилено по завършването на АМ „Струма\", доизграждането на АМ „Хемус\" и работим за АМ „Европа\", каза още Петя Аврамова.В Управителния съвет на АПИ е назначен и нов член - това е Радослав Влахов, съобщи още Петя Аврамова. Тя подчерта, че заедно с Дончо Атанасов, който има дългогодишен опит в пътния сектор, новият ръководен екип на Агенцията  ще се справи с всички предизвикателства.Във връзка с въвеждането на електронната система у нас министърът заяви, че няма държава, която да е въвела такава система за един ден и това е процес, който ще продължи през цялата 2019г.", "date": "2019.01.30", "title": "Георги Терзийски ще бъде назначен за шеф на АПИ"}
{"url": "http://www.cross.bg/otpadutzi-sreda-elhovo-1595209.html", "text": "/КРОСС/ Министърът на околната среда и водите Нено Димов подписа днес договор за изграждане на инсталации за преработка на отпадъци за общините Елхово и Болярово. Проектът включва компостираща инсталация с капацитет 4000 тона годишно и инсталация за предварително третиране с капацитет 1600 тона годишно.До момента в двете общини няма инсталации и съоръжения за предварително третиране на битови отпадъци и за рециклиране чрез компостиране на зелени и биоразградими отпадъци. С успешното изпълнение на проекта ще се изгради необходимата инфраструктура за екологосъобразното управление на отпадъците на територията на  Елхово и Болярово и ще се подобри качеството на околната среда за хората в общините. Съоръженията ще обслужват над 17 000 жители.Общият размер на инвестицията е над 9,7 млн. лв. Оперативна програма „Околна среда 2014-2020 г.\" осигурява безвъзмездна финансова помощ в размер на над 7,2 млн. лв. Срокът за изпълнение на проекта е 30 месеца. ", "date": "2019.01.30", "title": "Елхово и Болярово ще изграждат инсталации за преработка на отпадъци"}
{"url": "http://www.cross.bg/ostanalite-kolebayat-blizo-1595205.html", "text": "/КРОСС/ 80% от българите смятат, че в големите градове придвижването е все по-трудно. 72% са на мнение, че ако им се наложи да сменят работа, от съществено значение ще е тя да е близо до училища и детски градини. 64% са склонни да съобразяват и работното си място с мястото, където живеят. 71% пък казват, че няма достатъчно места за паркиране. Това сочат данните от проучване на „Галъп интернешънъл\"На въпрос дали биха съобразили свое ново жилище с мястото на работата си, 62% казват „да\", 33% - „не\", а останалите се колебаят.Данните от проучването сочат още, че 44% се съгласяват с мнението, че тротоарите в тяхното населено място са по-скоро добри, а 52% са на обратното мнение. В София обаче картината е по-критична и близо две трети са недоволни, докато близо една трета са доволни.Подобна е картината и когато се попита за нашумелите ремонти на площади, улици и други градски пространства - 47% ги одобряват, а 50% не. В София съотношението сочи малко по-критични настроения. В по-големите населени места и столицата живеят и хората, които в по-голяма степен могат да се позволят да пътуват извън България и да сравняват, отчитат социолозите.Засега българите намират работата на властите по почистването на снега в населените места за по-скоро ефективна - 58% оценяват позитивно, а 31% негативно. В София снегопочистването се разглежда дори малко по-добре на фона на страната.Абсолютно противоположна обаче е картината на мненията, когато стане дума за атмосферния въздух. 92% от софиянци смятат, че има проблем с въздуха, при 53% в страната.Чувствителността на обществото по въпроса с гетата е висока, сочат още данните на „Галъп\". 70% подкрепят действията на Красимир Каракачанов във Войводиново. 25% са „против\", а останалите се колебаят. 85% смятат, че е нужна стратегията, за която Каракачанов говори, за решаване на въпросите с гетата. 12% пък са на обратното мнение.Темата с българските превозвачи се е превърнала в надпартиен въпрос и премиерът Бойко Борисов печели плюс с опита да постигне отстъпки и отлагане на новите регулации - в полза на бизнеса на българските фирми. 17% с против действията му, а останалите се колебаят.Мнозинство от 59% подкрепя и критичната позиция на президента Румен Радев заради неспазването на обявената за закупуване на нови изтребители процедура. 29% са „против\", а останалите се колебаят. ", "date": "2019.01.30", "title": "„Галъп”: Българите предпочитат работното място да е близо до дома им"}
{"url": "http://www.cross.bg/tehnika-izpolzva-mesta-1595193.html", "text": "/КРОСС/ Електроразпределение Юг използва нова високопроходима техника в Родопите, тип UTV (Utility Terrain Vehicle). Специализираните машини са предназначени за достъп в труднодостъпни места и пресечени терени в сложна зимна обстановка. Дружеството е доставило 2 броя UTV в Смолян, всяко от тях оборудвано с лебедка, теглич, вериги за движение в сняг и кал, кабина с три места и предпазна рамка, осигуряваща механична защита на купето. Важно предимство е, че машините UTV имат заден товарен отсек за транспорт на материали с товароносимост 400 кг.Верижната техника UTV се използва за достъп до труднодостъпни места на аварии с цел по-бързото им отстраняване. Към момента дружеството използва UTV за работа по възстановяване електрозахранването за обсерваторията Рожен.В допълнение в Електроразпределение Юг е налична и друга специализирана техника за планински терени при тежки зимни условия - моторни шейни, рак трак  и АТV.   ", "date": "2019.01.30", "title": "Електроразпределение Юг използва нова високопроходима техника в Родопите "}
{"url": "http://www.cross.bg/istoricheska-pobeda-na-skiora-albert-popov-1595189.html", "text": "/КРОСС/ Алберт Попов успя за втори пореден старт от Световната купа по ски алпийски дисциплини да достави огромна доза радост на почитателите на спорта у нас! След 9-ото си място в Кицбюел, вчера (29 януари) българинът стана 6-ти в нощния слалом в Шладминг. След страхотното си представяне Алберт бе развълнуван и щастлив, а колегите и близките му го поздравиха още на пистата. Аплодисменти не липсваха и в социалните мрежи.Друг \"снежен\" роден герой - носителят на Големия кристален глобус в сноуборда за 2015 г. Радослав Янков, веднага публикува снимка на алпиеца и добави аплодисменти. ", "date": "2019.01.30", "title": "Историческа победа на скиора Алберт Попов"}
{"url": "http://www.cross.bg/elektroenergiya-energiya-poveche-1595191.html", "text": "/КРОСС/ Среднодневните температури на територията, обслужвана от ЕНЕРГО-ПРО, варират между +3 и +22 градуса в зависимост от сезона. Традиционно пикът в потреблението на електроенергия е през януари и февруари, тъй като тогава минималните температури варират в диапазона от -7 до -15 градуса по Целзий.През студените зимни месеци най-съществен дял в консумацията на електроенергия в домовете има отоплението. Дори отоплителните електроуреди да са настроени да поддържат една и съща температура през цялата зима, графиката на потреблението се покачва рязко нагоре с понижаване на температурите. Това се дължи на факта, че повечето домакинства, отопляващи се на ток, използват климатици, които по данни на производителите им рязко намаляват своето КПД при -5 градуса по Целзий и по-ниски температури на въздуха, и за да поддържат същата температура в домовете използват значително повече енергия.Отражение върху консумацията дава и продължителността на застудяването. Ако ниските температури се задържат, стените се охлаждат и отоплителните уреди увеличават разхода на електроенергия. От значение е също броят на часовете с по-ниски стойности в дневния ход на температурите. Традиционно през цялата година домакинствата изразходват повече енергия през вечерните и нощните часове, като средната сметка за месеца включва значително количество енергия на нощна тарифа, която е с много по-ниска цена от тази на дневна. При отрицателни стойности, или такива около нула градуса на температурите през деня, се наблюдава натрупване на ефекта от понижаването на КПД на климатичните системи и бързото охлаждане на сградите. По този начин консумираната в повече от по-топлите месеци енергия през деня увеличава дела на по-скъпата дневна тарифа, а това дава отражение върху месечните сметки.През зимата се увеличава консумацията на ток и на другите уреди в дома - пускаме повече перални заради дебелите зимни дрехи, бойлерът работи по-дълги часове за достигане на обичайната температура заради по-бавното загряване и по-бързото охлаждане вследствие на по-ниските температури в банята. Котлоните и фурните отдават по-лесно и повече топлина в помещенията. Честото отваряне на хладилника и продължителното задържане на вратата отворена също води до повишаване на потреблението на електрическа енергия.Традиционно сметките през месеците януари, февруари и март за консумирана електроенергия съответно през студените декември, януари и февруари, са сравнително високи. Ако в отделни домакинства повишението е значително по-високо от средното, това се дължи на индивидуалния профил на потребление и на енергийната ефективност в дома. Обикновено в къщи и апартаменти с повече външни стени отоплителните електроуреди изразходват допълнително количество електроенергия за затоплянето на един и същи вид помещение.ЕНЕРГО-ПРО периодично дава съвети за енергийно ефективно поведение на клиентите. Експерти на компанията считат, че от изключително значение през зимните месеци е качествената изолация на домовете, използването на енергийно ефективни уреди (клас А, А+, А++), както и правилното поведение за предотвратяване на „изтичането\" на топлина от помещенията. Отражение върху консумацията дава изложението на дома (особено север) и големината на прозорците, непокрити с плътни завеси. Незатварянето на вратите към неотопляеми помещения и използването на духалки и калорифери с висок разход на енергия, например, може да се окаже причина за допълнително повишаване на сметките за ток с десетки левове. Инвестицията в енергийно ефективни уреди и монтирането на подходяща изолация се изплаща с по-ниски сметки за електроенергия.  ", "date": "2019.01.30", "title": "Ниските температури повишават консумацията на електроуредите в домакинствата"}
{"url": "http://www.cross.bg/talanti-sportisti-sportni-1595190.html", "text": "/КРОСС/ Осмото поредно издание на програма „Спортни таланти\" започва на 30.01.2019 г. с общонационален конкурс. В него могат да участват индивидуални спортисти на възраст до 28 години. Отново е осигурена специална квота за българските параолимпийци. Одобрените кандидати ще получат безвъзмездно финансиране за закупване на екипи, участие в турнири, подготовка и възстановяване. Кандидатите трябва да разработят проект, в който да опишат какви цели си поставят през годината и за какво са им необходими средства. Проектът се попълва на формуляр, достъпен на сайта на програмата . В него са публикувани и подробни указания за начина на кандидатстване, както и списък с над 70-те допустими спортни дисциплини. Максималната сума на финансиране е в размер на 5000 лв., като кандидатите трябва да осигурят минимум 20% съфинансиране. Така общата сума по проекта не трябва да надхвърля 6000 лева.Конкурсът е отворен от 30 януари до 28 февруари 2019 г. Изборът на проектите, които да бъдат финансирани, ще се извърши от Група на съветниците. В нея по традиция  участват успешни състезатели и треньори, както и представители на медийните партньори. Одобрените кандидати ще бъдат обявени до края на месец март. Програма „Спортни таланти\" е част от „Печелиш и помагаш\" - проектът на „Еврофутбол\" за корпоративна социална отговорност.  Програмата се реализира от 2012 г. насам в партньорство с Фондация „Работилница за граждански инициативи\" и цели да подпомогне развитието на следващите поколения спортисти на България. До момента по програмата са подкрепени 186 спортисти, като някои от тях два или три пъти. Предоставените средства от 2012 година до края на 2018 г. са на стойност близо 800 000 лв. Медийни партньори на програма „Спортни таланти\" са: сайтовете actualno.com, offnews.bg, sportlive.bg, blitz.bg, viasport.bg, bgsprint.com, bgathletic.com, ngobg.info, thestarstribune.bg, dir.bg; вестниците „Труд\" и „Еврофутбол\";  агенциите КРОСС, Пик и БГНЕС, както и радиата Дарик радио и БНР. За поредна година подкрепа ни оказва и Националната спортна академия „Васил Левски\".", "date": "2019.01.30", "title": "Отворен е 8-ят конкурс за „Спортни таланти\" на \"Еврофутбол\""}
{"url": "http://www.cross.bg/razvitie-bulgariya-strategiya-1595192.html", "text": "/КРОСС/ В началото на седмицата Президентът Румен Радев заяви, че  ще формира Съвет за стратегическо развитие на България с участието на интелектуалци и висококвалифицирани специалисти. Това се случи на съвместна пресконференция на държавния глава с вицепрезидента Илияна Йотова по повод втората годишнина от встъпването в длъжност. В изказването си Радев подчерта, че съветът, ще предложи и разработи алтернативи на „институционалния блокаж, на икономическия и идеен застой, в който се намира страната\".По този повод, Председателят на Политическа партия МИР Симеон Славчев заяви, че от формацията подкрепят идеята за създаването на Съвет за стратегическо развитие на България към Президентската институция и подчерта, че това напълно се припокрива с една от основните цели на партията, а именно изготвянето на Национална стратегия за възстановяване и развитие на България. „Експертните екипи на ПП МИР вече започнаха разработването на Националната стратегия и през март месец тя ще бъде поставена на широко обществено обсъждане. Една от целите на Национална стратегия за възстановяване и развитие на България е формирането на националните цели, приоритети и каузи, както в краткосрочен, така и дългосрочен план\" допълни още Славчев.", "date": "2019.01.30", "title": "ПП МИР подкрепя идеята на президента за Съвет за стратегическо развитие "}
{"url": "http://www.cross.bg/naselenieto-oblast-smolyan-1595194.html", "text": "/КРОСС/ В продължение на 6 дни модулно формирование от 101-ви Алпийски полк на Сухопътните войски оказва помощ на населението за справяне с кризисната ситуация в Смолянска област. В действията взеха участие 104 военнослужещи и специализирана техника с висока проходимост, които пробиха непроходими пътища, премахнаха паднали дървета на пътното платно и почистиха 270 км. от републиканската пътна мрежа на проходите Смолян - Пампорово и Смолян - Превала - с. Стойките. Бяха извлечени 15 закъсали леки, товарни автомобили и бусове.Военнослужещите доставиха гориво, хранителни продукти и лекарства за населението в с. Мугла, област Смолян.Участието на модула за действия при тежки зимни условия приключи вчера, 29 януари, в 18 ч.", "date": "2019.01.30", "title": "104 военнослужещи оказват помощ в Смолянско"}
{"url": "http://www.cross.bg/chasa-zadurzhan-myarka-1595195.html", "text": "/КРОСС/ 68-годишен софиянец е задържан за жестокото убийство на 85-годишния си баща, съобщиха от пресцентъра на МВР.В неделя около 9.45 часа в полицията постъпил сигнал за починал мъж в апартамент в столичния ж.к. „Овча купел\". Изпратените на място полицейски екипи установили самоличността на починалия - 85-годишен мъж, живеещ на адреса. При първоначалния оглед по тялото на възрастния човек са установени следи от насилие.В резултат на предприетите оперативно-издирвателни и процесуално-следствени действия било установено, че извършител на убийството е 68-годишният син на жертвата. Той е задържан с полицейска мярка до 24 часа. След доклад на събраните материали в Софийската градска прокуратура мъжът е привлечен като обвиняем.Наложена му е мярка за неотклонение „задържане под стража\" за срок до 72 часа. Разследването продължава. ", "date": "2019.01.30", "title": "Жестоко убийство в София, син погуби баща си"}
{"url": "http://www.cross.bg/polysezon-sportni-1595230.html", "text": "/КРОСС/ Намаляване на извършените нарушения и увеличение на броя на задържаните след футболни срещи, са изводите от обобщените данни на Главната дирекция „Национална полиция\" за есенните полусезони на 2017/2018 г. и на 2018/2019 г. От статистиката става ясно, че задържаните през миналогодишния есенен полусезон са били 51, а през този - 66, а извършените правонарушения са по-малко. До голяма степен за подобряването на ситуацията около големите футболни срещи и спортни мероприятия допринася и промененото законодателство. Припомняме, че от есента на 2018 г. са в сила приетите промени в Закона за опазване на обществения ред при провеждането на спортни мероприятия. С тях се даде възможност за повишаване на ефективността на полицейската дейност.Статистиката сочи почти двойно намаляване на случаите на използване на пиротехника на такива спортни събития - от 776 за есенния полусезон на 2017/2018 г. през последния са регистрирани 412 случая. Повишена е административнонаказателната дейност, което е видно от двойното увеличение на наложените наказания - от 18 за есенния полусезон на 2017/2018 г. през настоящия те са вече 39. Най-често са налагани глоби - в 28 от всичките 39 случая, но вече има и наказани с полагане на безвъзмезден труд в полза на обществото - 10 случая.Почти два пъти е увеличението и на броя на наложените принудителни административни мерки - от общо 22 за есенния полусезон на 2017/2018 г., през този полусезон подобни са наложени на 39 лица. Такава мярка има изключителен превантивен и възпиращ ефект, тъй като онези, на които тя е налагана, не могат да посещават футболни срещи за срок от една до пет години в България и чужбина.", "date": "2019.01.30", "title": "Намаление на проявите на футболно хулиганство   "}
{"url": "http://www.cross.bg/rekite-plovdivsko-nablyudavat-1595175.html", "text": "/КРОСС/ В следващите няколко дни се очаква повишаване на нивото на реките в Пловдивско - Тунджа и Марица. Към момента обаче ситуацията е спокойна. Падналите валежи през последните дни повишиха нивата на реките в Пловдивско, но не са достигнати опасни стойности. Във високите части има дебела снежна покривка, а повърхностният отток се събира в язовирите. Това обясни за сутрешния блок на БНТ инж. Гергана Георгиева, гл. експерт планове и управление на риска от наводнения. Тя допълни, че има преливания в съвсем малки количества на някои язовири в Пловдивско - Душанци, Пловдивци, Златоград, но опасност няма. Всички водоеми се наблюдават от Басейнова дирекция и техните оператори, включително и големите язовири. В района на град Елхово през последните години се е повишило нивото на река Тунджа, но то е далеч от опасни равнища. В басейна на р. Арда също се наблюдават реките, като има предупреждения за реките Черна, Елховска, Върбица и Ардинска. Евентуално интензивно снеготопене би могло да предизвика наводнения, но засега такава опасност няма. В следващите дни не се очакват интензивни валежи.Снимката е илюстративна", "date": "2019.01.30", "title": "Очакваното снеготопене повишава рисково нивата на реките"}
{"url": "http://www.cross.bg/otkriha-tryp-na-vuzrastna-zhena-v-blagoevgradsko-selo-1595187.html", "text": "/КРОСС/ 84-годишна жена бе открита мъртва в покрайнините на село Бело поле, Община Благоевград, в сряда сутринта, съобщава БГНЕС.Полицаи извършват оглед на мястото. Към момента няма данни за насилствена смърт. По първоначалната информация жената е паднала в ров от бивша варница. ", "date": "2019.01.30", "title": "Откриха труп на възрастна жена в благоевградско село"}
{"url": "http://www.cross.bg/podpravki-artrit-svoiistva-1595176.html", "text": "/КРОСС/ Артритът е често срещано заболяване, от което страдат не само милиони възрастни, но и млади хора. Най-честите му форми са ревматоиден артрит и остеоартрит. Сред характерните симптоми са ставните болки и възпаления. И докато за болестта няма лечение, съществуват редица средства за облекчаване на състоянието. Някои хранителни продукти, богати на полезни вещества, минерали и антиоксиданти, действат облекчаващо.Сред тях са пет подправки, пише в. \"Дейли експрес\", позовавайки се на британски специалисти. Съветът на експертите е въпросните подправки редовно да присъстват в менюто, заради способността им да облекчават артритни болки и възпаления.Чесънът съдържа диалил дисулфид - вещество с противовъзпалителни свойства, което ограничава ефектите от цитокините - протеини, които се увеличават при наличието на възпаление. Благодарение на него чесънът може да противодейства на болката, възпалението и увреждането на хрущяла при артрит. Специалистите препоръчват чесънът да се консумира суров, тъй като консервирането отслабва мощта му.Няколко изпитания с хора са установили противовъзпалителното действие на куркумата, което се изразява в намаляване на ставната болка и подуването.  Куркумата е най-ефикасна в комбинация с черен пипер, който помага на тялото да я усвоява по-добре.Джинджифилът съдържа два химикала - джинджерол и шогаол, които блокират възпалителните механизми в тялото. Подобно на чесъна, е препоръчително джинжифилът да се използва суров.Ароматната подправка съдържа цинамалдехид и канелена киселина, които имат антиоксидантни свойства и противодействат на клетъчните увреждания, причинени от свободните радикали. В комбинация с други храни и подправки канелата може да осигури натрупващ се противовъзпалителен ефект през деня.Лютите чушки и продуктите от тях съдържат съединения, известни като капсаициноиди, които имат противовъзпалителни свойства. ", "date": "2019.01.30", "title": "Пет подправки, които помагат при артрит "}
{"url": "http://www.cross.bg/sudut-razreshi-zastroyavaneto-na-kumping-koral-1595179.html", "text": "/КРОСС/ Върховният административен съд е отхвърлил жалба срещу изграждането на хотелски комплекс на брега на къмпинг „Корал\", информира NOVA.Казусът беше отнесен към магистратите от Регионалната екоинспекция в Бургас с мотива, че липсва доклад за оценка на въздействието на околната среда на израстването на комплекса.Оказва се, че строителните дейности се извършват в урбанизирана от 2006 г. зона и към датата на издаването на разрешение дюните на мястото не били описани. Според проекта разгърнатата площ на обекта трябва да бъде 45 000 кв. м. ", "date": "2019.01.30", "title": "Съдът разреши застрояването на къмпинг „Корал“"}
{"url": "http://www.cross.bg/iioncheva-elena-banov-1595180.html", "text": "/КРОСС/ Елена Йончева предостави днес аудиозапис, който показва как Боил Банов като заместник-министър на културата опрощава 700 хиляди лева неустойка на фирма-строител и дава указания как да се фалшифицират документи за обект \"Ларгото\" в столицата.По повод на това разкритие БСП подава сигнала в ОЛАФ и прокуратурата и настоява за оставката на Банов.Елена Йончева поясни, че записът е направен от един от служителите, както има и сигурен свидетел, който е готов да участва в разследването. \"Затова как днес функционира българската държава. Записът е направен от служител на Министерството на културата, който е присъствал на разговорите, направен е, защото служителите са били вкарани в незаконна схема и записът са предполагали, един ден може да послужи за тяхна защита\", каза Йончева.От БСП намекват, че и Министерството на регионалното развитие и благоустройството е знаело за тази схема и настояват за пълна проверка. Веднага след изнесената информация говорителят на главния прокурор Румяна Арнаудова оповести, че прокуратурата ще даде изявление по-късно през деня, във връзка с изнесените от Елена Йончева данни.", "date": "2019.01.30", "title": "Елена Йончева пусна запис как Боил Банов опрощава 700 хил. лв. неустойка на строителна фирма"}
{"url": "http://www.cross.bg/koryptzionni-dnes-danni-1595184.html", "text": "/КРОСС/ По повод изнесените днес на пресконференция на ПП БСП от народния представител и журналист Елена Йончева данни за корупционни действия на министъра на културата Боил Банов от времето, когато е бил зам.-министър, главният прокурор Сотир Цацаров се самосезира и разпореди незабавно извършване на проверка.Проверката е възложена на Специализираната прокуратура предвид качеството на лицето, за което са представени данните и твърденията за извършени корупционни прояви, в резултат на които е опростена неустойка на изпълнителя  в размер на 700 000 лева.Още днес ще се пристъпи към изискване на цялата документация по сключването и изпълнението на договора за строителство на обект „Ларгото\", културно комуникационен комплекс „Сердика\" 2- 3 етап. Ще бъдат снети и обяснения от лицата, имащи отношение към случая.  ", "date": "2019.01.30", "title": "Главният прокурор се самосезира по изнесените от Елена Йончева данни "}
{"url": "http://www.cross.bg/sinod-svetiya-malkite-1595182.html", "text": "/КРОСС/ 5 млн. лева за Светия Синод отпусна правителството. Средствата са за изплащане на заплатите на свещениците, обясни премиерът Бойко Борисов:\"Светият Синод, патриархът лично помоли за парите, които им се полагат да им бъдат преведени по-бързо, за да могат да платят заплатите на свещениците, така че те да могат да си свършат работата. Много поздрави на патриарха, на владиците\".Главният секретар на Светия Синод Мелнишкият епископ Герасим благодари за бързото решаване на проблема:\"Особено за малките населени места, за малките градове, това е много голяма помощ, за да има свещеници в тези черкви, които вече са построени, които са обновени, защото ако стоят празни не е много добре.\"С 10 минутно закъснение започна заседанието на правителството. Министърът на културата Боил Банов присъства на него. Преди началото му стана ясно, че депутата от БСП Елена Йончева го назовава като замесен в схема за облагодетелстване на частна фирма изграждала \"Ларгото\" в центъра на София. Преди да бъдат изключен звукът в залата за заседания в Министерския съвет, се чу, че премиерът Борисов поиска спешен доклад, но не стана ясно към кой точно министър адресира следната фраза - \"Спешно, много спешно да направиш доклад\". ", "date": "2019.01.30", "title": "5 млн. лева за заплати отпусна кабинета на Светия Синод "}
{"url": "http://www.cross.bg/rashidov-largoto-vruzka-1595185.html", "text": "/КРОСС/ Реагирал съм на случая с  и съм го изпратил на съд още тогава, въпросите са към друг. Това каза председателят на Комисията по култура и медии и депутат от ГЕРБ Вежди Рашидов пред журналисти във връзка с разследването на говорителя на \"БСП за България\" Елена Йончева по аферата \"Ало, Банов съм\".\"Казвам, че съм подписал заповед да отиде на съд тази неустойка за неспазване. Втора инстанция чакаме. Реагирал съм. За всичко останало въпросите са към друг\", каза още Вежди Рашидов.Той подчерта, че на въпросния обект до момента са направени \"европейски и всякакви одити\".Във връзка с документите за строителството на обект - \"Ларгото\", културно-комуникационен комплекс \"Сердика\" 2-3 етап, Рашидов заяви, че става въпрос за забавяне на строителя.Той обясни, че е проверил през правна дирекция, че като се е върнал от лечението си от Германия е подписал заповед да се заведе дело да се изплати неустойка за забавени срокове. Рашидов обърна внимание, че са минали европейски и всякакви одити относно обекта \"Ларгото\", културно-комуникационен комплекс \"Сердика\" 2-3 етап.Междувременно стана ясно, че по повод изнесените днес на пресконференция на ПП БСП от народния представител и журналист Елена Йончева данни за корупционни действия на министъра на културата Боил Банов от времето, когато е бил зам.-министър, главният прокурор Сотир Цацаров се самосезира и разпореди незабавно извършване на проверка. ", "date": "2019.01.30", "title": "Рашидов: Случая \"Ларгото\" съм го изпратил в съда "}
{"url": "http://www.cross.bg/organizatzii-predpriemachestvo-subirat-1595183.html", "text": "/КРОСС/ Над 100 организации от културните сектори в България, Исландия, Лихтенщайн и Норвегия се събират днес в НДК на конференция по програма „Културно предприемачество, наследство и сътрудничество\", управлявана от Министерство на културата.Целта на форума, който е двудневен, е установяване на работни контакти и подготовка на партньорски проекти за финансиране.Средствата за реализирането на програмата - 10 млн. евро, се осигуряват от Финансовия механизъм на Европейското икономическо пространство и с тях ще се финансират над 60 проекта на културни институции у нас. ", "date": "2019.01.30", "title": "Над 100 организации се събират на конференция за културното предприемачество "}
{"url": "http://www.cross.bg/portur-smurtta-kyms-1595186.html", "text": "/КРОСС/ Актрисата и модел Ким Портър е починала от пневмония, обявиха от следствената служба на Лос Анджелис. 47-годишната Портър бе намерена в дома си Толука Лейк миналия ноември. Оттогава органите на реда разследваха смъртта ѝ, съобщава CNN.Портър и рапърът Шон \"Диди\" Кумс бяха заедно повече от 10 години до 2007 г. Двамата имат близначки и един син. Портър има още един син от предишна връзка. След раздялата им двамата останаха близки приятели.\"През последните три дни се опитвам да се събудя от този кошмар\", написа Кумс в Инстаграм след смъртта на майката на децата си. \"Не знам какво ще правя без теб, бейби. Толкова много ми липсваш. Днес се прекланям пред теб, ще се опитам да намеря думи на обясня нашата необяснима връзка.\"Постът съдържа и кадър на двойката от фотосесия през 2006 г. ", "date": "2019.01.30", "title": "Разкриха причината за смъртта на Ким Портър "}
{"url": "http://www.cross.bg/t-nagore-dvizhenie-1595159.html", "text": "/КРОСС/ Военната драма \"Т-34\" надмина филма \"Карибски пирати: Мъртвите не говорят\" и стана вторият руски и третият (след \"Аватар\") най-касов филм в руските кина, каза продуцентът Рубен Дишдишян.Според Единната автоматизирана информационна система филмът \"Т-34\" е реализирал печалба от 2,2 млрд. рубли (над 26 560 000 евро). По-рано министърът на културата на Русия Владимир Медински прогнозира, че \"Т-34\" ще заеме второ място по гледаемост сред чуждестранните и местните филми, включително и холивудските след 1992 г., надминавайки \"Карибски пирати\" и заемайки второ място веднага след \"Движение нагоре\".Действието в блокбъстъра \"Т-34\" се развива по време на Великата отечествена война. Доскорошният кадет Ивушкин е пленен от германците и планира бягство. Той събира екипажа си на легендарните Т-34, които са предизвикателство за германските танкове. Готов е да стигне докрай заради любовта към родината.В главните роли са Александър Петров, Виктор Добронравов и Ирина Старшенбаум. Премиерата се състоя на 1 януари тази година, а световната премиера беше на 11 януари.Спортната драма \"Движение нагоре\" разказва за победата на баскетболния отбор на СССР в последните мигове на срещата и спечелването на олимпийско злато. Премиерата му бе на 28 декември 2017 г. и той стана най-гледаният филм в руското кино с доходи от 3 млрд. рубли (над 39 850 000 евро). На церемонията по награждаването на най-добрите филми за 2018 г. \"Златен орел\", организирана от Националната академия за филмово изкуство в края на миналата седмица, \"Движение нагоре\" бе награден в няколко категории и спечели общо шест статуетки.\n\t\t\t\t\t", "date": "2019.01.30", "title": "Военната драма \"Т-34\" е вторият най-гледан руски филм в историята (видео)"}
{"url": "http://www.cross.bg/fandukova-largoto-remonta-1595216.html", "text": "/КРОСС/ Не съм запозната и нямам отношение към ремонта на Ларгото, това коментира пред журналисти в МС столичният кмет Йорданка Фандъкова, запитана дали общината е участвала в контрола на изпълнението на обекта.Проектът беше изпълняван от Министерството на културата. „Ние получихме този обект, за да го стопанисваме\", каза Фандъкова.По-рано днес Елена Йончева изнесе информация и телефонен разговор на Боил Банов в качеството му на зам.-министър, че на фирма изпълнител на обекта е била опростена неустойка от 700 хиляди лева.", "date": "2019.01.30", "title": "Фандъкова: Общината няма отношение към ремонта на Ларгото в столицата "}
{"url": "http://www.cross.bg/banov-kyltyrata-boil-1595188.html", "text": "/КРОСС/ Готов съм да подам веднага оставка. Така министърът на културата Боил Банов коментира изнесените от депутатът от БСП Елена Йончева, че е участвал в корупционна схема за софийското Ларго. \"Няма опростени пари\", категоричен беше министърът на културата Боил Банов по повод аудиозаписа, разпространен от БСП.По думите му има заведен иск от Министерството на културата към фирмата изпълнител на ремонта на Ларгото за забавяне и неизпълнени дейности за 750 000 лв. и в момента текат съдебни дела.„От 4 години съм рекетиран с някакви записи. Лицето се казва Ангел Ангелов и беше директор на дирекция „Европейски програми и проекти\" в Министерството на културата. Вежди Рашидов го уволни за поредица гафове\", подчерта Банов.Аз не съм се родил министър и няма да се поддам на евтини компромати. Това заяви в емоционално обръщение пред медиите министърът на културата Боил Банов.„Хиляди оперативки правихме, вероятно и съм псувал, вдигал съм тон, защитавал съм държавния интерес по всякакви начини. Вероятно ако ми се извадят думи, може да се скалъпят още 56 записа\", подчерта Банов.„Точно след като направихме вчера нещо наистина, с което се гордеем - с подносите и картината на Батенберг, много е хубава тази помия днес. Помия на посредствеността\", подчерта културният министър. ", "date": "2019.01.30", "title": "Боил Банов: Готов съм веднага да подам оставка"}
{"url": "http://www.cross.bg/koryptziya-iioncheva-elena-1595167.html", "text": "/КРОСС/ Данни за корупция в правителството и по високите етажи на властта ще оповести в сряда депутатът от БСП Елена Йончева.В „Здравей България\" преди два дни, Йончева обяви, че става дума за схеми, в които са замесени министър и заместник-министър.Депутатът от левицата отказа да посочи в кой ресор от изпълнителната власт са уличените в корупция. По думите й в разследването си тя ще покаже, че корупцията се е превърнала в норма. ", "date": "2019.01.30", "title": "Елена Йончева оповестява данни за корупция в правителството"}
{"url": "http://www.cross.bg/opasnost-lavinnata-lavinna-1595173.html", "text": "/КРОСС/ Топлото време ни провокира да се отправим към планините. Условията обаче са по-опасни за любителите на ски спортовете. Тервел Тотев от Планинската спасителна служба предупреди, че като цяло времето в последните дни не е много добро в планините, има лавинна опасност, която за Пирин е висока, за Рила е значителна, а за Витоша е средна. Спасителят предупреди, че има локални навявания в някои от улеите в четирите големи планини у нас, които повишават лавинната опасност на тези места. В такива райони не трябва да се навлиза и при средна лавинна опасност. За предстоящите събота и неделя в Пирин се очаква при затоплянето лавинната опасност се повишава. Скиорите не трябва при никакви случаи да навлизат в лавиноопасните склонове.", "date": "2019.01.30", "title": "Топлото време кие опасности за любителите на ските"}
{"url": "http://www.cross.bg/predstavyat-noviya-shef-na-api-1595168.html", "text": "/КРОСС/ В сряда представят новия шеф на АПИ. Областният управител на Ловеч Георги Терзийски ще поеме ръководството на агенцията.  Това ще се случи, след като правителството го освободи от досегашния му пост.Пътната агенция остана без ръководство, след като бившият председател Светослав Глосов подаде оставка заради фалстарта на електронната система за винетките.", "date": "2019.01.30", "title": "Представят новия шеф на АПИ"}
{"url": "http://www.cross.bg/ahtopol-gradoystroiistveniya-plan-1595170.html", "text": "/КРОСС/ След поредицата от плажове, превърнати в строителни площадки, хора от Ахтопол недоволстват срещу промени на градоустройствения план, които ще позволят строителство и изсичане на дървета в градския парк и площад, на метри от морския бряг. Хората се притесняват, че там ще бъде изградена висока сграда в противовес със Закона за устройството на Черноморското крайбрежие. Инициирана е подписка с искане на нформация за това в какво ще се превърне крайбрежната зона.Притеснява ни изцяло промяната на градоустройствения план в центъра. На 1 ноември миналата година кметът на Царево Георги Лапчев събра желаещите в Ахтопол да разгледат промяната на парка и по-точно превръщането му в едно площадно пространство, казва един от жителите на града. По думите му те обаче не са били уведомени, че ще има цялостна промяна в центъра. Направихме подписка, с която заявяваме, че не искаме промяна в градоустройствения план, а искаме парите, които са кредит, да бъдат насочени за други цели на Ахтопол, казва още той.Потърпевшите са пуснали подписки до различни институции и впоследствие разбрали, че има множество нарушения на законите.Писахме до различни институции. Отговорът, който получихме от Института за културно недвижимо наследство, е, че на мястото на парка не може да се прави нищо друго, освен археологически разкопки, казва Бисерка Райкова. ", "date": "2019.01.30", "title": "Нов бетон край морето - този път за жителите и гостите на Ахтопол"}
{"url": "http://www.cross.bg/razvitie-stranata-dokyment-1595171.html", "text": "/КРОСС/ Съветът за развитие при Министерския съвет ще се събере днес след редовното заседание на кабинета. На него ще бъде разгледан проект на Концепция за разработването на национален стратегически документ за развитие на страната с хоризонт 2030 г. (Националната програма за развитие: България 2030). Ангажиментът за разработване на национален стратегически документ за развитие на страната в средно и дългосрочен период е залегнал в Програмата за управление на правителството на Република България за периода 2017-2021 г. Институционализацията на процеса по подготовката на национален стратегически документ за развитието на страната с хоризонт 2030 г. е в съответствие с прието през месец август 2018 г. изменение на Постановление № 110 на Министерския съвет от 2010 г. за създаване на Съвет за развитие при Министерския съвет. В постановлението стратегическият документ за развитието на страната с хоризонт 2030 г. е дефиниран като дългосрочен програмен документ, който определя визията, целите, приоритетите и общата финансова рамка на политиките за икономическо и социално развитие на страната, както и механизмите за наблюдение и контрол при тяхното изпълнение. Националната програма за развитие: България 2030 се разработва за период от 10 години и отчита целите и насоките на политиките на Европейския съюз за съответния период.Разглеждането на проекта на Концепция за разработването на национален стратегически документ за развитие на страната с хоризонт 2030 г., както и изготвеният времевия график е в съответствие с решение на Съвета за развитие от проведено през месец септември 2018 г заседание.Времевият график за разработването на Националната програма за развитие: България 2030 конкретизира етапите, дейностите и отговорните институции.Съветът за развитие ще разгледа и доклад от министъра на правосъдието относно изпълнение на мерки от Програмата на правителството на Република България за периода 2017-2021 г. за нормативни промени, свързани със значително опростяване на процедурите по даване на българско гражданство и осъществяване на качествен контрол върху отговорните за предоставяне на българско гражданство институции, в т.ч. предложения за промени в Закона за българското гражданство.", "date": "2019.01.30", "title": "Съветът за развитие разглежда Националната стратегия на страната"}
{"url": "http://www.cross.bg/andronov-godina-bankite-1595172.html", "text": "/КРОСС/ Ако има повишение на лихвите по кредитите, то ще започна най-рано през лятото на 2019 година. Това каза в ефира на Нова телевизия „Здравей, България\" председателят на Управителния съвет на Асоциацията на банките Петър Андронов, цитирайки прогнозите на Европейската централна банка. Той призова потребителите да бъдат много внимателни при взимането на заеми в момента, защото лихвите вероятно няма да останат все така ниски, каквито са в момента. Според Андронов банките също трябва да бъдат внимателни относно това колко кредити отпускат.БНБ ни препоръча многократно да намалим броя на отпусканите кредити, защото тези за домакинствата надминаха доходите на хората през 2017 година, каза Андронов. И добави, че през миналата година банките са заделили много повече пари за чистене на лошите кредити, но към момента техният брой намалява. Именно това, а не начисляването на такси, допринасяло за стабилността на финансовите институции и им носело печалба. Европейската администрация непрекъснато търси инструменти, с които да се ограничат националните различия в банковите такси, каза още Андронов. Той бе категоричен, че банкерите у нас напълно подкрепят стремежа на държавата за влизане в Еврозоната. И допълни, че банките у нас трябва да свикват със стрестестовете, защото те ще се провеждат всяка година. Банковият съюз не е гаранция. И днес в Еврозоната има банки с проблеми, каза още Андронов. ", "date": "2019.01.30", "title": "Увеличение на лихвите по кредитите - най-рано през лятото"}
{"url": "http://www.cross.bg/teatur-maneva-tzvetana-1595178.html", "text": "/КРОСС/ Голямата ни киноактриса проф. Цветана Манева чества днес своя 75-годишен юбилей. Българската национална телевизия излъчва по повод годишнината два игрални филма. В събота 02.02.2019 г. от 15 ч. БНТ1 ще покаже лентата „Трудна любов\" на режисьора Иван Андонов, а в 20,45 ч. по БНТ4 зрителите ще могат да видят филма „Откога те чакам\" на режисьорката Анна Петкова.„Откога те чакам\" е заснет през 1984 г. по сценарий на Лиляна Михайлова. Оператор е Стефан Трифонов, а музиката е дело на Кирил Дончев. Цветана Манева се превъплъщава в ролята на сестра Николова, която работи в социална служба за самотни възрастни хора. Сестра Николова се грижи не само за здравето им, но ги лекува от самотата, от мъката и обидата; в нея те намират опора и онова, което не са получили от собствените си деца. Някои от наследниците са обезпокоени от привързаността на своите близки към сестра Николова и подозират в нейната загриженост користни намерения за лично облагодетелстване. На Цветана Манева партнират Елена Стефанова, Катя Тодорова, Асен Миланов. „Трудна любов\" от 1974 г. на режисьора Иван Андонов и  по сценарий на Асен Георгиев проследява невъзможната любов между Иван (Иван Андонов) и Екатерина (Цветана Манева). Обвързаността с предишните им семейства, професионалните ангажименти и ревността се оказват огромни препятствия и пред най-чистата любов.Цветана Манева е родена в семейството на драматичния актьор Георги Манев. Завършва актьорско майсторство в класа на проф. Моис Бениеш. Играла е на сцената на Пловдивския драматичен театър, Нов драматичен театър „Сълза и смях\" - София,  Драматичния театър в Димитровград , Театрална работилница „Сфумато\", театъра в Ямбол, Народния театър за младежта и Театър 199.  Участвала е в над 50 филма, сред които любимите на публиката „Почти ревизия\", „Войната на таралежите\", „Търси се съпруг за мама\". Артистичен директор е на международния театрален фестивал „Варненско лято\". Удостоена е със званията „Народна артистка\" и „Почетен професор на Нов български университет\". Носителка е на орден „Стара планина\" първа степен за големите ѝ заслуги в областта на българския театър и кино и по повод 60 години от рождението й, както и на награда на Съюза на артистите „Икар\" за цялостен принос към преподавателската дейност.", "date": "2019.01.30", "title": "Голямата актриса Цветана Манева със 75-годишен юбилей"}
{"url": "http://www.cross.bg/prohod-dvizhenieto-vuzstanoveno-1595174.html", "text": "/КРОСС/ Възстановено е движението в проход \"Превала\" за автомобили до 12 тона. Автомобилите е необходимо да се движат с вериги, а камионите без ремаркета и полуремаркета.Ограничава се движението през проход „Рожен\" за камиони над 12 т както и тегленето на ремаркета и полуремаркета.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.01.30", "title": "Възстановено е движението в проход \"Превала\" "}
{"url": "http://www.cross.bg/koryptziyata-beshe-ananiev-1595177.html", "text": "/КРОСС/ Корупцията в България може да бъде преборена единствено чрез европейски регламент. Стриктните механизми, прозрачността и защитените сигнали са ключови, за да си върнем държавата обратно. В това е категоричен лидерът на Волт - Настимир Ананиев, който коментира доклада на \"Трансперънси интернешънъл\" за усещането за корупция за държавите в ЕС. Пред медиите той посочи, че към момента не виждаме твърда заявка от страна на изпълнителната власт да се пребори с корупцията, от която държавата губи около 11 млрд. лв. годишно. По думите на Ананиев изпълнителната власт не отбелязва никакъв напредък в реформата на съдебната система, откъдето се генерира и голямата безнаказаност на всички нива.Освен това Народното събрание си изми ръцете с неработещ закон срещу корупцията, като целта беше само да се каже, че имаме такова законодателство.\"Доходите и стандартът на живот у нас са ниски именно заради корупцията. В здравеопазването имаме бюджет от 4 млрд. лв., а парите ни изтичат под различни форми и не стигат до пациентите. Дават повече пари за здравната система, но услугата не се подобрява\", посочва лидерът на Европейска партия Волт.Ананиев е на мнение, че анонимните арести и гражданската конфискация са мерки, които действат като бухалка срещу определени кръгове, отколкото като мерки срещу борбата с корупцията.\"Убеждават ни, че няма корупция, но ние всички я усещаме и имаме всекидневен допир с нея. Това се получава и от липсата на медийна свобода. Все по-малко телевизии разкриват корупционни схеми. Валя Ахчиева беше уволнена от БНТ след като беше спряно нейно разследване за корупция. Милен Цветков беше свален от екран заради неудобни въпроси. Хората нямат информираност. Те виждат корупцията на ниско ниво в администрацията обаче\", посочи Настимир Ананиев.Лидерът на Волт даде пример и за друг грандиозен корупционен скандал. По думите му Живко Мартинов, който беше замесен в „Суджукгейт\", от години е печално известен в родния му град Добрич. Въпреки това управляващите от ГЕРБ не са предприели никакви разследващи и наказателни действия срещу него, тъй като доскоро беше в техните редици като депутат.\"Знаеше се и се говореше за това с какво се занима той. Защо обаче ГЕРБ не предприе нищо? От скандала с паспортите се вижда, че има огромни проблеми. Вместо да ги разреши, изпълнителната власт започна преговори на ниво ЕК за по-добър доклад. Всички видяхме този доклад и знаем, че той представлява договорка за подкрепата на Манфред Вебер на конгреса на ЕНП\", допълва Настимир Ананиев.Борбата с корупцията е сред основните приоритети в Амстердамската декларация на Европейска партия Волт, която вече има представителства в 11 държави. Смятаме, че с общи усилия европейците могат да спрат изтичането на 128 млрд. евро годишно в „сивия сектор\", което ощетява бюджетите и съответно лишава гражданите от по-качествен живот. От Волт сме категорични, че за целта трябва да се създадат нови разследващи институции, които да са пряко ръководени от европейския главен прокурор. ", "date": "2019.01.30", "title": "Настимир Ананиев: Ще преборим корупцията с европейски регламенти "}
{"url": "http://www.cross.bg/pregovori-madyro-venetzyela-1595181.html", "text": "/КРОСС/ Венецуелският президент Николас Мадуро заяви пред руската агенция РИА, че е готов за преговори с опозицията с участието на международни посредници. „Би било много добре да бъдат произведени предсрочни избори, това би била много добра форма на политическа дискусия, добро решение с народно гласуване\", заявява Мадуро, цитиран от РИА Новости. Той казва още, че е готов да седне заедно с опозицията на масата за преговори „в името на благото на Венецуела - мира и нейното бъдеще\".По думите му, въпросът с международното посредничество може да бъде решен до няколко часа. „Става дума за частни преговори, преговори по телефона между президенти и министри на външните работи. Нашият външен министър е много активен. Надяваме се на добри резултати в близките часове\", твърди Мадуро.Той отбелязва също така, че има няколко правителства и световни организации, които „демонстрират искрена загриженост за случващото се във Венецуела\" и призовават към диалог. Като примери посочва правителствата на Уругвай, Боливия, Русия, Ватикана и някои европейски страни.По-рано върховният съд на Венецуела забрани на лидера на опозицията и самопровъзгласил се президент Хуан Гуайдо да напуска страната, съобщиха световните агенции. Замразени са и негови сметки. Председателят на съда Майкел Морено каза, че забраната ще важи до приключване на първоначалното разследване.Преди това главният прокурор обяви, че следствието е свързано „с актовете  на насилие на венецуелска територия\" от над седмица насам. По данни на Върховния комисар по човешките права към ООН при протестите в страната са загинали най-малко 22 души.След оповестяването на решението на венецуелския съд Белият дом предупреди режима на Николас Мадуро да не преследва или репресира опозиционния лидер Хуан Гуайдо, когото Съединените щати признаха за и.д. президент, предаде Франс прес.„Тези, които се опитват да саботират демокрацията и да преследват Гуайдо ще си понесат последиците\", написа в Туитър съветникът на Доналд Тръмп за националната сигурност Джон Болтън.Междувременно помощник-държавният секретар на Съединените щати за двете Америки Кимбърли Брайър се срещна с опозиционера Карлос Векио, назначен от Гуайдо за нов шарже д'афер на Венецуела в САЩ за „обсъждане на следващите етапи в подкрепа на демократичния преход във Венецуела\". ", "date": "2019.01.30", "title": "Мадуро готов за преговори с опозицията "}
{"url": "http://www.cross.bg/ponizhi-kyrsa-lira-1595164.html", "text": "/КРОСС/ Курсът на британската лира се понижи рязко вчера, след като британските депутати отхвърлиха предложение за предотвратяване на сценарий, в който Обединеното кралство напуска Европейския съюз без договорено споразумение, съобщи Ройтерс.Засилващите се очаквания, че Великобритания може да избегне Брекзит без сделка доведоха този месец до 3-процентно увеличение на курса на лирата спрямо долара и еврото.Много борсови посредници очакваха вчера допълнително поскъпване на лирата, но вместо това тя понижи курса си, след като депутатите отхвърлиха план за отлагане на Брекзита, ако Мей не успее да договори отстъпки от Брюксел.Лирата се обезцени с 0,7 на сто до 1 долар и 30 цента за една лира. Тя понижи курса си с 0,8 на сто до 87,56 пенса за едно евро.", "date": "2019.01.30", "title": "Курсът на британската лира се понижи рязко "}
{"url": "http://www.cross.bg/oblast-vakantziya-gripna-1595162.html", "text": "/КРОСС/ В 24 от общо 28 области в страната е в сила грипна епидемия, от вчера - и в област Търговище.Учениците от област Монтана са в грипна ваканция до 4 февруари. Дотогава е удължена и грипната ваканция във Варненска област.Ваканцията в Хасковска област беше удължена до днес, включително.Грипната ваканция в областите Добрич и Пазарджик няма да бъде удължавана и от днес учениците в тези области отново са на училище. ", "date": "2019.01.30", "title": "В грипна епидемия са 24 области в страната "}
{"url": "http://www.cross.bg/tryda-kodeksa-promeni-1595165.html", "text": "/КРОСС/ Социалният министър Бисер Петков събира днес на лидерска среща ръководителите на КНСБ, на Конфедерация на труда \"Подкрепа\" и на работодателските организации заради Кодекса на труда, научи \"Хоризонт\". Преди дни Българската стопанска камара поиска стартиране на обществени дебати за съществени промени в Кодекса. Синдикатите обаче не са съгласни с драстични поправки в закона.Социалното министерство също е подготвило промени, част от които срещат синдикално недоволство. Очаква се синдикатите да предложат на министър Петков към парламента да тръгне проект за промени в Кодекса на труда само с текстове, по които се постигне компромис. Жасмина Саръиванова от Стопанската камара:„Това, което налага тези промени, е, че първо голяма част от Кодекса на труда е доста архаичен. В днешно време с всички предизвикателства, с глобализацията, с новия тип икономически, социални отношения няма как да не се преразгледа, да не се направи един нов прочит.\"Ваня Григорова от КТ „Подкрепа\" обаче изрази опасения, че това, което се предлага, не е в интерес на работниците. Едно от предложенията на Стопанската камара е т. нар. трудов договор с нулеви часове. Григорова коментира:„Работникът е резервиран от работодателя, но не му е гарантирано нито заплащане, нито някаква заетост. Работодателят може да му се обади тази вечер и той трябва да бъде на работа утре сутрин в 7 часа, но човекът не живее и не покрива сметките си само в деня, в който бива повикан.\" ", "date": "2019.01.30", "title": "Социалният министър събира синдикати и работодатели заради промени в Кодекса на труда "}
{"url": "http://www.cross.bg/prevala-dvizhenie-mygla-1595163.html", "text": "/КРОСС/ Проходът \"Превала\" все още е затворен. Заради снега, шести ден жителите на село Мугла са без ток. До селото няма достъп, затова остава в сила обявеното частично бедствено положение.На агрегатно захранване остават селата Медени поляни и Побит камък.Вчера през целия ден продължиха възстановителните дейности след снежното бедствие в Смолянско.След заседание на областния кризисен щаб, заместник областният управител Адриян Петров обобщи:\"Изкарваме още допълнително техника във всеки един от проходите. Предприемаме действия за освобождаване от автомобилите пред \"Студенец\", там долу на паркинга, които в момента пречат на нормалното движение в двете посоки, работи се усилено на \"Превала\". Горе са тежките машини и там очакваме да бъде пуснат за движение утре сутринта, горе вече е пробито между Момчиловци и Лъки и продължават да работят, за да може час по-скоро и той да се пусне в движение. Прибираме вече. Благодарим на 101-ви Алпийски полк, свършиха прекрасна работа момчетата. За Мугла, все още за съжаление, няма електрозахранване. Информацията е, че най-рано утре към 10-11 часа ще се случи. Проблемът е по-голям, отколкото се е очаквало\".Осигурено е постоянно наблюдение на язовирите Златоград и Пловдивци. ", "date": "2019.01.30", "title": "Село Мугла е 6 дена без ток, проходът \"Превала\" все още е затворен "}
{"url": "http://www.cross.bg/observatoriyata-shesti-ychenite-1595166.html", "text": "/КРОСС/ Шести ден учените от обсерваторията в Рожен са без ток - прекъснал е миналата седмица в петък. В сградата няма електричество, а единственият начин да се снабдят с храна и да заредят мобилните си телефони е като вървят пеш през преспи в планината.Най-близкото място с ток от генератор е хотел на 6 км от обсерваторията. ", "date": "2019.01.30", "title": "Шести ден учените от обсерваторията в Рожен са без ток"}
{"url": "http://www.cross.bg/katastrofa-registratziya-e--1595161.html", "text": "/КРОСС/ Катастрофа затвори международния път Е-79 в Кресненското дефиле. Тир с македонска регистрация и джип с арменска регистрация са се блъснали челно край Кресненските ханчета, в посока Кресна, съобщава БГНЕС.Двамата водачи са пострадали леко, но не са откарани в болница.След удара, товарният автомобил се е забил в мантинелата, а влекачът увиснал над река Струма.Движението по пътя от Симитли към ГКПП „Кулата\" бе ограничено. Леките автомобили се отбиват на пътен възел Симитли по посока Банско и Гоце Делчев, а товарните изчакват на място. ", "date": "2019.01.30", "title": "Катастрофа затвори главен път Е-79"}
{"url": "http://www.cross.bg/brekzit-partiya-predpazniya-1595156.html", "text": "/КРОСС/ Влиятелни евроскептици и проевропейски критици от Консервативната партия на Тереза Мей се обединиха в призив към британския премиер за подкрепа на \"План С\" за Брекзит, включващ удължаване на преходния период след Брекзит, докато се водят преговори за ново споразумение за свободна търговия с Европейския съюз, предаде ДПА.План С включва ревизирана версия на клаузата за предпазния механизъм, целящ да гарантира, че ирландската граница ще остане отворена и след Брекзит. ЕС обаче вече настоя, че няма да предоговаря споразумението за Брекзит, което постигна с Мей миналата година.Така нареченият План С е подкрепян също и от северноирландската Демократична юнионистка партия, чиито 10 депутати подкрепят правителството на малцинството на Мей от юни 2017 г.По-късно днес Мей ще се опита да убеди депутатите в Камарата на общините да подкрепят нейния план \"Б\" за Брекзит, но се очаква тя да срещне силна опозиция от тяхна страна. Според медиите днес Тереза Мей ще обещае на парламента, че ще поиска от Брюксел да промени клаузата за предпазния механизъм.Депутатите ще гласуват днес няколко юридически необвързващи поправки на плана на Мей за Брекзит, които тя предложи след вота от 15 януари, когато огромно мнозинство парламентаристи отхвърлиха нейната сделка за Брекзит. Десетки евроскептици от Консервативната партия, парламентаристи от Демократичната юнионистка партия и много проевропейски консерватори гласуваха тогава срещу сделката. Повечето от тези депутати са против предпазния механизъм, който може да постави Северна Ирландия за неопределен период под разпоредби, различни от останалата част на Обединеното кралство.Според консервативния депутат Ники Морган предложението за План С за Брекзит \"включва преработена форма на предпазния механизъм, представена като олекотена версия на споразумение за свободна търговия и включва ангажименти от всички страни, че няма да има твърда граница на остров Ирландия\".Днес източник от британската Лейбъристка партия каза, че тя ще подкрепи план за Брекзит, който може да отсрочи датата за излизане на Великобритания от ЕС - 29 март. Лейбъристите обаче ще подкрепят предложена от лейбъристката депутатка Ивет Купър поправка, която дава на Мей срок до 26 февруари да договори такава сделка за Брекзит, която да удовлетвори парламента. Ако тя не може да го направи дотогава, парламентът може да я принуди да поиска отсрочване на датата за излизане от ЕС. Зад предложението на Купър застават 103 парламентаристи, сред които и от Консервативната партия на Мей. ", "date": "2019.01.30", "title": "Появи се план С за Брекзит"}
{"url": "http://www.cross.bg/pishe-koryptziyata-godina-1595158.html", "text": "/КРОСС/Децата с грип се оплакват от болки в корема, а възрастните - от главоболие, пише \"24 часа\". Над 95 на сто от бързите тестове показват зараза от грип, вероятно свински. Разпространението на грипа се оказва по-лесно, отколкото специалистите са предполагали, заразата става дори и само ако до вас диша вече болен човек, допълва вестникът. В интервю за \"Монитор\", д-р Ангел Кунчев, главен държавен здравен инспектор, успокоява, че грипът ще започне да отшумява след седмица.За последните 3 години случаите на агресия в училищата са се увеличили със 600, алармира \"Монитор\". Министерството на образованието е отчело 3 616 случая на насилие през учебната 2017 - 2018 година.\"Доходността на пенсионните фондове съвсем се срина\", съобщава \"Сега\". При управление на парите за втора пенсия има даже отрицателен резултат. По последни данни, индивидуалната партида за втора пенсия при задължителното осигуряване за мъже е почти 3 200 лева, а при жените натрупването на всяка е малко над 2 800 лева.\"В индекса на \"Трансперънси интернешънъл\" за 2018 година, усещането за корупция е най-силно в България\", пише \"Труд\" като водеща тема. Страната ни е на 77-мо място от 180 държави. Все още сме на последно място в европейския съюз по преодоляване на корупцията.\"От много борба корупцията в България нарасна драстично\", пише иронично \"Сега\". Страната ни се срина с още 6 позиции в индекса на \"Трансперънси интерннешънъл\". Проучването сочи, че много българи нямат доверие в управляващите и не се чувстват добре представени, както и че липсват независими медии.\"Ръст на корупцията, недоверие във властта\" е водещото заглавие на \"Дума\". Медиите са зависими от държавната реклама, сочи изследване на \"Прозрачност без граници\", уточнява вестникът.Българските потребители няма да имат защита, ако пазаруват онлайн от британски сайтове, предупреждава \"Телеграф\". Отпада правото на купувача за връщане на стоката в 14-дневен срок. От 30 април става невъзможно извънсъдебното споразумение при евентуален спор.\"Горанов се изсили за еврото\", е водещото заглавие на \"Земя\". Твърде оптимистично е да влезем в еврозоната през 2022 година, призна финансовият министър ден след като заяви обратното, уточнява изданието.Заместник-председателят на управляващата партия ГЕРБ Цветан Цветанов заявява, в интервю за \"24 часа\", цитирам, \"БСП употреби Елена Йончева, сега пък се хвърли да я защитава.\"Според Цветанов, Румен Радев е първият президент, който не може да си намери мястото. Цветанов коментира и коалиция \"Обединени патриоти\", като подчертава, че резултатът от евроизборите за така наречената малка коалиция по никакъв начин няма да застраши целостта на управленската коалиция.Проучване показва, че кабелните оператори продължават да крият броя на абонатите си, информира \"Труд\". Телевизионните и интернет оператори крият 680 хил. абонати. 30% е нелегалният пазар на телевизионно разпространение. ", "date": "2019.01.30", "title": "Преглед на вестниците "}
{"url": "http://www.cross.bg/sy-ohotnik-pokolenie-1595157.html", "text": "/КРОСС/ Тежкият ударен дрон \"Охотник\" е предназначен за операции, които да пробият вражеската ПВО с помощта на изтребителя от пето поколение Су-57.\"Предполага се, че \"Охотник\" ще може да работи заедно с изтребителя Су-57. Една от задачите на дрона ще е пробивът на вражеската ПВО, а след това в периметъра ще влизат бойните самолети, управлявани от пилоти\", заяви анонимен източник от руската военна индустрия, цитиран от интернет портала \"Бог-рата\".В бъдеще се очаква сформирането на тактическа група, която ще се състои от един Су-57 и 3-4 \"Охотника\", свързани помежду си. Пилотът на Су-57 ще може дистанционно да управлява \"Охотник\", създавайки максимални условия за успешно сътрудничество.Според оценките С-70 \"Охотник\" ще достигне маса от 20 т, което е например два пъти повече от тактическия изтребител от четвърто поколение МиГ-29. Той ще лети с дозвукова скорост(до 1000 км/ч), а максималният му обхват ще бъде 3500 км. Дронът ще може да се изкачва на височина от 10 500 м, а високопрецизните оръжия ще могат да унищожават вражески цели на земята и да извършват въздушни разузнавателни операции.Самолетът ще бъде направен по технология, която ще му осигури ниска видимост за вражеските радари. Основната конструкторска база за изграждането на този самолет е така наречената схема на \"летящото крило\". Въоръжението му ще се носи във вътрешни бойни контейнери, подобно на изтребителите от пето поколение. Корпусът на безпилотния апарат ще бъде направен от композитни материали. Според руски източници той е в последна фаза на тестване, където ще приключат процесите по интегриране на електронните компоненти и неговото окончателно калибриране.Су-57 е руски многоцелеви изтребител от пето поколение, разработен от ОКБ \"Сухой\". Той е предназначен за изпълняване на огромен спектър от задачи. Самолетът ще упражнява абсолютно господство във въздуха над територията, в която се извършват сражения, унищожавайки различни наземни цели и надводни кораби, оборудвани с модерни противовъздушни бойни средства; ще извършва наблюдение и контрол на въздушното пространство на дълги разстояния; ще унищожава вражеските командни инфраструктури и т.н. ", "date": "2019.01.30", "title": "Изтребителят от 5-о поколение Су-57 и тежкият дрон \"Охотник\" ще работят заедно"}
{"url": "http://www.cross.bg/leonardo-kralitzata-risynki-1595148.html", "text": "/КРОСС/ Отпечатък на Леонардо да Винчи е открит на една от творбите му във Великобритания. Отпечатъкът е от левия му палец (художникът е левичар), и е открит върху медицинска рисунка. Алан Доннитор, бившият реставратор на колекцията, установи, че червеникаво-кафявото мастило на отпечатъка е същото като на рисунката, така че Леонардо вероятно е „вдигнал листа с омастилени пръсти\". На обратната страна също има зацапана следа от левия му показалец.Листът с отпечатъка е озаглавен „Сърдечно-съдовата система и основните органи на жената\" (около 1509-10). Въпреки че и на други рисунки на Леонардо са открити пръстови отпечатъци, Доннитор описва този на медицинския лист като „най-убедителен кандидат за автентичен отпечатък на Леонардо\" сред 550-те творби от ренесансовия гении в колекцията на кралицата.Медицинската рисунка трябва да бъде показана в Националния музей, Кардиф (1 февруари - 6 май) и след това в галерията на кралицата в Бъкингамския дворец (24 май - 13 октомври). Повече подробности за откритието ще бъдат включени в новата книга на Доннитор, „Леонардо да Винчи: По-близък поглед\", която ще бъде публикувана в петък (1 февруари).Изданието на книгата съвпада с поредица от изложби на Леонардо, които показват по 12 различни рисунки от Кралската колекция, едновременно на 12 различни места (Белфаст, Бирмингам, Бристол, Кардиф, Дерби, Глазгоу, Лийдс, Ливърпул, Манчестър, Шефилд, Саутхемптън и Съндърланд), общо 144 творби. Изложба от всички рисунки на Леонардо накрая ще бъде събрана в галерията на кралицата в Лондон, а по-малка версия ще бъде показана в галерията на кралицата в Единбург (22 ноември - 15 март 2020 г.). ", "date": "2019.01.30", "title": "Отпечатък от палеца на Леонардо да Винчи e открит върху рисунка от Кралската колекция "}
{"url": "http://www.cross.bg/staiikov-staiiko-takov-1595169.html", "text": "/КРОСС/ Към момента клиентът ми няма предявено обвинение. Това каза за bTV адвокатът на Стайко Стайков - Любомир Таков. След близо 5 месеца издирване синът на бизнесмена Миню Стайков - Стайко Стайков, изненадващо за полиция и прокуратура се появи в понеделник. Той беше настанен като пациент в „Пирогов\" с контузии по главата и тялото, и с признание, че е станал жертва на отвличане.Часове по-късно беше преместен в МВР болница, където под охрана се намира и в моментаВчера вътрешното министерство започна проверка заради опит на охранителите на Стайков да влязат в болницата, защото искали и те да го пазят.„На мен като негов защитник, както и на него, не са били предявени постановления за привличане като обвиняем... Както ви казах, неговото състояние е изключително тежко. Поне според мен неговото състояние не позволява да участва в процес\", обяви Любомир Таков.На въпроса защо Стайко Стайков не се е предал на органите на реда, след като е разбрал, че е издирван, адвокатът отговори: „Моето обяснение е, че не е логично и не е редно, когато едно лице не се чувства добре и изпитва страх за живота си, очевидно не е в добро състояние, тепърва да се тича до полиции и да се занимават хората. Мисля, че сме подали сигнала при първа възможност. Това е човек преживял стрес, който изпитва страх да излезе на улицата, в шок. Както разбирам и аз, бил отвлечен от полицаи\".Таков не знае къде се е случило отвличането, защото състоянието на клиента му не позволявало да му разкаже. Той е мой клиент от вечерта на 27 януари, когато се свърза с мен, уточни адвокатът. ", "date": "2019.01.30", "title": "Адвокатът на Стайко Стайков: Клиентът ми няма предявено обвинение"}
{"url": "http://www.cross.bg/purvi-suyuz-apolo-1595239.html", "text": "/КРОСС/ 1862 г. - Американският астроном Алван Кларк първи наблюдава бледо бяло джудже компаньон на най-ярката звезда на небосклона - Сириус.1878 г. - По време на Руско-турска война (1877-1878) е сключено примирие, което дава началото на прекратяването на войната.1879 г. - Във Франция 14 юли е обявен за национален празник.1899 г. - Съставено е осемнадесетото правителство на България, начело с Димитър Греков.1906 г. - Земетресение с магнитуд 8,8 по скалата на Рихтер разтърсва крайбрежието на Еквадор.1915 г. - Първата световна война: Германската армия за първи път използва отровен газ, при военни действия срещу руснаците.1946 г. - Социалистическа федеративна република Югославия приема нова конституция, чрез която, по подобие на Съветския съюз, се установяват шест съставни републики: Босна и Херцеговина, Хърватия, Република Македония, Черна гора, Сърбия и Словения.1950 г. - Президентът на САЩ Хари Труман обявява програма за създаване на водородната бомба.1958 г. - САЩ пускат своя първи изкуствен спътник Експлорер 1.1968 г. - Науру обявява независимост от Австралия.1971 г. - Програма Аполо: Аполо 14 потегля към Луната.1990 г. - Първият McDonald's в Съветския съюз отваря в Москва.2001 г. - В Холандия, шотландски съд осъжда един либиец и оправдава друг във връзка с Атентата над Локърби през 1988.2006 г. - Открити са телата на двете сестри Белнейски в местността „Грамадата\", между Пещера и Брацигово, с множество наранявания.2007 г. - Стартира изграждането на магистрала Люлин в България. ", "date": "2019.01.30", "title": "31 януари в историята"}
{"url": "http://www.cross.bg/tema-zhivo-stydioto-1595153.html", "text": "/КРОСС/ Тема:  Банкови казуси - ще започне ли покачване на лихвите по кредитите?Тема:  Издирва те Интерпол, откриват те в болница или как се разплита случаят \"Стайко Стайков\"?Тема:  Портрет на княз Батенберг беше откупен на търг - как се прави оценка на исторически предмети?Тема:  В пика на грипа - как да запазим имунитета и да спрем разболяването?Тема: Законът за горивата на поправка. Ще бъдат ли удовлетворени исканията на собствениците на малки бензиностанции?Тема:  На живо: Двуметрови преспи и свлачища. Нормализира ли се обстановката в смолянско след обилния сняг?Тема:  Уникален портрет и вещи на Александър Батенберг. Как България спечи търга? В студиото министър Боил БановТема:  За отчета на президента Румен Радев, преговорите за нови изтребители и енергийните проекти. Гостува Георги ПървановТема:  На живо от Лондон: Какъв е «план Б» на Тереза Мей?Тема:  Кои са събитията на политическата 2018-та година? В студиото Първан Симеонов, Петър-Емил Митев и Даниел СмиловТема:  Ще има ли наказани за случая с починалото бебе в Плевен. В студиото родителите на ПреславТема:  Преспи и опасни свлачища. На живо - има ли блокирани пътища и хора? Следим ситуацията в Смолянско.Тема:  С колко ще се вдигнат лихвите и ще поскъпне ли животът ни, ако сменим левовете с евро? Говори банкерът Петър Андронов.Тема:  Нов бетон край морето - този път за жителите и гостите на Ахтопол. Какво ще се строи?Тема:  Градски абсурд! Как маркировка изпраща незрящите в столицата на сантиметри от колелата на трамвая?Тема:  След разследването на Генка Шикерова - прокуратурата с проверка за злоупотреби с пари за туризъм.Тема:  Мазилка от къща - паметник на културата се срути в центъра на София. На живо - колко са опасните сгради и кой трябва да ги поддържа?Тема:  Пациенти в мизерия - епизод пореден! Защо и психиатрията в Монтана е в окаяно състояние?Тема:  На живо: Ще остане ли Пловдив без една от болниците си? И къде ще се лекуват пациентите?Тема:  70 години на сцената! Стоянка Мутафова специално пред NOVA преди юбилейния си спектакъл. ", "date": "2019.01.30", "title": "Теми и гости в сутрешните блокове на телевизиите"}
{"url": "http://www.cross.bg/gradysa-metra-bulgariya-1595147.html", "text": "/КРОСС/ Атмосферното налягане е по-ниско от средното за януари - още ще се понижи. През следващото денонощие ще преобладава облачно време. На много места ще има превалявания от дъжд, в планинските райони над 1000 метра - от сняг. Отново повече като количество ще са валежите в западните райони и Рило-Родопската област, сочи прогноза на НИМХ.Жълт код за опасно време е обявен в част от страната. Във Видин, Монтана и Враца ще има превалявания от сняг и дъжд и предупреждението е за образуване на поледици.Валежи от дъжд, а над 1000 метра - от сняг предупреждават за Перник, Кюстендил, Благоевград, Пазарджик, Пловдив, Смолян, Кърджали, Хасково и Стара Загора. Очакваните количества са между 25 и 35 л/кв.м. В Северозападна България поради ниските температури в приземния слой са възможни поледици. В Източна България ще духа умерен вятър от югоизток и там ще е най-топло. Преобладаващите максимални температури ще бъдат между 3 и 8 градуса, в Източна България до 12-14 градуса. Минималните температури ще бъдат между 0 и 5 градуса, в Източна България до 7-8 градуса.Над планините ще е облачно, на много места с валежи от сняг, под 1000 метра - от дъжд. По-значителни ще са валежите в Рило-Родопската област. Ще духа силен южен вятър. Максимална температура на височина 1200 метра 3 градуса, на 2000 метра - около минус 2 градуса. ", "date": "2019.01.30", "title": "Опасно време в половин България"}
{"url": "http://www.cross.bg/zhelanie-molitva-vashata-1595150.html", "text": "/КРОСС/ Вашето желание е вашата молитва. Представете си изпълнението на това желание точно сега, почувствайте го като реалност и ще разберете каква е радостта от това молитвата ви да бъде чута.Джоузеф Мърфи", "date": "2019.01.30", "title": " Вашето желание е вашата молитва"}
{"url": "http://www.cross.bg/chasa-sofiyaot-sustoi-1595155.html", "text": "/КРОСС/София.От 09.00 часа започва редовното пленарно заседание на Народното събрание.***София.От 10.00 часа започва седмичното заседание на Министерския съвет.***Свиленград.Министърът на имиграцията и интеграцията на Кралство Дания Ингер Стьойберг ще бъде на посещение в България. Двамата с министър Младен Маринов /МВР/ ще посетят ГКПП „Капитан Андреево\". Програмата на работното посещение включва презентация на ГД „Гранична полиция\" в 09.00 часа. От 10.00 часа е предвидено посещение Тристранния контактен център - Капитан Андреево. В 10.30 часа е отпътуването за зелената граница с Турция. След връщането на ГКПП „Капитан Андреево\", около 12.00 часа е предвиден брифинг на двамата министри.***София.От 10.00 часа в централата на БСП Елена Йончева ще даде пресконференция, на която ще представи разследването си за корупция в Министерски съвет.***София.От 10.00 часа в зали 8 и 9 на НДК със събитието „Иницииране на партньорства\" ще започне програма „Културно предприемачество, наследство и сътрудничество\".***София.От 10.00 часа в Националния пресклуб на БТА, Фондация „Състрадание Алцхаймер България\" ще представи пилотно социологическо проучване на потребностите на хората с деменция и техните близки.***София.От 10.00 часа в зал 8 и 9 на НДК ще се състои събитието „Иницииране на партньорства\", организирано от Министерство на културата. Целта на събитието е установяване на работни контакти и подготовка на партньорски проекти за кандидатстване по Програма „Културно предприемачество, наследство и сътрудничество\". Работният език е английски.***София.От 13.00 часа в ще се проведе заседание на Прокурорската колегия на ВСС.***София.От 18.00 часа в зала „Тържествена\" на Централния военен клуб, Посолство на Република Турция в България и Дирекция за турците в чужбина и родствените общности (YTB) ще представят програма „Турски стипендии\".***София.От 19.00 часа в клуб Перото (НДК), ще се състои заключителен дебат на кандидатите на „Да, България!\" за определяне на кандидатите на Движението за евродепутати в единната листа на Демократична България за изборите за Европейски парламент през 2019 г. озаглавен „България в Европейския съюз - роля и гарантиране на националния интерес\".***Варна.От 11.00 часа началникът на ДНСК арх. Иван Несторов ще обобщи резултатите от проверката на нов обект в к.к. „Св. Св. Константин и Елена\". Брифингът ще се състои в сградата на РДНСК - Североизточен район (бул. „Цар Освободител\" № 76Г).***Велико Търново.От 11.00 часа пред паметника на Стефан Стамболов на Самоводската чаршия ще започнат честванията по случай 165 години от рождението на бележития великотърновец и министър-председател на България в периода 1887 - 1894 г.***Долни чифлик.От 10.30 часа в Дневния център за стари хора ще се проведе приемна на Комисията за защита от дискриминация (КЗД).***Кюстендил.От 10.00 часа в заседателната зала на Община Кюстендил ще бъде поставен финалът на дейностите по проект „Обновяване на административната сграда на Областна дирекция на МВР\".***Перник.В 14.00 часа в зала „Струма\" на Областна администрация - Перник, ще се проведе първото заседание за тази година на Областния обществен съвет за противодействие на корупцията и организираната престъпност.***Пловдив.От 13.30 часа в пресклуба на БТА в Пловдив ще се състои пресконференция на ПП АБВ.***Смолян.От 13.00 часа Общински съвет - Смолян ще проведе първото си заседание за годината.***Сливен.От 11.00 часа в зала 119 в сградата на общината ще се състои пресконференция по повод предстоящата сесия на Общински съвет.*** Шумен.От 11.00 часа в конферентната зала на Окръжен съд - Шумен ще се състои пресконференция по проект „Прозрачен, достъпен и независим съд с високо обществено доверие\". ", "date": "2019.01.30", "title": "Предстоящи събития в страната на 30 януари "}
{"url": "http://www.cross.bg/rozhdenitzi-na-yanyari-1595154.html", "text": "/КРОСС/ Проф. д-р Антоний Гълъбов, политологДоц. Божидар Финков, кардиолог, бивш министър на здравеопазванетоДимитър Бербатов, футболистЗлатин Тръпков, дипломатДоц. Людмил Симеонов, лекарПроф. о.р. ген. Румен Ралчев, Велик Приор на Ордена на рицарите тамплиери Проф. Светлозар Игов, литературен критик и историкЦветан Георгиев Цветанов, бивш футболен съдияЦветана Манева, актриса  ", "date": "2019.01.30", "title": "Рожденици на 30 януари"}
{"url": "http://www.cross.bg/trimata-tzurkvata-tzurkva-1595151.html", "text": "/КРОСС/ Вървейки по пътя на Божия промисъл и утвърждавайки заветите на своята Глава - Господ Иисус Христос, Православната църква учредява празника св.Три Светители. В продължение на един месец преди този празник, Христовата църква поотделно празнува паметта на всеки един от тримата велики строители и учители на Църквата - така ние честваме паметта на св.Василий Велики, след това празнуваме дена на св. Григорий Богослов и преди два дни паметта на св. Иоан Златоуст. При това положение, днешния празник в чест и на тримата, като че ли идва в повече.Ние, обаче, знаем че в Църквата, като Божествен организъм не може да има нищо излишно, още повече, че празника има хилядолетна история. Грехът е този, който на земята всякога е бил и е опасен за човека и живота. Както сянката е неделима от предмета, който я прави и от светлината, така и грехът е неделим от човека, който му служи и произлиза от сатаната. Слабости в живота на хората не са липсвали и в първите християнски общини, основани от св. апостоли. Християните в Коринт не се радвали на мир и единодушие. Повлияни от човешка мъдрост и подтикнати от лично отношение към духовните си водачи, коринтяни встъпили в разпра относно заслугите и дарбите на отделни апостоли и образували нещо като църковни партии. Едни величаели ап.Павел и считали себе си за Павлови; други клонели към ап. Петър и се наричали Петрови; трети пък се увличали по Аполос и се кичили с неговото име - Аполосови. Това разстроило живота на християнската община, огорчило ап. Павел и станало причина той да отправи специално послание до църквата в Коринт. В него апостолът укорява коринтяни, за суетните им спорове и осъдителни дележи, защото спорели за човешки имена и почти забравили Христа, Който е Глава на Църквата Си в която апостолите са само служители на Евангелието чрез което света ще се спаси.Нещо подобно се появило и между членовете на Източната църква още в петия век относно дарбите, заслугите и паметта на великите Божии угодници св.Василий Велики, св.Григорий Богослов и св.Иоан Златоуст. Мистичната им вяра, ангелското им благочестие, редките им дарования, обширните им знания, апостолското им служение и изповедническите им подвизи събуждали във вярващите всеобщо преклонение и почит. По човешка слабост и суетна придирчивост, след време, се зародил спор за различие и превъзходство между дарбите и заслугите на тримата светители и започнали да се оформят отделни лагери на Василевци, Григориевци и Иоановци. Този спор продължил няколко века, но особено силен и опасен е бил в Цариград през 11 век, когато в същност се оформили застрашително отделни крила в Църквата. Край на този пагубен спор сложили самите Три Светители. Те се явили във видение на благочестивия Евхаитски епископ Иоан и му казали: \"Обяви на християните да изоставят напразния спор около нас; ние и тримата имаме пред Бога равно достойнство; както на земята се стараехме да има единодушие между вярващите, така и след преселването си особено желаем единомислие между тях; установи за тримата ни един празник\".Епископът съобщил за видението си в събранието на епископите и през 1076 година установен този общ празник на тримата велики учители на вярата, строители на Христовата църква, титани на православната богословска мисъл и страдалци за правата вяра. За всеки един от св. Три Светители, за техните дела и творчество може много да се говори. Има теми, които трудно се изчерпват и тази е една от тях. Има деяния, които подробно мъчно се описват. Има заслуги, които са дълговечни. Има дейци, които са безсмъртни. Има светилници, които не угасват. Има имена, които вечно назидават. Такива са и св. Три Светители през вековете за поколения християни. Небето блажено ги е приютило в селенията на великите Божии угодници, а Църквата Христова възпитателно им е отредила този празник. Мъдри наследници на тяхното служение в молитвословия поставят имената им след тези на св. апостоли. Това не е случайно, защото наистина животът, делата, заслугите и паметта им е равноапостолна. Богослужебната книжнина мистично ги възпява, като: верни Божии човеци, избрани служители Господни, основи и стълбове на Църквата, блажени работници на лозето Христово, органи на Божията благодат, светкавици на богословската мисъл, поборници за Св.Троица, изрядни бранители на православието, светила в света и кормчии на Църквата, утвърждение за верните и съкрушение за еретиците, утешители на скърбящите и възпитатели на младежта, лекари за страдалците и философи на неземната мъдрост, божествени архипастири на стадото Христово.Ако вникнем в битието на тримата светители ще открием сходства от които могат да се вадят изводи за всяко време и обстоятелство. И тримата са синове на вярващи родители. От такива родители се нуждае днес света за да превъзмогне своите слабости и да тръгне към светли бъднини. И тримата са свидни рожби на благочестиви майки - Емилия, Нона и Антуса. Такива майки с такива чада са здравата тъкан върху която се вгражда благоденствието в живота, в този и в отвъдния. И тримата са издънки на уважавани и добродетелни домове. Такива семейства могат да бъдат надежда на общество и нация. И тримата са представители на религия, и човешко знание, което в душите им не породило противоречие, нито в живота им раздвоение. С това те са изобличение за много минали и сегашни представители на науката, които разделят вярата от знанието и пращат религията в архивите на времето. И тримата са човеци на култура и благочестие, на съзнание и дълг, предпоставки за да има дейна църква, здрава държава и честит народ. И тримата стават жертва на достойно служение. Св.Василий умира от изтощение и болест в борба с еретици и продажни управници. Св.Григорий също се бори с еретици и след като укрепва православието в Цариград за да се съхрани мира в църквата се отказва от архиепископския престол. Св.Иоан се бори за правата вяра с властници, с фалшиви църковници и лицемерни събратя и умира в заточение. Всичко това е доброволна жертва в името на Христа и Евангелската истина, която е извор на добродетелно битие и правда в живота.Тези дивни светители на Божията църква честваме заедно и сме честити че ги имаме, като изрядни пастири на Христовото стадо, класически творци на богословската мисъл, бележити проповедници на църковния амвон, безстрашни поборници за правата вяра, за вечни застъпници и небесни ръководители пред престола на Всевишния.Затова нека в този ден и през целия ни живот по молитвите на СВЕТИТЕ ТРИ СВЕТИТЕЛИ ВЕЛИКИ АРХИЕРЕИ: ВАСИЛИЙ ВЕЛИКИ, ГРИГОРИЙ БОГОСЛОВ И ИОАН ЗЛАТОУСТ, Господ Иисус Христос, да ни помилва и спаси.Амин. ", "date": "2019.01.30", "title": "Св. Три светители велики архиереи: Василий Велики, Григорий Богослов и Йоан Златоуст"}
{"url": "http://www.cross.bg/hitler-germaniya-angliya-1595152.html", "text": "/КРОСС/ 1649 г. - Кралят на Англия Чарлз I е обезглавен.1661 г. - Тялото на Оливър Кромуел, лорд-протектор на Англия, е ексхумнирано две и половина години след смъртта му и е извършена формална екзекуция.1847 г. - Град Йерба Буена в Калифорния е преименуван на Сан Франсиско.1856 г. - В Свищов е създадено първото българско читалище.1912 г. - Шведският писател Алфред Йенсен номинира Пенчо Славейков за Нобелова награда за литература.1932 г. - Във Финландия е въведен „сух режим\" на алкохола.1933 г. - Адолф Хитлер е назначен за канцлер на Германия.1934 г. - Българското правителство въвежда държавен монопол върху пшеницата и ръжта.1943 г. - Втората световна война: Армията на фелдмаршал Фридрих Паулус капитулира край Сталинград.1945 г. - Хитлер прави последното си публично обръщение по радиото по повод на 12-годишнината от заставането му начело на Германия.1948 г. - Индийският пацифист и духовен водач Махатма Ганди е убит в Делхи от религиозен фанатик.1972 г. - Кървава неделя: Войници на Обединеното кралство убиват 14 цивилни граждани, демонстриращи за човешки права в Северна Ирландия.1972 г. - Пакистан се оттегля от Общността на нациите.1994 г. - 14-годишният унгарски шахматист Петер Леко става най-младият гросмайстор за времето си.2003 г. - Белгия официално узаконява еднополовите бракове.2007 г. - Microsoft пуска следващата си операционна система - Windows Vista. ", "date": "2019.01.30", "title": "30 януари в историята"}
