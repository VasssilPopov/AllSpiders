{"url": "http://www.cross.bg/ratzi-yastrebino-dobrovoltzi-1616002.html", "text": "/КРОСС/   Доброволци са извадили девет бракониерски коша за раци от язовир \"Ястребино\" края Антоново. Акцията на екипа на Централната рибно-опазваща организация, клон Ястребино, е проведена през нощта.           Проверката е била рутинна. В ръкава на водоема под село Трескавец са открити бракониерските кошове. В тях е имало уловени около 10 килограма раци, които са върната във водата.Въпреки засушаването и драстичното спадане на нивото на язовира, за което доброволците на ЦРОО алармираха преди време, хубавото е, че още няма умряла риба. По думите му, ако започне измиране на организмите - първо ще се появят умрели раци, тъй като те предпочитат чисти води, а след тях белите риби.Източник БТА", "date": "2019.10.20", "title": "Доброволци са извадили девет бракониерски коша за раци от язовир \"Ястребино\""}
{"url": "http://www.cross.bg/hiluri-rysiya-gabard-1616010.html", "text": "/КРОСС/ Президентът на САЩ Доналд Тръмп за пореден път нападна бившия държавен секретар Хилъри Клинтън и негов опонент на последните президентски избори, която обвини редица американски политици във връзки с Русия.Той обясни в Туитър, че \"обърканата Хилъри ... нарича конгресменката Тулси Габард \"руска любимка\", а Джил Щайн - \"руски актив\". Както може би сте чували, и мен ме обявиха, че обичам много Русия. (Всъщност аз харесвам руснаците. Харесвам всички хора!). Хилъри полудя!\" По-рано Хилъри Клинтън заяви в интервю за американска медия, че Русия има компромат срещу президента Доналд Тръмп.Тулси Габард е един от кандидатите на демократите за президентските избори през 2020 година. По време на дебата в Демократическата партия във вторник Габард разкритикува статия на \"Ню Йорк таймс\", в която пише, че тя често споменава руските обществени медии ", "date": "2019.10.20", "title": "Тръмп:  Хилари Клинтън полудя"}
{"url": "http://www.cross.bg/yniversitet-rysenskiya-matematika-1616001.html", "text": "/КРОСС/   Практикум по финансова математика \"Анализирай това\" за ученици от единайсети и дванайсети клас на русенските училища ще има през ноември в Русенския университет. Това съобщиха от висшето училище в града.    Инициативата се финансира от общинската фондация \"Русе - град на свободния дух\", като проектът се осъществява от екип на Русенския университет, с подкрепата на четири училища.Това е второто издание на практикума. През тази учебна година обхватът на темите е разширен, казусите са нови и се очаква да бъдат обхванати по-голям брой ученици.    Практикумът ще представи накратко основни теми от финансовата математика и приложението й, използвайки иновативни методи на преподаване. Всяко занятие ще включва кратка лекционна част. След това на участниците се поставят казуси, които ще решават в екипи по двама на компютри, с помощта на специализиран статистически софтуер.    Работата им ще се оценява под формата на точки, като в края на проекта те ще получат сертификати според представянето си и възможността да се явят на заключителен тест, с оценката от който ще могат да кандидатстват в Русенския университет и в частност в специалност \"Финансова математика\".\"На пазара на труда в Русе, а и в цялата страна има дефицит на финансови анализатори, като висшето училище в крайдунавския град обучава такива специалисти\", обясняват от Русенския университет.", "date": "2019.10.20", "title": "Практикум по финансова математика \"Анализирай това\" ще има в Русенския университет"}
{"url": "http://www.cross.bg/ryse-klyb-syarov-1616013.html", "text": " /КРОСС/ Министърът на младежта и спорта Красен Кралев се включи в официалното откриване на Спортно училище \"Майор Атанас Узунов\" в Русе.Учебното заведение е ремонтирано със средства на ММС.  Проектът е на стойност 3 081 000 лева и включва всички необходими дейности за цялостна модернизация, включително ремонт и реконструкция за въвеждане на мерки по енергийна ефективност и осигуряване достъпа на хора с увреждания до сградите. Общежитието също е обновено изцяло.След това министър Кралев се срещна с треньора Павел Сяров и представители на боксов клуб \"Русе\" - най-титулуваният клуб в страната при жените. Бащата на Павел Сяров - Илия Сяров е изпълнителен директор и създател на клуба. Едни от най-известните ни състезателките, които са тренирали в този клуб са Севда Асенова, Стойка Петрова и Габриела Димитрова. ММС осигурява 250 000 лева за ремонт на залата, който предстои.\"Ще направим модерна зала, с изцяло ново оборудване, за да имате възможност да тренирате при перфектни условия. Имаме вече няколко такива зали в страната. Пожелавам Ви да тренирате като нашите прекрасни момичета Севда, Стойка и Габриела, защото чакаме от Русе още шампиони\", каза спортният министър пред състезателите от клуб \"Русе\". ", "date": "2019.10.20", "title": "Министър Кралев откри ремонтираното спортно училище в Русе "}
{"url": "http://www.cross.bg/leva-zheleznitzite-godini-1616007.html", "text": "/КРОСС/   Легендарният Mercedes \"Чочоне\", което \"Холдинг БДЖ\" обяви на търг и иска да получи за него пон 63 197 лева, е придобито от бившото държавно предприятие \"Стомана\" АД - Перник в началото на новото хилядолетие. За да може да си вземе поне част от дължимото по дълг, железницата е прибрала лимузината, но е загубила над милион лева неразплатени борчове, пише \"Монитор\".Автомобили от тази серия бяха известни като част от автопарка на някои от най-емблематичните подземни босове у нас от 90-години на миналия век. Машината \"отлежава\" в гараж със спаднали гуми и без акумулатор вече две години. По думите на служителите на БДЖ е поддържана с оригинални части. Произведена през 1995 г., тя е влязла в активите на жп дружеството през 2000 г., спомнят си железничарите.В талона колата е отбелязано, че е тунингована модификация AMG. Двигателят с близо 330 к.с. е с пробег от малко над 228 000 км, повечето от които са направени в първите години след производството му. Шофьорите на железниците рядко са го изкарвали по пътищата, защото харчи 24 литра на 100 км. Ползвана е от някогашен финансов директор на превозвача.Колата има проблем с паленето заради повреден датчик на коляновия вал. Ръждата не я пожалила, но интериорът напомня, че произведената в едва няколко стотици бройки кола е със славата на легенда средавтоманиаците.В БДЖ още помнят историята с друга лимузина, закупена за нуждите на ръководството на железниците. През 2006 г. превозвачът придобива луксозното возило Volkswagen Phaeton, пълно с всевъзможни екстри, за 150 000 лева.Колата тогава беше взета на лизинг с месечната вноска е 15 000 лева. За лукса тогава шефовете на БДЖ бяха глобени с две месечни заплати.  ", "date": "2019.10.20", "title": "БДЖ продава легендарния си Mercedes \"Чочоне\" за над 60 000 лв. "}
{"url": "http://www.cross.bg/petrov-mihail-narodniya-1616003.html", "text": "/КРОСС/   900 аплодираха на крака Михаил Петров в Народния, където известният актьор празнува юбилей с режисьорския си спектакъл „Един безумен ден\".  Но голямата изненада беше монологът на Фигаро, за който самият той излезе под бурните овации на публиката. Ролята на прочутия френски герой е от най-известните в кариерата на Мишо, който от близо половин век е сред академичните асове. 15-минутно документално видео пък разкри акценти от 47-те сезона на Петров в имперската трупа.След финалните аплаузи зам.министърът на културата Румен Димитров поднесе на рожденика престижна награда за приноса му в развитието на изкуството и родния театър. Страхотно вълнуващо писмо бе прочетено и от шефа на Народния Мариус Донкин. След многото букети Михаил Петров просълзи цялата зала. Той припомни, че финикийските знаци, които биха били използвани за юбилейни подаръци и цветя, е по-добре да отидат при Вероника Янакиева - млада актриса, която има нужда от олекотена спортна количка, за да се предвижва по-лесно в представленията. Той решил да я подкрепи, след като видял нейно страхотно изпълнение в Ютюб.Разбира се, Мишо не пропусна да благодари на съпругата си Нана - муза и стълб в живота и възходящата му кариера. Топ артистът, който е познат с финото си чувство за хумор, неотдавна създаде лична страница във Фейсбук, където написа: „Здравейте! Аз съм Михаил Петров. Актьорът, режисьорът, съпругът, бащата, дядото, тенисистът и т.н. - дейности, с които вярвам, се справям с желание и отговорност. Понякога имам усещането, че съм в Народен театър „Иван Вазов\" от мезозойската ера. Поведението и манталитетът ми обаче, са като на \"заловен революционер\", който и под дулото на револвера няма да признае на колко години е всъщност. Достатъчно зрял съм, за да знам на този етап „колко е важно да бъдем сериозни\" и да се позабавляваме\". Неслучайно купонът под покрива на Народния бе огласен от още ръкопляскани и „Многая лета\". Целият състав на „Един безумен ден\" редеше мили жестове към рожденика. Сред първите дами, които го разцелуваха след представлението, беше Аня Пенчева. Двамата са страхотен дует в „Аз плащам\" - един от юбилейните хитове, който ще се завърти на 24 октомври, и са верни бойни другари през десетилетията заедно в Народния.Източник Стандарт", "date": "2019.10.20", "title": "900 на крака пред Михаил Петров"}
{"url": "http://www.cross.bg/ryski-postoyanno-ezik-1616008.html", "text": "/КРОСС/   Руското правителство реши, че вече ще признава гражданите на Украйна и Беларус за говорещи руски език. За всички останали по света се запазва схемата да се полага изпит или събеседване за владеене на езика. За украинците и беларусите ще е достатъчно само да подадат заявление, че искат документ за статут на \"носител на руски език\".Това дава на чужденци право на постоянно пребиваване в Русия и сдобиване по опростена процедура с руско гражданство -например, без да се налага 5 години постоянно да си бил на руска територия.През април президентът Владимир Путин обяви, че ще предоставя руски паспорти на около 3 млн. жители на контролираните от подкрепяните от Русия сепаратисти в Източна Украйна. После този режим бе разширен върху цялата Донецка и Луганска области на Украйна, т.е. и върху земите, които са под контрола на Киев. Тези документи за самоличност не се признават в Европа.Досегашните правила определяха, че без изпит или събеседване този статут се дава на чужденци и лица без гражданство, които имат роднини по възходяща линия, постоянно живяла в Русия или на територията на СССР, но в границите на днешната Руска федерация.Правителството обяснява, че няма единен критерий за владеене на руски език. В едни случаи се прави тест, в други има разговор използване на аудио- видео - и мултимедийни материали. Затова в правителството планират да възложат на МВР да изработи единен метод.  ", "date": "2019.10.20", "title": "Москва обяви украинците и беларусите за рускоезични"}
{"url": "http://www.cross.bg/georgieva-kristalina-banka-1615978.html", "text": "/КРОСС/ Министърът на финансите Владислав Горанов се срещна с новия управляващ директор и председател на Изпълнителния съвет на Международния валутен фонд (МВФ) Кристалина Георгиева. Срещата се състоя по време на редовните годишни срещи на Съветите на управителите на Групата на Световната банка и на МВФ, които се провеждат  в периода 18-20 октомври 2019 г. във Вашингтон, САЩ.Това е първата официална среща между двамата, след като Кристалина Георгиева беше избрана да застане начело на МВФ на 25 септември 2019 година. В рамките на разговора бяха обсъдени глобалното икономическо развитие и възможностите за насърчаването му, както и приоритетите в областта на икономическата политика в световен мащаб за осигуряване на по-силен и устойчив растеж.Министър Горанов се срещна и с Аксел ван Тротсенбърг, упралвяващ директор „Операции\" в Световната банка, който пое позицията на Кристалина Георгиева в Банката. По време на срещата беше дадена висока оценка на установеното от близо три десетилетия партньорство между България и СБ. Обсъдени бяха също така възможности за издигане статута на страната ни в Групата на Световната банка, включително чрез донорско участие в Международната асоциация за развитие. ", "date": "2019.10.20", "title": "Министър Владислав Горанов се срещна с управляващия директор на МВФ Кристалина Георгиева "}
{"url": "http://www.cross.bg/zakonoproekta-obrazovanie-polsha-1616005.html", "text": "/КРОСС/   Управляващите в Полша искат да защитават децата от \"сексуални изкушения и деморализация\". Те готвят законопроект, според който сексуалното образование в училище ще се наказва със затвор. \"Болна идея\", казват критиците.Полша е разделена включително и по този въпрос. Според критиците предложеното затягане на закона представлява опит за забрана на съвременното сексуално образование, докато застъпниците му твърдят, че той \"защитава децата от педофилия\", пише Дойче веле.Според авторите на законопроекта в полските училища се насърчават хомосексуалните наклонности, а те от своя страна се възприемат като заплаха за здравето на учениците. Отговорни са тези, които преподават сексуално образование в училищата. Тези часове, които са част от избираемия предмет „Възпитание за живот в семейството\", също биха могли да увеличат интереса на младите хора към порнографията и да насърчат по-честия секс. Всичко това трябва да се промени.Именно затова непосредствено след изборите новото-старо правителство реши да спази своето обещание: да преразгледа подробно часовете по сексуално образование в полските училища и да обсъди законопроект, чиято цел е „защитата на децата и юношите от сексуални изкушения и деморализация\".Зад законопроекта стои гражданската инициатива „Спрете педофилията\". Всъщност става въпрос за разширяване на член 200б от полския наказателен кодекс. В закона, който съществува от 1997 година, „публичната пропаганда на педофилско съдържание\" е криминализирана; присъдата варира от парична глоба до две години затвор. В текста става въпрос обаче само за сексуален контакт между възрастен и непълнолетно лице, но не и за секс между непълнолетни. \"Правната система не бива да изостава от напредващите промени в обществото\", аргументират се авторите на законопроекта.Според предложеното изменение вбъдеще всеки, който публично \"пропагандира\" или \"одобрява\" сексуален контакт между непълнолетни или използва за целта професионалното си положение в работата си с деца и младежи, трябва да бъде наказан с до три години затвор.Широко поле за интерпретацииОлгиерд Панкиевич, един от инициаторите на законопроекта, казва: \"Насърчаването на сексуални контакти между непълнолетни и подтикването им да изразяват своите сексуални нужди ги прави идеални жертви на педофилите.\"Предложението е подкрепено и от управляващата партия \"Право и справедливост\", според която този проект съживява едно най-важните конституционни правила на полската правна система, а именно защитата на детето.Опозицията тълкува законопроекта по друг начин: според нея става въпрос за забрана на сексуалното образование в училищата и за оказване на натиск върху учители и терапевти. И не само върху тях, защото изменението засяга и други професионални групи, занимаващи се с деца, включително лекари, терапевти и вероятно дори свещеници. Това отваря широко поле за интерпретации. Какво да кажем за гинеколозите, които предписват противозачатъчни хапчета на непълнолетните момичета? И това ли ще се счита за \"подбуждане към полов акт?\"„Самата идея е болна, прилагането й е опасно и вредно за всички, но най-вече за децата\", казва Йоана Шеринг-Вилгус от опозицията. В тази идея тя разпознава образеца на една тоталитарна система.Протести срещу законопроектаВъв вторник вечерта стотици хора се събраха пред Сейма, за да протестират срещу законопроекта. Сред демонстрантите бе и полският топмодел Аня Рубик, която от години участва в образователни инициативи в Полша и подчертава, че сексуалната тема е табу в нейната страна. \"Няма да спра да се боря за сексуално образование. То е от съществено значение за едно здраво общество, за да ни предпази от сексуално насилие.\" Тя е ужасена, че полските политици обмислят подобни инициативи. \"Целият свят гледа към Полша и се хваща за главата.\"Протести имаше и в други полски градове. Организаторите подчертаха, че ако законът бъде приет, затвор ще грози и онези, които информират за начините за предпазване от зарази като ХИВ и ЧПВ. Затягането на закона беше критикувано и от Върховния съд, тъй като според закона сексът над 15-годишна възраст не подлежи на наказание.В крайна сметка и двете страни не искат нищо друго, освен най-доброто за децата си. Въпросът е кое е най-доброто при наличието на толкова много противоположни, несъвместими позиции в  Полша.Източник Днес ", "date": "2019.10.20", "title": "В Полша готвят: 3 г. затвор заради сексуално образование?  "}
{"url": "http://www.cross.bg/izgaryane-klinikata-otdelenie-1615976.html", "text": "/КРОСС/ На 24-ти октомври 2019 г., четвъртък, 11.30 ч., ще бъде открита напълно обновената Клиника по изгаряне и пластична хирургия в УМБАЛСМ „Н.И. Пирогов\" ЕАД.Средствата, с които се извърши цялостният ремонт, енергийната ефективност и преоборудването на сградата са по 2 направления - от  Фонд за устойчиво градско развитие (ФУГР) по инициативата JESSICA и от Министерски съвет :1/ Дългосрочен инвестиционен заем от ФУГР  за строително-ремонтни дейности и внедряване на мерки за енергийна ефективност от   5 947 138.56 лв., от които 1 724 670  лв. са рециклирани средства по Оперативна програма „Регионално развитие 2007-2013\", предоставени чрез Фонд на фондовете.2/ Средства, отпуснати с постановление на МС от декември 2018 г.  за закупуване на апаратура , медицинско и немедицинско оборудване за Клиниката по изгаряния в размер на 4 359 000.00 лв.След ремонта клиниката е генерално ремонтирана и преоборудвана, в това число и с високотехнологична апаратура в 4 операционни  зали и в реанимацията, където има 10 реанимационни  бокса. Извършеният ремонт обхваща преустройство, реконструкция и модернизация на \"Отделение по анестезиология и интензивно лечение\", \"Отделение по изгаряния и пластична хирургия-деца\", \"Операционен блок\"  , включително въвеждане на мерки за енергийна ефективност на  цялата клиника. Цялата сграда е напълно обновена и енергийно ефективна. Поставени са и нови асансьори.В клиниката по изгаряне и пластина хирургия на „Пирогов\" се намира уникалното за страната Отделение по изгаряне-деца. В него и в клиниката като цяло се лекуват най-сложните и тежки случаи на изгаряне от различен характер -термични, електрически, химически, поради радиационност, както и случаи на вродени аномалии, на дефекти с разнообразна етиология по телесната повърхност на деца и възрастни.Има общо 55 легла (45 лежащо-болни в отделенията и 10 реанимационни - възрастни пациенти и деца). В случай на тежка авария може да разгърне капацитета си и да проеме двойно повече пациенти.  ", "date": "2019.10.20", "title": "Откриване на Клиника по изгаряне"}
{"url": "http://www.cross.bg/afganistan-espur-afganistanskite-1616000.html", "text": "/КРОСС/   Министърът на отбраната на САЩ Марк Еспър пристигна на първото си посещение в Афганистан, откакто заема този пост, предадоха световните агенции.    Пред репортери, които го придружават, той каза, че смята, че САЩ могат да намалят силите си в Афганистан до 8600 души, без да навредят по този начин на борбата с тероризма, водена срещу организациите Ал Каида и Ислямска държава. Но той допълни, че всякакво изтегляне би трябвало да се случи като част от споразумение за мир с талибаните.   САЩ имат около 14 0000 военни в Афганистан, които са част от оглавявана от тях международна коалиция. Американските сили обучават и консултират афганистанските сили и водят контратерористични операции срещу екстремистите.    Визитата на Еспър в Афганистан става ден след като афганистанските изборни власти отложиха обявяването на предварителните резултати от произведените миналия месец президентски избори.По време на визитата си в Афганистан Еспър планира среща с президента Ашраф Гани, с висшите американски командващи там и с американски военнослужещи./ГГ/", "date": "2019.10.20", "title": "Американският министър на отбраната Марк Еспър пристигна на първа визита в Афганистан"}
{"url": "http://www.cross.bg/dementziya-hora-stradashtite-1615988.html", "text": "/КРОСС/ За първи път у нас ще има безплатно обучение за професионалисти, които работят с възрастни хора. Идеята е на гражданско сдружение „Алцхаймер България\" и има за цел да подобри отношенията между възрастните с деменция и хората, които се грижат за тях.Точна статистика за страдащите от деменция у нас няма. По данни на Гражданско сдружение Алцхаймер България обаче около 100 000 души са засегнатите в страната. Фактите сочат, че всеки пети, грижещ се за човек с деменция, не получава достатъчно информация за заболяването.Вече 20 години австрийската писателка Петра Ферхер изследва отношенията между страдащите от деменция и близките им, които ги гледат. Така се стига и до издаването на книгата \"Мостове към света на деменцията\". Основно място в нея заема методът Валидизация.Петра Ферхер, автор на книгата \"Мостове към света на деменцията\" обясни: Методът означава да приемаме хората такива, каквито са, да не ги критикуваме, да не ги осъждаме, а напротив - да се отнасяме с разбиране и уважение към техния свят.В теорията на метода основен момент е нашето разбиране, че поведението и промените в характера на старите хора не се дължат само на процесите на разпад на мозъка, а има много общо с техния начин на живот и с цялата им биография.Книгата представя примери от практиката и решения за различни ситуации, в които са поставени страдащите от деменция и техните близки.", "date": "2019.10.20", "title": "Безплатно обучение за професионалисти, които работят с възрастни хора"}
{"url": "http://www.cross.bg/yabulkite-yabulkata-zabolyavaniya-1615990.html", "text": "/КРОСС/   Един от най-ценните сред плодовете е ябълката. Още от детска възраст знаем френската поговорка, че ако изядем една ябълка на ден, лекарят няма да идва при нас. Това е вярно, тъй като тя спомага за укрепване на здравето ни и защото е ценен източник на витамини и минерали като калий, натрий, калций, желязо , магнезий, фосфор, на витамин Е, В6, В2 и каротин. В ябълките са установени 15 аминокиселини, 6 от които са незаменими, ензими, фитонциди и етерични масла. Комплексното действие на фитонциди и витамин С в ябълките е добра профилактика при грипни епидемии. Установено е, че при бавно дъвчене на ябълки след 15 минути се унищожава 90% от микроорганизмите в устната кухина, а след 1 час - всичките.Кои са ценните и лечебни качества на ябълката?1. Предпазва от рак - намиращият се в ябълката пектин, витамин С и флавоноиди предотвратяват възникването на злокачествени клетки. Действието на баластните вещества се проявява главно върху клетките на червата.2. Тя е отлично лекарство за сърцето - те понижават холестерола в кръвта благодарение на високото съдържание на пектин и влакнини. Консумирането на чист пектин не понижава така много нивото на холестерина, както консумирането на ябълки в суров вид. Ежедневната консумация на ябълки е отлично средство против инфаркт и други сърдечни заболявания. Това им действие се обяснява с високото съдържание на калий, който е отлично средство против сърдечни заболявания.3. Ябълките са много полезни и при анемия, тъй като съдържат голямо количество желязо и фолиева киселина. Плодът е богат на много фенолови съединения като фенолови киселини и флавоноиди. А те са отлична защита на сърцето.4. Ябълките осигуряват добро храносмилане - баластните вещества в преобладаващата си част са водноразтворими. Образуват желатиноподобни масла и правят съдържанието на червата меко и по-подходящо за преминаване на червата. Стимулират перисталтиката.5. При бъбречни заболявания алкализират урината и препятстват образуването на пясък и камъни. Използват се при чернодробно-жлъчни страдания, подагра, анемии, при затлъстяване и диабет. Наличният калий в ябълката от една страна поддържа нормалната сърдечна дейност и киселинно-алкалното състояние на организма. От друга страна, извлича излишната вода и намалява отоците при бъбречна и сърдечна недостатъчност.6. Освен това ябълките предотвратяват образуването на тромбоксан - веществото, което причинява слепването на кръвните плочици. Вследствие на това не се образуват така лесно съсиреци.7. В ролята си на антиоксиданти ябълките възпрепятстват оксидацията (окисляването) на LDL - холестерола и така предпазват от опасното калциране на артериите - една от причините за високото кръвно налягане и сърдечния инфаркт.8. Друго ценно качество на ябълките е, че те са нискокалорични. Проведени опити с опитни животни (морски свинчета) показват, че диета от ябълки спомага за лекуване на цироза на черния дроб, на сърдечносъдови заболявания.9. Установено е, че изяждането на една средно голяма ябълка на ден съществено намалява риска от остро нарушение на мозъчното кръвообращение с инсулт. ", "date": "2019.10.20", "title": "Професор Мермерски посочи 9-те лековити свойства на ябълките"}
{"url": "http://www.cross.bg/tzska-petkov-ostavka-1616004.html", "text": "/КРОСС/   Петко Петков подаде оставка като старши треньор на ЦСКА 1948 след вчерашната загуба в първенството на Втора футболна лига от Кариана с 2:3 в Ерден.След събиране на ръководство и спортен щаб тя беше приета.Изпълнителният директор на клуба Добрин Гьонов обяви, че вече се преговаря със специалист, който да поеме ЦСКА.\"Подадох оставка, тъй като прецених, че е дошъл мигът, в който един отбор не слуша треньора. Благодаря на всички, с които работих заедно. Тук условията са невероятни!\", коментира Петков.\"Твърдя, че оставям най-добрия отбор във Втора лига. ЦСКА няма проблеми в мачовете срещу преките конкуренти, но определено страда при гостуванията на тимове от средата на класирането. И то не от вчера. Аз съм реалист, търся вината в себе си. Не съм направил малко. Но! ЦСКА има нужда от промяна и подавам оставка. Убеден съм, че тимът ще изпълни целта\", заяви пред клубната телевизия Петков, който на тренировката тази сутрин съобщи решението пред отбора.ЦСКА 1948 е лидер във втория ешалон, след като стартира със серия от осем поредни победи, но в последните си три срещи загуби два пъти и може да бъде изместен от върха, ако Септември спечели столичното дерби с Локомотив по-късно днес.  ", "date": "2019.10.20", "title": "ЦСКА 1948 остана без треньор "}
{"url": "http://www.cross.bg/myarka-pchelnite-cemeiictva-1615997.html", "text": "/КРОСС/   Екип експерти на ДФ „Земеделие\" представиха пред над 50 производители възможностите за финансиране по новата Националната програма по пчеларство за периода 2020-2022 година (НПП 2020-2022) по време на Фермерски пазар Оборище. На щанда на ДФЗ бяха раздадени и информационни брошури, свързани с мерките, по които пчеларите могат да кандидатстват.     Програмата за пчеларство за тригодишния период 2020 - 2022 г. е с общ бюджет 19 199 412 лв. или по 6.4 млн. лв. за всяка година, от които 50 на сто са осигурени от ЕС и 50% - от националния бюджет.Най-голям интерес предизвикаха мерките за техническо оборудване и подвижно пчеларство.Експертите представиха пред заинтересованите производители новостите пo мяркa \"A\" - \"Тeхничecкa пoмoщ зa пчeлaри и cдружeния нa пчeлaри\". По дейностите за първи път ce финaнcирaт рaзхoдитe зa oбмeн нa знaния и дoбри тeхнoлoгични прaктики при oтглeждaнe нa пчeлнитe ceмeйcтвa, кaктo и прoвeждaнeтo нa бaзaри, нa кoитo щe ce прeдлaгaт пчeлни прoдукти oт мecтни пчeлaри.По мяркa \"Б\" - \"Бoрбa cрeщу вaрoaтoзaтa\" има две нови дейности, разясниха още експертите. Те са cвързaни c прoучвaнe зa нaличиe нa рeзиcтeнтнocт нa причинитeля нa вaрoaтoзaтa към финaнcирaнитe oт прoгрaмaтa вeтeринaрнoмeдицинcки прoдукти, кaктo и зa нaличиe нa зaбoлявaнeтo \"нoзeмaтoзa\" и рaзпрocтрaнeниeтo му нa тeритoриятa нa cтрaнaтa. Представен беше и новия момент по мяркa \"В\" - \"Рaциoнaлизирaнe нa пoдвижнoтo пчeлaрcтвo\" e финaнcирaнeтo нa рaзхoди зa придвижвaнe нa пчeлнитe ceмeйcтвa пo врeмe нa пaшa.      Дискутирана бе и нoвaта дeйнocт, включeнa в мяркa \"Г\" - \"Мeрки зa пoдпoмaгaнe нa лaбoрaтoриитe зa aнaлиз нa пчeлнитe прoдукти c цeл дa ce пoмoгнe нa пчeлaритe дa прoдaвaт cвoитe прoдукти и дa увeличaт тяхнaтa cтoйнocт\". Чрeз ocигурявaнe нa cрeдcтвa зa изcлeдвaнe нa хрaнитeлнитe зaпacи /мeд, прaшeц/ нa пчeлнитe ceмeйcтвa зa ocтaтъчни кoличecтвa вeщecтвa oт пecтициди нaд прeдeлнитe нoрми щe ce уcтaнoви кaчecтвoтo нa хрaнитeлнитe зaпacи, кaтo чacт oт фaктoритe зa дoбрoтo прeзимувaнe нa ceмeйcтвaтa.Интерес имаше и към мярка „Д\" - „Мерки за подкрепа на подновяването на пчелните кошери в съюза\". По нея пчеларите имат възможността да получат финансиране за закупуване на нови кошери, пчелни майки и отводки.      Експертите разясниха и дейностите по мяркa \"E\", чрeз кoятo ce финaнcирaт прилoжни изcлeдoвaтeлcки прoгрaми в oблacттa нa пчeлaрcтвoтo. Кaтo чacт oт тaзи мяркa e мoнитoрингът нa ocтaтъци oт пecтициди в пчeли oт рaйoни c интeнзивнo зeмeдeлиe. Тoй щe пoмoгнe при рeшaвaнe нa прoблeмитe, cвързaни c eвeнтуaлнo хрoничнo oтрaвянe нa пчeлнитe ceмeйcтвa, кoeтo e чecтa прeдпocтaвкa зa oтcлaбвaнe нa имунитeтa им, c пocлeдвaщo влoшaвaнe нa здрaвocлoвнoтo cъcтoяниe.  ", "date": "2019.10.20", "title": "Експерти на ДФЗ разясниха на близо 50 стопани новата пчеларска програма  на фермерски пазар „Оборище“"}
{"url": "http://www.cross.bg/sporta-subitiya-sedmitzata-1615998.html", "text": "/КРОСС/   Наднормено тегло, болести и ограничено движение - това са част от общите проблеми в европейските общества, а в търсене на решение през 2015 г. Еврокомисията постави началото на програмата Европейска седмица на спорта, чиято голяма цел е хората да се запознаят с ползите от спорта и да заживеят активно. През първата година на инициативата около 5 млн души на континента се включват в седем хиляди събития. Тази година - по официални данни, в програмата има 50 хил. спортни инициативи и е достигнала до 14 млн европейци.България се включи за пети път в Европейската седмица на спорта, провела се от 23-30 септември, а министърът на младежта и спорта Красен Кралев обяви, че спортуването е изключително важно за развитието на децата като личности и като българи, както и че се полагат усилия да се обхванат повече населени места.Въпреки оповестените усилия обаче инициативата остана съсредоточена в столицата, а единствените събития, които добиха по-широка популярност, останаха организираното в зала \"Арена Армеец\" изложение на спортове и Нощта на спорта до НДК. Информацията за активност в другите градове и данните за участниците са оскъдни. Също като информацията за изразходваните пари - по този въпрос единственото сигурно са изхарчените поне 170 хил. лв. по обявени от Министерството на младежта и спорта (ММС) обществени поръчки.\"Европейската комисия от пет години обръща по-сериозно внимание на спорта, за което сме благодарни. Опитваме по различни начини да стигнем до по-малките български градове, до всяко българско училище, до всяко българско дете\", обяви Красен Кралев при откриването на седмицата на спорта, която върви под наслова \"Бъди активен\" (#BeActive).В сайта на българското събитие като \"активни градове\" са представени София, Дупница, Поморие, Созопол, Аврен, Аксаково, Панагюрище, Нова Загора, Казанлък, Бяла, Нови Пазар и Димитровград.В поместената на сайта програма обаче са посочени единствено три събития в София - официалното откриване на седмицата в \"Арена Армеец\" на 23 септември, спортният панаир в същата зала, както и Нощта на спорта пред НДК. Същите събития са създадени и във \"Фейсбук\" страницата на програмата, която изобилства от снимки, на които спортният министър позира с деца от спортни клубове и известни спортисти. Изложението в \"Арена Армеец\" беше активно рекламирано от ефира на държавната телевизия, а за посланици на събитието бяха поканени актуални звезди на българския спорт като състезателките в индивидуалните състезания и ансамбъла по художествена гимнастика, шампионката по борба Тайбе Юсеин и скиорът Алберт Попов. Сред лицата на събитието бяха и популярни спортисти от близкото минало като Йордан Йовчев, Петър Стойчев и Любомир Ганев.От публикации в сайта на министерството на 29 септември се разбира за три събития извън София в рамките на Седмицата на спорта - Черноморски младежки игри във Варна, футболен турнир в Говедарци и детски баскетболен турнир във Враца. В съобщение от 1 октомври във фейсбук страницата на програмата седмицата на спорта те са споменати като част от започналата \"обиколка из страната\" на седмицата на спорта. На 9 октомври има съобщение за провеждането на традиционен футболен турнир за ученици в Радомир. Информация дали предстоят още събития и какви липсва.Източник Дневник", "date": "2019.10.20", "title": "Бъдете активни: как Европейската седмица на спорта остана на жълтите павета"}
{"url": "http://www.cross.bg/plashtaniya-model-aytomotiv-1615999.html", "text": "/КРОСС/   Базираният в Калифорния производител на луксозни автомобили \"Карма аутомотив\" (Karma Automotive) започна да приема плащания в дигиталната валута биткойн в своя магазин в Нюпорт бийч.Поръчките стават онлайн, като услугата е в тестови период. През 2014 година китайската група Wanxiang купи мощностите на фалиралата компания \"Карма аутомотив\" за 149.2 милиона долара, но не успя да придобие името. Така се появи \"Фискер аутомотив\", кръстена на най-популярния модел на \"Фискер\" .Две години по-късно се появи флагманският модел \"Риверо\" (Revero) - плъгин хибрид с цена 135 хил. долара.Това е пореден случай, в който криптовалутите навлизат като платежно средство при луксозните стоки. През септември миналата година швейцарската марка часовници \"Хублот\" (Hublot) пусна ексклузивния модел \"Биг Бен блокчейн\" (Big Bang Blockchain), който може да се купи само с биткойн.Друг производител на скъпи часовници, \"Франк Мюлер\", пък започна да приема плащания с криптовалути за всичките си модели, които са с цена между 9800 и 50 600 долара.В момента тестове за плащания с биткойн в САЩ правят също \"Форд\", БМВ, \"Дженерал мотърс\", \"Рено\" и \"Хонда\".Източник Дневник", "date": "2019.10.20", "title": "Калифорнийски производител на луксозни автомобили започна да приема плащания в биткойни"}
{"url": "http://www.cross.bg/lyulin-pargov-kaloyan-1616016.html", "text": "/КРОСС/ \"Люлин е шестият по големина град  в страната и заслужава многофункционална спортна зала и спортни площадки. Масовият спорт е в основата на здравословното развитие на подрастващите. Важен е и за възрастните, които искат да спортуват \" - заяви лидерът на БСП - София и водач на листата Калоян Паргов по време на спортен празник в района. Домакин и инициатор на събитието е Мая Александрова - кандидат за кмет на Люлин от БСП. Калоян Паргов и Мая Александрова връчиха голямата награда - градски велосипед.В атрактивния спортен празник на открито се включиха стотици люлинчани. Те взеха участие в активните спортни състезания, сред които Kangoo Jumps, табата, зумба, фитнес и лека атлетика. Празникът започна с демонстрация на паркур - модерният акробатичен спорт, който завладя младите по цял свят.За най-малките, за да не скучаят, бяха предвидени занимания по рисуване и моделиране с пластилин. Всички участници бяха единодушни, че за първи път присъстват на подобно събитие и биха се радвали в Люлин по-често да има такива. ", "date": "2019.10.20", "title": "Калоян Паргов: Люлин заслужава многофункционална спортна зала"}
{"url": "http://www.cross.bg/detzata-sudurzhanie-ekrana-1616006.html", "text": "/КРОСС/   Колко време прекарва детето ви пред екрана? Специалисти още търсят какво е влиянието на екрана върху подрастващите. 58 проучвания от 23 страни разкрива, че само времето прекарано пред телевизора или заетост с компютърни игри води до понижаване на оценките в училище, съобщава \"24 часа\", позовавайки се на CNN.Прекомерното гледане на телевизия се отразява лошо върху математическите и езиковите способности при децата между 4 и 18 години и е причина за поведенчески проблеми и недобри хранителни навици.Видео игрите имат отражение предимно върху успеха на тийнейджърите - при тях се наблюдава некачествен съд и спад във вербалната памет. От друга страна компютърните игри развиват моторните и пространствени способности на децата.Препоръчително е малките под 18 месеца да не се излагат на никакъв вид екранен носител, освен ако не става дума за видео чат с роднини. Учени посочват, че наличието на телевизор в стаята пречи на бебетата и малките деца да общуват и да си играят.За 2-годишните е позволено ученето на думи от видео чат или интерактивен тъчскрийн, като ученето е ефективно в присъствието на родител, който да наблюдава детето и да му преповтаря наученото от екрана съдържание.Децата между 3 и 5 години могат да извлекат полза от качествени телевизионни сериали, които да им помогнат в научаването на нови думи и подобряването на когнитивните им способности. От друга страна много приложения за смартфон и таблет под категорията \"обучаващи\" всъгност не предоставят качествено образователно съдържание на подрастващите.Интерактивните приложения за деца трябва да изискват по-задълбочени действия от натискане и приплъзване на екрана. И тук важи правилото, че децата учат представеното съдържание много по-ефективно заедно с възрастен до себе си.При децата на 6 години и по-големи следва родителите да въведат ограничение във времето за гледане на телевизия. За тези в основното училище е препоръчително възрастните да обяснят различните видове съдържание, с които децата могат да се сблъскат в интернет. Целта е подрастващите да възприемат доза скептицизъм към онлайн съдържанието, за да не станат жертва на дезинформация в \"мрежата\". Важно е да се обясни характерът на рекламното съдържание, публикациите в социалните мрежи, както и термини като \"хакване\", \"интернет трол\" и \"спам\".Насърчават се родителите да гледат телевизия и да играят компютърни игри дори и с по-големите си деца.Източник Днес ", "date": "2019.10.20", "title": "TV, компютърни игри: Влияят и върху оценките на децата "}
{"url": "http://www.cross.bg/ychastuka-intzident-petima-1616009.html", "text": "/КРОСС/ Около 16.25 часа е получен сигнал за тежък пътен инцидент на пътя София- Варна, в участъка между Омуртаг и с. Антоново, съобщават от пресцентъра на МВР.На място е установен челен сблъсък между два леки автомобила. По първоначални данни петима са загиналите при тежкия инцидент.Движението в участъка временно е ограничено. Обходният маршрут е през селата Антоново- Изворово- Камбурово- двупосочно.  ", "date": "2019.10.20", "title": "Тежка пътна катастрофа с петима загинали"}
{"url": "http://www.cross.bg/sofiya-horata-raiion-1615996.html", "text": "/КРОСС/ В парк \"Мир и дружба\" (паркът пред УНСС) вчера най-младият кандидат за районен кмет в София - Георги Йорданов почерпи с бира приятели, съпартийци, гости и случайни минувачи. На събитието присъстваха множество гости сред които водачът на листата за общински съветници на БСП Калоян Паргов, кандидата за общински съветник Петко Димитров, евродепутата Цветелина Пенкова, депутата Жельо Бойчев, председателя на МО в БСП Николай Бериевски и разбира се - кандидата за кмет на София, подкрепен от няколко партии и коалиции - Мая Манолова.В топлия ден се бяха събрали множество хора.Мая Манолова откри събитието с кратка реч:\"Всеки от вас усеща с кожата си, че е дошло време за промяна, че повече така не може. Малката група от хора, които изсмукват ресурса и енергията на Столична община трябва да си ходят. Кой ако не ние: аз - обществения защитник и младите хора; можем да направим важната крачка към промяната. Има още една седмица до 27 октомври. Всеки час и всяка минута са важни, за да покажем на хората, че не всички са еднакви, че не всички са маскари, че мача не е свирен този път, че няма да има служебна победа и че в крайна сметка силите на доброто, на справедливата кауза ще победят!\"Георги Йорданов коментира предизборната обстановка в района:\"На предстоящите избори ще се случи нещо, което не се беше случвало скоро - на първо място ще имаме балотаж за кмет на столицата, а на второ място - балотаж във всеки един район на София. Мисля, че статуквото ще бъде променено коренно и съм сигурен, че госпожа Манолова ще спечели изборите. Сигурен съм и че в район \"Студентски\" ще има голям двубой. Но когато един човек е на една позиция прекалено дълго той се изхабява. И поради тази причина той се нуждае от един аргументиран коректив. Както и от така необходимият политически плурализъм, който да гарантира това, че един управляващ няма да се самозабрави. Кмета Дилчев наистина обръща внимание на хората, но в множеството разговори с хората, които проведохме преди и по време на кампанията установихме, че той не успява да реши проблемите на живеещите тук. Не знам дали аз бих успял да помогна на всички, но голяма част от хората са разположени към мен и заявиха желание да работят с мен и сега, и след като спечелим изборите. На всеки един от тях бих подал ръка.\" завърши Георги.Калоян Паргов направи изказване: \"Досега ние социалистите не сме правили такава кампания. Знам, че имаше много противоречия, но целта на този тип кампания беше Мая Манолова да разтвори ветрилото на подкрепата възможно най-много. Моите очаквания бяха точно за такъв профил за кандидат за кмет на Студентски град. Все пак Студентски град е най-младият район. По смисъла на множеството университети и млади хора, които обитават територията на този район през по-голямата част от годината. И те наистина имат една млада сила в лицето на Георги, който да им даде нова перспектива. Основното, което търсим в тази кампания е отговарянето на очакването за промяна. Стотиците хора, които виждаме искат нещо по-различно от сегашният модел. От това развитие в застой, ако можем така да наречем последните 10 години от управлението на госпожа Фандъкова.\"Кандидата за общински съветник Петко Димитров също даде своите прогнози:\"Очакванията ни съвпадат с очакванията на цялата общественост в София - това са очаквания за промяна. Това ще стане като се промени модела на управление на столицата като хората гласуват за кандидатите на БСП. Ако бъда избран за общински съветник това, за което ще работя е да се чува гласа на младите в София - проблемите, които те изпитват и с които съм се запознал последните две години като младежки председател на МО в БСП - София.\"", "date": "2019.10.20", "title": "Георги Йорданов: Ще има балотаж във всеки един район на София (СНИМКИ)"}
{"url": "http://www.cross.bg/izsledvaniya-gandi-instityta-1615971.html", "text": "/КРОСС/ Семинарът „Махатма Ганди: глобални измерения\" ще се проведе на 22 октомври, вторник, от 15 ч. в голямата заседателна зала на Института за исторически изследвания (БАН, бул. „Шипченски проход\" 52, бл. 17, етаж 1.)   Форумът е посветен на 150 години от рождението на Махатма Ганди и е част от честванията на 150-годишнината от основаването на Българската академия на науките.Организатори са Институтът за исEторически изследвания към БАН, специалност „Индология\" в Софийски университет „Св. Климент Охридски\" и клуб „Приятели на Индия\".   В семинара участват учени от Института за исторически изследвания - БАН, СУ „Св. Климент Охридски\", Националния свободен университет „Индира Ганди\" в Делхи и от други индийски институции, Националната художествена академия и Института за изследвания на изкуствата - БАН.  По време на семинара във фоайето на Института за исторически изследвания - БАН фондация „Девъм\" ще представи изложбата „Махатма Ганди - художествени импресии\" с творби на Румяна Дамянова, Невена, Жора Гавраилова и Михаела Кръстева - Сакаян.", "date": "2019.10.20", "title": "Семинар „Махатма Ганди: глобални измерения”"}
{"url": "http://www.cross.bg/shopski-ivaiilo-karaivanov-1615993.html", "text": "/КРОСС/   Журналистът и патриот Ивайло Шопски претърпя категорична загуба в дуела срещу опонента си в шоуто -  софтуерният инженер Димитър Караиванов. Двама от най-силните мъже във „Фермата: Нов свят\" се изправиха един срещу друг на Арената в събота вечер, за да сложат край на нестихващия си конфликт от самото начало на риалитито. След зрелищна битка, в която двамата показаха спортен хъс и силно желание за победа, резултатът е безапелационна победа за Димитър, който спечели с 9.5 точки срещу 0.5 точки за Ивайло. Журналистът, чиято мисия е популяризирането на българската история и традиции, извоюва равен резултат само при първата битка с въпроси от Алманаха, където двамата играчи си разделиха по половин точка. След равностойното начало, Митко Караиванов убедително поведе с победа във всяка от следващите игри. Сили и увереност му вдъхна мощната подкрепа на агитката му, към която се присъединиха по-голяма част от фермерите. Заради конфликтното си поведение Ивайло Шопски бе един от най-противоречивите участници в шоуто и по време на дуела той бе неохотно подкрепен само от четирима от фермерите - Дана, Венцислав, Паулина и Сами. Кулминацията на епичния сблъсък бе предизвикателството „Горяща каруца\", което срина физически Димитър. Той не можеше да стане от земята, а съотборниците му се хвърлиха на Арената, за да го прегрънат, окуражат и разтрият. Караиванов посрещна победата си в състояние на пълно изтощение, на колене, но заобиколен от участници, екзалтирани от успеха му.Ивайло Шопски напусна Арената безславно, но получи спортсменско отношение от опонента си, който отиде да му стисне ръката. „Харесвам дееца Ивайло Шопски, не харесвам човека Ивайло Шопски. Бих искал да спонсорирам следващата му книга\", заяви Караиванов след края на двубоя. Той е първият номиниран за фермер на седмицата и ще трябва да се пребори за привилегията срещу номинирания от отпадналия Ивайло Шопски. Кой ще е той ще стане ясно във „Фермата: Нов свят\" в понеделник вечер, в 21.00 часа.Дуелът, които ще бъде запомнен като истинска гладиаторска битка, е прецедент в историята на шоуто. В първата седмица от обединението на двата отбора на чорбаджии и сиромаси, Митко Караиванов бе избран за дуелист от Ивайло Шопски, но поиска от продукцията имунитетът на журналиста да бъде свален, за да предизвика именно него на Арената. След съгласието на Шопски, двамата получиха шанс да разрешат конфликта си в мъжка битка на Арената.", "date": "2019.10.20", "title": " Ивайло Шопски напусна „Фермата: Нов свят“ след гладиаторски дуел "}
{"url": "http://www.cross.bg/posledni-novini-okolo-ogneniya-ad-v-kosharite-1615991.html", "text": "/КРОСС/   Според информация на bTV пожарът е причинен от запалена камина, която се е ползвала за отопление. В този момент в заведението са били само служителите, които са го подготвяли за отваряне. От полицията с първи коментар за ада в \"Кошарите\" В гасенето на огъня участваха седем противопожарни автомобили. Допълнително се осигуряваше и водоснабдяване. Няма пострадали и засегнати сгради наоколо. Огънят е бушувал близо час, преди да бъде овладян, а пламъците са били много високи, казват пожарникари.  ", "date": "2019.10.20", "title": "Последни новини около огнения ад в \"Кошарите\"  "}
{"url": "http://www.cross.bg/preslav-goryanova-vodata-1615994.html", "text": "/КРОСС/   Археолозите успяха да разкрият първите улици на Велики Преслав или съществуващата преди него военна крепост. Заедно с това вече е ясно как е планирана и построена първата българска столица, стигнаха и до водоснабвидетлана система на града. Проследявайки водопроводите, учените стигат до неочакван извод - водата за първенците на града изглежда е била токсична. Репортаж на Мария Чернева и Анна АндрееваСнежана Горянова - ръководител на археологическите разкопки, НАИМ-БАН: Столичният град е добре и внимателно планиран предварително преди строителството още в ранните му етапи, добре водоснабден, водоснабдителната система е изградена планомерно, целенасочено още преди залагането на основите на сградите.За сега археолозите са попаднали на 6 канала, които са снабдявали с вода града от близки височинни водоизточници.Те са доста големи, значи е бил голям дебитът.Снежана Горянова: Да, доста голяма е и възможността за доставка на водата, защото се използва по гравитачен път, т.е. трябва да се осигурява възможност при по-голям дебит да може да поемат тръбите този дебит.Розов хоросан и подово отопление. Значи сме в банята.Баните в Преслав определено следват византийския или римския модел. Но изглежда са били за индивидуално ползване.Снежана Горянова: Но има известен регрес от римската традиция, където банята е била една обществена сграда за общуване, за обмен на мнения, за политика, за култура.Освен вода за домакинствата, в книжовното средище очевидно водата е носела и естетика.Снежана Горянова: Имаме сведения за Преслав, че кавхан Исбул, един от важните боляри в държавата, е построил водоскок, т.е. това е било достойно за отбелязване в историята, събитие, което е важно, нещо което може да направите като дар на владетеляВодно огледало може би с водоскок - навремето си е било голям лукс.Към лукса спадат и оловните тръби във владетелските Определено не са знаели колко е отровно това за тях.Как им се е отразила обогатената с олово вода, няма сведения, можем само да гадаем. Археологическите проучвания засега могат да сложат край на други догадки. Какво е имало тук преди Преслав. За щастие, строителите на града не са разчиствали много. Не са си прочистили дори бъркалата за хоросан и първите улици на аула още са там.Снежана Горянова: На укреплението на Преслав, което е съществувало още от времето на хан Омуртаг. Тъй като най-вероятно именно за Преслав се отнася това сведение за построяването на Аул на Тич. А не за известния сега Омуртагов аул при хан Крум.От предстоличния период учените откриват и постаменти за голям дървен подиум, предназначението му още не е разгадано. Между дворцовите постройки откриват и дървени навеси за конете. Но разкритите до тук улици около двореца не носят следи от колела. Ще търсят отговорите при следващи проучвания.Източник БНТ  ", "date": "2019.10.20", "title": "Археологически открия разказват историята на водата и улиците в Преслав"}
{"url": "http://www.cross.bg/kralev-pleven-krasen-1615989.html", "text": "/КРОСС/   Министърът на младежта и спорта Красен Кралев се включи в благотворителен бал, организиран от \"Лайънс клуб - Плевен\",  който имаше кауза за събирането на средствата за възстановяване на спортната зала по лека атлетика на Спортно училище \"Георги Бенковски\" в Плевен. Необходимата сума е в размер на над 250 000 лева. Министерството ще помогне със средствата, които не достигат, за да се направи ремонтът на залата, като ще финансира и реконструкцията на съблекалните, която не е включена в първоначалния план. Общата сума, която е събрана от благотворителната инициатива е 78 325 лева.         Това е уникален по рода си проект, в който обществото се ангажира, при това успешно, да подпомогне държавата за реновирането на спортен обект. \"Вашата инициатива е пример за това, че гражданското общество е живо. Когато има един проблем, гражданите се активизирате, насочвате вниманието към него и с общи усилия го решаваме. Нямаше как да не откликнем на тази инициатива и да не подсигурим всички останали средства за реконструиране на залата\", каза министър Кралев пред участниците в събитието. Лице на благотворителната кампания е олимпийската шампионка Тереза Маринова.         По време на благотворителния бал бе организиран и голям търг. В него гостите наддаваха за мотор, с който се е състезавал Богдан Николов. Моторът е предоставен безвъзмездно от неговия син Александър Николов и беше продаден за 18 хил. лева. Сред предметите бе и шапка на Ферари с подпис на Михаел Шумахер, която Любо Ганев взе за 1500 лв. Красен Кралев също се включи в търга, като успя да спечели тренировъчни ръкавици на световния шампион Детелин Далаклиев срещу 700 лева.Тереза Маринова също бе предоставила едно от своите отличия. За ценителите на изкуството търгът предложи картини на големите български художници - Владимир Димитров - Майстора, Дечко Узунов, Светлин Русев, Петър Мичев - Педро.Министър Кралев и Тереза Маринова получиха пластики \"Дон Кихот и Санчо Панса\" на \"Лайънс клуб - Плевен\" за благодарност от президента на клуба Ивайло Стоянов. На събитието с Красен Кралев присъстваха и Мирослав Петров, Детелин Далаклиев, бронзовия медалист от последното световно първенство по бокс Радослав Панталеев и др.", "date": "2019.10.20", "title": "Министър Кралев в Плевен: Вие сте пример за това, че гражданското общество е живо"}
{"url": "http://www.cross.bg/sofiya-pargov-kaloyan-1615995.html", "text": " /КРОСС/ Витоша трябва да е достъпна за гражданите и гостите на София. Решението е възстановяване на въжените линии. Необходими са инвестиции и за изграждането на екопътеки. В никакъв случай не трябва да се допуска застрояването на планината с къщи, хотели и ресторанти. Вече има достатъчно такива.  Това каза лидерът на БСП - София и водач на листата Калоян Паргов на среща под мотото „Град в планината, планина в града. Защо Витоша остава недостъпна?\". В срещата взеха участие кандидатите за общински съветници Христо Монов и Христо Чакъров и за кметове на Мърчаево Снежанка Лашкова и на Владая Николай Иванов. Събитието се състоя пред на началната долна станция на Княжевския лифт, който е първият кабинков лифт в България, но от години не работи.„Вече има ясен собственик с ясен план за реновация на съоръженията. Оттук нататък  всяко забавяне ще е по вина на Столична община. Тя трябва да поеме инициативата\", убеден е Паргов. Той посочи, че собственикът е международно призната фирма с добра репутация.„След 3-ти ноември, новият кмет и новият Столичен общински съвет трябва да покажат консенсус по темата и да предприемат необходимите действия за премахване на нормативните противоречия, свързани със Закона за горите и Плана за управление на Витоша. Сега ситуацията е „единият разрешава, а другият - не\", обясни лидерът на БСП - София. Калоян Паргов счита, че това може да стане само с решителната подкрепа на държавата, тъй като част от нормативната наредба е в нейни ръце.„Ние от БСП сме против усвояване на горския фонд и територия от Националния парк „Витоша\" за ресторанти и  хотели. Единствено са нужни съоръжения, които да улеснят достъпа до планината и я направят привлекателна дестинация за зимни спортове\", обясни водачът на листата на социалистите в София.„Това би дало основание София отново да кандидатства за домакин на зимна олимпиада, нещо което не се е случвало от много години\", изтъкна Калоян Паргов. ", "date": "2019.10.20", "title": "Калоян Паргов: Витоша трябва да е достъпна, решението е възстановяване на въжените линии"}
{"url": "http://www.cross.bg/milkov-razkaza-intervyu-1615977.html", "text": "/КРОСС/ Кандидатът за кмет на Русе от БСП Пенчо Милков гостува в студиото на „Тази неделя\" по БТВ заедно със семейството си. В лично интервю той разказа, че те са едно обикновено българско семейство. Преди да стане народен представил е бил адвокат. Съпругата му Боряна разказа, че са били състуденти в Юридическия факултет в продължение на 4 години и от там се познават. Имат трима синове. Милков се е занимавал с пеене, скачане с парашут, но в свободното си време обича да засажда дръвчета. Той е на мнение, че само протестите не са достатъчни за подобряване на мръсния въздух в Русе, а трябват и действия, като чистене на улици и изграждане на паркове, и сподели, че с негови приятели всеки месец купуват храсти и ги засаждат в града.", "date": "2019.10.20", "title": "Лично интервю с Пенчо Милков"}
{"url": "http://www.cross.bg/selo-obshtina-trun-1615965.html", "text": "/КРОСС/ Председателят на Трънското туристическо дружество Руслав Зарев и представителят на френското посолство Никола Мобек символично прерязаха лентата на първия веломаршрут в община Трън - \"ВелоЕрул\".          Маршрутът е кръгов и е с обща дължина 56 км. Състои се от две части с начална точка село Глоговица. Редуват се изкачвания и спускания, преминава се през обширни поляни, както и през стари букови гори с дебела сянка.Трасето прекосява село Ерул - едно от най-високо разположените села в Западна България /1200 м н.в./, от което се откриват красиви панорамни гледки към десетки планини в България и Сърбия и достига до село Бусинци, известно със забележителната Бусинска керамика и нейния музей. Маршрутът е подходящ за широк кръг почитатели на планинското колоездене.    Проектът е финансиран от Френското посолство в България, както и със собствени средства от членовете на Трънското туристическо дружество. Изграден е изцяло с доброволен труд и със съдействието на община Трън.", "date": "2019.10.20", "title": "Открит е първият веломаршрут в община Трън"}
{"url": "http://www.cross.bg/sofiya-stroitel-obekti-1615968.html", "text": "/КРОСС/ Шестата фотоизложба „Виж София - променяме я заедно\", ще бъде открита от председателя на Управителния съвет на КСБ инж. Илиян Терзиев на 21 октомври от 10:00 часа на пешеходния мост над бул. „България\" до НДК. Поканени са да присъстват г-жа Йорданка Фандъкова, кандидат за кмет на СО, заместник-кметове на Столичната община, главният архитект на София, общински съветници, представители на фирми, членове на КСБ, възложители и изпълнители на включените обекти, партньори на в. „Строител\", медии и др.Експозицията е организирана от Камарата на строителите в България (КСБ) и вестник „Строител\", със съдействието на Столичната община. Традиционно тя е посветена на Деня на строителя - Димитровден. Изложбата е съставена от 60 пана с авторски творби на екипа на в. „Строител\" и въздушно заснети снимки с квадрокоптер (дрон) на знакови обекти, изградени в столицата.До 2 ноември включително гражданите и гостите на София ще могат да видят как градът се променя благодарение на реализацията на различните строителни проекти и съхраняването на културно-историческото ни наследство.И през тази година 60-те пана представят редица обновени улици и булеварди, санирани детски градини и училища, столичното метро, нови сгради, цветни мозайки, изградени или рехабилитирани паркове и зони за отдих, храмове и други красиви обекти в София. ", "date": "2019.10.20", "title": "Шестата фотоизложба „Виж София – променяме я заедно“"}
{"url": "http://www.cross.bg/imenno-narod-tzurkva-1615981.html", "text": "/КРОСС/ Вчера пред американското посолство в София се състоя протест под надслов „САЩ, долу ръцете от православието!\".Събралите се в събота заявиха, че има ясно отчетливи данни за това, че САЩ грубо се намесват в църковните дела и че именно те стоят в основата на разкола в православието, на който бе даден старт със създаването на нова църква в Украйна.Денят на протеста съвпадна с голям празник,а именно денят, в който православната църква почита Свети Иван Рилски Чудотворец - велик български светец, небесен закрилник на целия български народ и основател на най-величествения манастир в България - Рилския.Протестиращите отбелязаха празника и заявиха, че православието е съхранило българския народ, независимо от изпитанията, съхранило го е и в най-тежките за него векове на турското робство.Те посочиха, че не е нужно да си свещеник или да познаваш в детайли каноните, за да знаеш, че именно вярата е съхранила българския народ.„Да забравим това, означава да унищожим своите корени, да се откъснем от предците си. А както знаем - дърво без корен - умира. Православната вяра е по българските земи векове преди САЩ да се появят на картата на света. Днес обаче е необходимо просто да проследим новините, за да забележим, че САЩ грубо се намесват в църковните дела и се опитват да оказват натиск върху Българската православна църква\", заяви организаторът на протеста Димитър Петков. ", "date": "2019.10.20", "title": "Граждани на протест пред американското посолство в София"}
{"url": "http://www.cross.bg/evropa-mnenie-hristov-1615973.html", "text": "/КРОСС/ Брекзит е станал заложник на вътрешната политика във Великобритания.Това мнение изказа в интервю за предаването „Денят започва с Георги Любенов\" по БНТ евродепутатът от БСП Иво Христов. Той е на мнение, че недоверието към лидерите и разделението в обществото във Великобритания са в основата на проблемите с преговорите между Лондон и Брюксел.Иво Христов изрази мнение, че не е оптимист за работата на бъдещата Европейска комисия, която ще се председателства от Урсула фон дер Лайен. Според него, Европа има нужда от нов договор. „Тя пропусна да се сдобие с Конституция навремето, което пречупи цялата европейска интеграция и оттогава се трупат грешки и компромиси, къси съединения на различни нива\", изтъкна евродепутатът.По думите му, ако не бъде преодоляно това, Европа ще губи ролята си на икономически гигант. Иво Христов определи докладите на Европейската комисия по Механизма за сътрудничество и проверка като \"механизъм, който доказа до каква степен Европа е неспособна да оказва реално въздействие\".", "date": "2019.10.20", "title": "Има ли нужда Европа от нов договор?"}
{"url": "http://www.cross.bg/samostoyatelen-byudzhet-imat-1615984.html", "text": "/КРОСС/   Дойдох във вашето малко населено място Дунавци,за да ви дам кураж,че не сте забравени. Всеки българин, където и да живее, има еднакви права на живот, на здравеопазване, на работа и доходи. Нашият кандидат за кмет е председател на Националното сдружение на кметове на кметства. Заедно с тях от години се борим кметствата да имат самостоятелен бюджет, а да не зависят от решенията на кмета на общината. Така и вие ще сте защитени и осигурени.", "date": "2019.10.20", "title": "Нинова в Дунавци: Кметствата трябва да имат самостоятелен бюджет от общините"}
{"url": "http://www.cross.bg/stoki-stoka-predsedatelyat-1615970.html", "text": "/КРОСС/ Особено, когато говорим за безопасност на стоките, стандартът е този, който определя правилата и изискванията, на които дадена стока трябва да отговаря, за да бъде безопасна. Това каза председателят на Комисията за защита на потребителите Димитър Маргаритов в предаването „Директно\" по телевизия Bulgaria ON AIR през седмицата, в която отбелязахме Световния ден на стандартизацията.„Тези стандарти не са някаква самоцел. В резултат на продължителни практически изпитвания е установено по какъв начин трябва да бъде конструиран даден предмет в зависимост от предназначението му, за да не крие рискове за живота и здравето на хората изобщо и на децата - в частност\", подчерта Маргаритов. „Понеже в България действат доста добре формулирани и подробни стандарти, се случва така че се попада на стоки, които не отговарят на изискванията им. Има различни видове рискове - от порязване, задушаване и т.н. Има рискове за живота, за здравето...\", добави той.„За всяка стока, която би могла да бъде опасна, това се преценява и то по един изключително точно регламентиран начин - в акредитирани лаборатории или от вещи лица, които са оторизирани да правят тази оценка. Затова дори тогава, когато липсва един документ, от който да става ясно, че е направено съответното изпитване в лабораторни условия или експертизи и тази стока отговаря на стандарта за безопасност, тя не бива допускана изобщо на пазара и по-честите случаи, при които ние задържаме такива стоки, са действително на границата, а не в търговските обекти\", посочи председателят на КЗП.Маргаритов заяви, че всеки търговец би трябвало да е запознат със законовите изисквания и да разполага с необходимите документи за дадените стоки. Това важи и за случаите, в които се касае за внос от трети страни. „Търговецът трябва да е наясно какво е действащото законодателство, кои са стандартите, на които трябва да отговарят съответните групи стоки, които той внася от държави извън Европейския съюз, където е възможно да важат други правила. Една стока може да бъде опасна съобразно действащото в ЕС законодателство, но в трети страни тя да се продава, защото там има други стандарти\", каза още той.Стандартите за детските дрехи са изключително сериозни.„Има значение и възрастовата група, за която са предназначени облеклата. Единият от възможните рискове е свързан с лесното откъсване на дребни елементи, които обикновено са прикрепени по недостатъчно траен начин върху дрехата и могат да се отделят\", разясни председателят на КЗП.„Същевременно трябва да споменем и една друга голяма група рискове, свързани с т. нар. връзки със свободни краища и шнурове - закачване за транспортно средство, за велосипед, за така модерните напоследък тротинетки, което дори и за по-големи деца може да крие опасност от нараняване, обърна внимание той.При имитиращите храни стоки опасността се крие в това, че те или части от тях могат да бъдат погълнати от децата и да предизвикат задушаване. „Някои изключително сполучливо наподобяват плодове и зеленчуци и това може лесно да заблуди особено по-малко дете.Ние много често си мислим, че могат да причинят само някакви стомашни разстройства, но рисковете по-скоро са от задушаване, ако попадне в дихателните пътища елемент от тази стока\", посочи председателят на КЗП.Има и опасни стоки, от които удря ток. Например, пакетче с дъвки. „Произведено е от пластмаса. Тази част, която се подава, може да дръпнете. Примерно едно дете подава на друго да си вземе дъвка. И при дърпането се получава удар от ток. Понеже съм го изпробвал и върху себе си, мога да кажа, че не само че не е приятно, но действително токът е доста силен импулс и не само уплахата може да бъде рискът, който се появява\", обясни Маргаритов.Запалките с необичаен външен вид могат да изненадат с неочаквано възпроизвеждане на пламък от най-неподозирани места. Маргаритов даде пример със запалка във формата на мобилен телефон: „Конструирана е по такъв начин, че не отговаря на стандарта - когато приплъзнете капачето, пламъкът може да се озове в ръката Ви. Ако не знаете и се опитате да извлечете този пламък, вероятността, когато запалите, той да изгори ръката Ви, е много голяма.\"В края на разговора председателят на КЗП припомни, че ако потребител закупи опасна стока, има право да я върне, а търговецът е длъжен да му възстанови заплатените за нея парии да унищожи всички налични при него количества.   ", "date": "2019.10.20", "title": "Стандартите за безопасност на стоките не са самоцел, а резултат от  практически изпитвания"}
{"url": "http://www.cross.bg/vlak-pulen-s-fytbolni-fenove-se-zapali-1615986.html", "text": "/КРОСС/   Истински ад настъпи в Германия, след като влак с около 700 фена на първодивизионния Фрайбург се запали на берлинската гара.Инцидентът се случил на спирка \"Белвю\", а огънят тръгнал от предната част на железницата.Всички пътници бързо са били евакуирани, но медиите в Германия съобщават, че има ранени, които са настанени в болница. Все пак позитивното е, че пострадалите са без опасност за живота.В крайна сметка единият вагон от влака е изгорял напълно, като пожарът е бил потушен около 22:00 часа местно време. ", "date": "2019.10.20", "title": "Влак, пълен с футболни фенове, се запали"}
{"url": "http://www.cross.bg/stoeva-izbori-mestnite-1615983.html", "text": "/КРОСС/   Централната избирателна комисия (ЦИК) е готова за местните избори. Това заяви в интервю за предаването „Неделя 150\" по БНР председателят на ЦИК Стефка Стоева. По думите , около 60 процента от членовете на общинските и на секционните избирателни комисии са работили и на предишни избори.Стоева обясни, че този път е проведено обучение, което е било изключително сериозно. „На тези обучения имаше членове на МВР, на пожарната, на ГРАО, на Информационно обслужване, на областни и на общински администрации\", поясни тя.Стоева очаква в изборния дн да има проблеми и нарушения.„Надявам се обаче те да са от такова естество, че да не водят до касиране на вота. Надяваме се да бъдат овладявани своевременно и професионално\", коментира председателят на ЦИК. „След като отчетем резултатите и изготвим нашите анализи, ще се обърнем към народните представители, ще поставим проблемите, тяхна е политическата воля, какви решения ще предприемат\", каза още Стефка Стоева.  ", "date": "2019.10.20", "title": "Готова ли е ЦИК за местните избори?"}
{"url": "http://www.cross.bg/otpadutzi-grad-varna-1615987.html", "text": "/КРОСС/ Стратегия за подобряване на чистотата на град Варна, изработена от експерти на партия \"Възраждане\", е част от предложенията за подобряване на градската среда на кандидата за кмет Костадин Костадинов. Един от основните акценти в неговата предизборна програма е намаляването на местните данъци и такси. Към момента сметопочистването на град Варна струва 34 млн.лв. То може да бъде намалено на 20 млн.лв. като се създаде Общинска сметопочистваща фирма и се развали концесията на настоящата. Така ще се постигне намаляването на такса смет за варненци от 3 промила на 2 промила, което се равнява на почти 30 % намаление.Други предложени мерки в стратегията са:- изграждане на общодостъпна площадка за физически лица за изхвърляне на едрогабаритни отпадъци и на общодостъпна площадка за автомобилни гуми и брони.  В момента такива обособени места на територията на град Варна няма и това води до нерегламентираното изхвърляне,  на този вид отпадъци, до контейнерите и образуването на микросметища по улиците на града. Изграждането на подземни контейнери, каквито има в много градове по света, е добра алтернатива за съхраняването на боклука под земята.Стратегията на Костадин Костадинов включва още продължаване на мерките по компостиране (оползотворяване на биоразградимите отпадъци). Повишаване на информираността и стимулиране на гражданите, относно разделното им събиране, чрез организиране на обществени събития и отворени лекции в образователни и юридически институции.Заложено е също развитието на така наречената \"кръгова икономика\", а заедно с нея намаляване на депонирането и увеличаване на рециклирането на отпадъци.В дългосрочен план стратегията, на кандидата за кмет, включва насочване към политика, която стимулира т.нар.RDF.  Това е гориво, произведено от различни видове отпадъци, като „твърди битови\", \"промишлени сухи\" и отпадъци от различни търговски обекти. Представлява раздробената фракция на отпадъка. По състав RDF е смес от материали, отличаващи се с по-висока горимост (например хартия, пластмаса) в сравнение с компонентите в общия поток отпадъци.\"Необходимо е да се погрижим за чистотата на града си, не само за да осигурим на себе си и децата си един по-чист град, а за да има изобщо планета, на която да живеем. Глобалните климатични промени са факт и ние не можем да бъдем безразлични и безотговорни към тях, защото пряко ни засягат\", коментира Костадин Костадинов, при обсъждането на стратегията, на среща с граждани. Експертите  на \"Възраждане\" са категорични, че с така предложената стратегия, градът ще бъде два пъти по-чист на два пъти по-ниска цена. ", "date": "2019.10.20", "title": "Костадин Костадинов, кандидат за кмет на град Варна: Необходима е стратегия за подобряването на чистотата на града."}
{"url": "http://www.cross.bg/krim-polyostrova-rysiya-1615964.html", "text": "/КРОСС/ Русия съзнателно променя състава на населението в Крим, сочи доклад на ООН. От анексирането на полуострова през 2014 г. там са се заселили близо 140 000 руски граждани. Същевременно неруски граждани биват принудително изселвани, съобщава Дойче веле.Опитите на Москва съзнателно да промени състава на населението на Крим представляват нарушение на Четвъртата Женевска конвенция, се констатира в доклад на Генералния секретар на ООН Антониу Гутериш.\"Русия насърчава прехвърлянето на собственото си население на полуострова, което е пряко нарушение на Женевските конвенции и явен признак за опитите за промяна на демографската структура на Крим\", каза ръководителят на украинското представителство към ООН Владимир Елченко.А прессекретарят на представителството Олег Николенко изтъкна, че руските власти предприемат мерки, принуждаващи тези, които \"не са съгласни с окупацията\", да напуснат полуострова, същевременно от 2014-а до 2018-а са преселили там над 140 хиляди руски граждани. А това е над пет процента от прираста на населението, подчертава Николенко. Дипломатът добавя също, че \"всички руски злодеяния се регистрират и ще бъдат използвани за привличането на Москва към отговорност, включително в следващи резолюции и в международните съдилища\".Русия кара \"неудобните\" да напуснат полуостроваСпоред украинските правозащитниците реалните цифри са много по-високи от цитираните в доклада. Там пише, например, че в периода 2017 - 2018-а година от Крим са били депортирани принудително не по-малко от 109 души - украински граждани, които според руските власти, нямали правото да живеят на Крим. Председателката на Кримската правозащитна група Олга Скрипник обаче отбелязва, че нейната организация е установила най-малко 369 съдебни решения за депортация.При това, според експертите, принудителната депортация е само върхът на айсберга, ако става дума за жителите на Крим, напуснали го след анексирането му от Русия. По данни на украинското министерство на социалната политика, през август 2018-а броят на принудително преселените от Крим е бил 33,5 хиляди - и то толкова са само официално регистрираните, иначе вероятно са най-малко 40 хиляди.Същевременно руските власти в Крим продължават да преследват украинските и кримо-татарските активисти, карат жителите на полуострова да получават руски документи, унищожават инфраструктурата, която позволява да се изучава украински и кримо-татарски език. Освен това принуждават жителите на Крим да служат в руската армия, в резултат от което на тях понякога им се налага да служат и отвъд пределите на полуострова, включително в Сирия. \"Прави се всичко възможно, за да насади руската идентичност или да се прогонят неудобните хора извън полуострова\", посочва Скрипник.От Русия в Крим пристигат военни, чиновници и съдииЗа броя на руснаците, пристигнали от 2014-а насам на полуострова, също се смята, че е по-висок, отколкото е записано в доклада на ООН. Ескендер Бариев от Кримо-татарския ресурсен център казва, че пристигналите са около 200 000, предимно военни, държавни служители и съдии.\"Русия системно увеличава военния си контингент в Крим, след военните пристигат и семействата им. Същото е положението с чиновниците и съдиите, с които последователно заменят местните кадри в почти всички сфери на държавната дейност\", смята Бариев. Той отбелязва, че нерядко на руснаците, готови да се преселят в Крим, се предлага и жилище, а освен това имало случаи - например в медиите - когато руснаците получавали по-висока заплата от кримчаните, заемащи аналогични постове.Притокът на руснаци, пристигащи в Крим, е толкова голям, че компенсира негативните демографски тенденции на полуострова. От статистическите данни се вижда, че в първите три месеца на 2019-а смъртността е превишавала раждаемостта 1,6 пъти. Но въпреки високата смъртност и десетките хиляди хора, които напускат полуострова, статистическите данни сочат, че за петте години от анексирането насам, населението на полуострова се е увеличило със 70 хиляди души. По думите на ръководителката на Кримския статистически комитет Олга Балдина, новопристигащите са най-вече от Москва, Московска област, Санкт-Петербург и Краснодар. ", "date": "2019.10.20", "title": "ООН: Русия насажда руска идентичност в Крим"}
{"url": "http://www.cross.bg/proverka-sofiya-prokyratyrata-1615969.html", "text": "„Не очаквах, че лъжата ще измести разговорите за проектите на София\". Това каза в интервю за предаването „Събуди се\" по Нова телевизия кандидатът за кмет на София от ГЕРБ и настоящ кмет Йорданка Фандъкова.По думите й, кампанията, която тя провежда е обърната изцяло към проектите на града и решенията на проблемите. „Това, което ме притеснява е начинът, по който се води тази кампания. Затварят се пликове по студията, разнасят се книжки, някакъв пълен цирк се получава.Основно визирам г-жа Мая Манолова, която включително във вашето студио, след като твърди, че има толкова нарушения в процедурите и, че те са нарушени, колко сигнала е подала в прокуратурата за това. Оказа се, че няма нито един подаден сигнал. Нещо повече тя извади една проверка, която лично аз съм назначила, лично аз съм предала в прокуратурата за проверка, защото смятам и зная, че корупция се бори само с проверка на всеки сигнал и предаване в прокуратурата, за да знае всеки, че не е защитен\", каза още Йорданка Фандъкова.  ", "date": "2019.10.20", "title": "Битката за София"}
{"url": "http://www.cross.bg/maritza-kazanluk-sezon-1615959.html", "text": "/КРОСС/ Женският волейболен шампион на България Марица (Пловдив) започва защитата на титлата си в Националната волейболна лига за жени с гостуване на Перун (Варна).Двубоят ще се проведе на 26 октомври, събота, от 15:00 б.в. Любопитно е, че Перун са уведомили Марица, че ще играят в зала Багира в Казанлък.   Първоначално срещата трябваше да се играе в Пловдив, но след като стана ясна пълната програма за новия сезон в НВЛ по дни и часове домакинствата бяха разменени.Седмица по-късно Марица отново ще гостува в Казанлък, но на местния Казанлък Волей (Казанлък) в двубой от втория кръг в НВЛ. Следва гостуване на Славия (София).    Първото домакинство на шампионките ще бъде на 9 ноември, събота, от 18:00 б.в. срещу Левски (София). През този сезон Марица ще продължи да играе домакинските си срещи в НВЛ и Шампионска лига в зала Колодрума.", "date": "2019.10.20", "title": "Марица стартира новия сезон в НВЛ на 26 октомври"}
{"url": "http://www.cross.bg/v-class-sistema-modela-1615967.html", "text": "/КРОСС/ Най-голямото автомобилно събитие за годината в България - \"Автосалон София 2019\",върви към края си, като интересът към него става все по-голям. Броят на премиерите нанови модели се увеличи с още една, след като Mercedes-Benz показа за първи път предпублика в България обновения си миниван V-Class.    Моделът е получил козметични изменения по екстериора, нов двигател и трансмисия,както и модерни асистиращи електронни системи. Новостите във външния видвключват решетка на радиатора с променена форма на въздуховодите, както и новиджанти с размер от 17 до 19 инча. Базовата версия на модела вече ще се предлага съссив „металик\", а като опция са достъпни два нови цвята - „стоманено сив\" и „червенхиацинт\".   В салона на минивана са се появили различни прибори, променена е и формата надефлекторите на вентилационната система. За V-Class вече ще се предлагат 6 вариантана оформление на интериора с кожа или плат, като се добавят декоративни елементиот карбон, дърво и полиран алуминий.В гамата двигатели на обновения Mercedes-Benz V-Class е включен 2,0-литров дизеловмотор с 4 цилиндъра OM 654 в три варианта на мощност - 163, 190 и 239 к.с. Приинтензивно ускорение версията V 300d с най-мощния вариант на двигателя ускорява от0 до 100 км/ч за 7,9 секунди. Максималната скорост при модела си остава 220 км/ч.    В стандартното оборудване на V-Class влиза функцията Crosswind Assist, която забавявъртенето на колелата при силен насрещен вятър. Освен това има система за внезапноспиране, която разпознава пешеходци и неподвижни обекти, както и система, коятоавтоматично управлява дългите светлини.Но може би най-впечатляващото нещо в интериора са луксозните кресла с възможностза перонализаиявъв всички посоки, функции за масаж, отопление и вентилация,музикална система Burmester с 15 високоговорителя, субууфър и мощност от 640 вата,хладилно отделение и 10-инчови мулти-функционални екрани за задните места.     Премиерата на модела е само едно от събитията от последните дни, коетопредизвиква интерес на посетителите. Компаниите, предлагащи своите автомобили насалона, отчитат увеличение на продажбите, като някои от експонатите вече иматтабела с надпис \"Продадено\". Това обаче не означава, че колите са свършили, ажелаещите имат още ден на разположение, за да дойдат и да ги видят. А също така ида ги карат, тъй като 150 автомобила са предвидени за тест-драйв и все още са наразположение за пробни шофирания. ", "date": "2019.10.20", "title": "Mercedes-Benz с премиера на \"Автосалон София 2019\""}
{"url": "http://www.cross.bg/temperatyri-gradysa-raiioni-1615963.html", "text": "/КРОСС/ Очаква ни още един слънчев ден с ведро небе, почти тихо време и температури над 20 градуса. Не се очакват валежи.На запад още от сутринта ще има много слънце, а в източните райони и на места по поречието на Дунав денят ще започне с ниска облачност и мъгли, които постепенно ще се разсеят. Втората половина от деня отново ще ни покаже най-доброто от есента.В източните райони се очаква слаб югоизточен вятър, в западните ще е тихо.Максималните температури в по-голямата част от страната са в интервала 21-26 градуса, в някои източни райони - предимно по Черноморието - и малко по-ниски.Минималните температури са между 6 и 11 градуса.В планините също ще бъде слънчево и с комфортни за сезона температури. На 1200 метра надморска височина температурата ще бъде около 20 градуса, на 2000 - около 13.  ", "date": "2019.10.20", "title": "Слънчев неделен ден – най-доброто от есента"}
{"url": "http://www.cross.bg/imoti-finansirane-toshev-1615972.html", "text": "/КРОСС/ Догодина ще спре ръстът на цените на недвижимите имоти, лихвите по ипотечните кредити ще останат ниски, което ще направи годината сравнително благоприятна за покупката на имоти.Тази прогноза направиха специалисти в сектора в интервю за предаването „Денят започва с Георги Любенов\" по БНТ. По думите на кредитния консултант Тихомир Тошев, основно се развиват четири основни града в страната - София, Варна, Пловдив и Бургас. \"Специално при покупките с кредит, тристайните изпреварват двустайните, но ако гледаме и кешовите сделки, наистина двустайните остават най-търсени, но българинът иска да си повиши стандарта на живот\", коментира Тошев.Консултантът в недвижимите имоти Пепи Димитрова съобщи, че пред 2018 г. е била премината психологическата граница от 100 хил. лв. за средностатистически апартамент. Според нея, 15 процента от сделките са с инвестиционна цел. „Най-желаните райони на София остават кварталите \"Изток\" и \"Изгрев\" и района около градината на Докторския паметник\", коментира Димитрова.От своя страна урбанистът Емил Христов изтъкна, че съществуващите сгради в момента и техният капацитет могат да поемат съществуващото население в София. „Това, което се случва в южните квартали, е изключително проблемно, тъй като там няма необходимата инженерна инфраструктура, създава се илюзорен имидж от брокерите къде да се купува и там да се купуват жилищата и това е един проблем, и се неглижират северните територии\", подчерта Христов.Относно начина на финансиране на жилищата у нас, кредитният консултант Тихомир Тошев каза: „Няма банки, които да отпускат по 100 процента и това в цял свят е нещо, което в последните години се прави, за да се ограничи максималното финансиране. От друга страна се допуска 100 процента финансиране, но то може да стане в комбинация с потребителски кредит, това пък става малко рисково\".  ", "date": "2019.10.20", "title": "Ръст на цените на недвижимите имоти у нас"}
{"url": "http://www.cross.bg/dvizhenie-lenti-reversivnoto-1615961.html", "text": "/КРОСС/ Жители на столичния квартал „Княжево\" излизат на протест срещу т.нар. реверсивно движение, което се извършва в отсечката между улица „10-и километър\" и Черния кос.Според гражданите организацията на движението е предпоставка за увеличения трафик във вътрешно кварталните улици и нарастването на пътните инциденти.    Протестиращите се събират следобед на  последната спирка на трамвай номер 5.Ежедневно над 20 хиляди перничани пътуват до столицата. Отсечката Перник-София е една от най-натоварените в страната. Въвеждането на реверсивното движение има за цел да улесни пътуващите в най-натоварените часове.  По пътя, състоящ се от три ленти, средната лента сменя предназначението си и се използва като допълнителна за натоварената посока. Така сутрин, когато има по-голям поток от влизащи в София автомобили, две от трите ленти се използват за влизане в града. Вечер е обратното - и двете ленти са предназначени за излизащи от София.  Жителите на Княжево призовават за отмяна на реверсивното движение, което според тях влошава допълнително трафика и безопасността в квартала, превръщайки се в предпоставка пътят през дефилето да се използва от все повече транзитно преминаващи автомобили, които при нормално регулиране на пътя биха използвали автомагистрала „Люлин\".    В стремежа си да избегнат задръстването по бул. „Цар Борис Трети\" повечето шофьори използват вътрешно-кварталните улици, които според живущите не са пригодени за такъв увеличен трафик. По думите им се създава шумово и прахово замърсяване в пъти над допустимите норми.Източник БНР ", "date": "2019.10.20", "title": "Очаква се протест в „Княжево“ срещу реверсивното движение"}
{"url": "http://www.cross.bg/tehnologii-rysiya-yadrena-1615975.html", "text": "/КРОСС/ По време на посещението на руския премиер Дмитрий Медведев в Белград бе подписано междуправителствено споразумение между Русия и Сърбия за сътрудничество при изграждането на Център за ядрена наука, технологии и иновации на територията на Република Сърбия.От руска страна документът бе подписан от генералния директор на държавната корпорация „Росатом\" Алексей Лихачов, а от страна на Сърбия  - от министъра на иновациите и технологичното развитие Ненад Попович. Церемонията се състоя в присъствието на премиера на Русия Дмитрий Медведев и президента на Сърбия Александър Вучич.   С подписването на документа завърши формирането на необходимата нормативно-правна база, която позволява да се премине към подготовка и сключване на първите изпълнителни договори. Дейността на Центъра ще подпомогне работата в редица жизненоважни области като производството на радиоизотопи за медицински, промишлени и селскостопански цели, производството на легиран силиций за индустрията, оказване на услуги за определяне на елементния състав на руди и минерали, екологични проби, подготовка на кадри за атомната промишленост, както и развитието на иновациите и изследванията в областта на цифровите технологии и много други.   Част от Центъра ще бъде и ядрена инсталация, която ще работи на базата на многоцелеви изследователски водо-воден реактор с мощност до 20 мегавата. Тя ще е снабдена с необходимите за безопасната експлоатация системи, оборудване, апаратура, лаборатории и функционални комплекси.  „Сърбия традиционно притежава знания и умения в областта на мирното използване на атома. Центърът за ядрена наука, технологии и иновации, който съвместно ще изграждаме, е иновативен проект, отговарящ на най-съвременните тенденции в развитието на ядрените технологии. В основната на проекта е дългогодишното ни сътрудничество в тази област и традиционните връзки между руските и сръбските атомни експерти.           Надяваме се реализирането на проекта да започне скоро\", отбеляза Алексей Лихачов. „Сърбия и Русия са свързани с многогодишно сътрудничество в областта на изследването на атома, като новият проект ще укрепи това взаимодействие. Строителството на високотехнологичен център в нашата страна ще създаде независима платформа за провеждане на изследвания и практическо използване на атомните технологии. В Центъра ще се произвеждат радиоизотопи, които ще помогнат да се реши въпросът с недостига на препарати за лечение на онкологични заболявания, като радиоизотопите могат да бъдат използвани за решаване на въпроси, свързани с индустрията и селското стопанство. Проектът ще бъде реализиран в съответствие с международните изисквания за ядрена и радиационна безопасност. В това отношение Русия притежава колосален опит при реализиране на такива проекти\", заяви Ненад Попович.За целите на ефективното и безопасно осъществяване на проекта, руските и сръбските специалисти ще си съдействат за усъвършенстване на инфраструктурата, включително за системата за регулиране на ядрената и радиационна безопасност, както и за изпълнението на националната политика в областта на използването на атомната енергия за мирни цели. Това ще стане на базата на съществуващата руска практика и в съответствие с препоръките на Международната агенция за атомна енергия.За справка:На 15 май 2018 г., в рамките на международния форум „Атомекспо-2018\" в Сочи, Ненад Попович и Алексей Лихачов подписаха съвместно заявление относно принципите на сътрудничеството в сферата на иновациите и технологичното развитие при използването на ядрената енергия за мирни цели. През януари 2019 г., по време на официалната визита на президента на Русия Владимир Путин в Сърбия, бе подписано междуправителствено споразумение за сътрудничество в областта на използването на ядрената енергия за мирни цели. Одобрено бе и съвместно заявление за стратегическо партньорство при изграждането на Център за ядрена наука, технологии и иновации.В рамките на форума „Атомекспо-2019\" през април 2019 г. Русия и Сърбия подписаха два меморандума за взаимно разбирателство - за сътрудничество при подготовката на кадри и за принципите на формиране на позитивно обществено мнение за атомната енергетика. ", "date": "2019.10.20", "title": " Русия и Сърбия подписаха споразумение за изграждане на Център за ядрена наука, технологии и иновации"}
{"url": "http://www.cross.bg/levski-minyta-ydar-1615980.html", "text": "/КРОСС/ Левски победи гостуващия новак Арда (Кърджали) с 2:1 в среща от 13-ия кръг на футболната efbet Лига.С успеха възпитаниците на Петър Хубчев събраха 29 точки на второто място и запазиха дистанцията от 4 точки зад лидера Лудогорец, който по-рано днес спечели гостуването си на Ботев (Пловдив) с 1:0.\"Сините\" имаха игрово териториално превъзходство, но трудно достигаха до чисти положения през Иван Караджов.В 68-ата минута при една от редките си контраатаки резервата на гостите Елиша Сам беше изведен в добра позиция в дясно в наказателното поле и със силен удар разтресе близката греда на Милан Миятович.Две минути по-късно Левски поведе. Халфът Хали Тиам се разписа с удар от 25 метра в долния лява ъгъл на Караджов.В 76-ата минута резервата Станислав Иванов пропусна добър шанс, след като шутира на сантиметра над целта от границата на наказателното поле.Четири минути по-късно Левски предреши всичко. Дени Алар центрира от ляво, Пламен Крумов изчисти с глава, но право към Станислав Иванов, който овладя и със силен удар от десетина метра направи 2:0.Арда все пак върна един гол в третата минута на добавеното време, когато Пламен Крумов вкара от фаул от около 30 метра. ", "date": "2019.10.20", "title": "Левски взе победата срещу Арда"}
{"url": "http://www.cross.bg/svinete-godina-chyma-1615979.html", "text": "/КРОСС/ Китайски учени откриха структурата на вируса на Африканската чума по свинете. По този начин могат да бъдат разработени ефективни и безопасни ваксини срещу заболяването. Африканската чума по свинете е била описана за първи път в Кения през 1921 година.   За тази година Световната организация за здраве на животните е уведомила 26 страни за нови или продължаващи огнища. От тях 13 са в Европа, 10 в Азия и 3 в Африка. До момента най-ефективният начин за справяне с чумата е умъртвяването на животните.През 2018 и 2019 година са били ликвидирани повече от 30 милиона прасета по света. А у нас само в Русенско бяха умъртвени около 70 хил. прасета.", "date": "2019.10.20", "title": "Китайски учени откриха структурата на вируса на Африканската чума по свинете"}
{"url": "http://www.cross.bg/telegraf-vodeshti-chasa-1615958.html", "text": "/КРОСС/ в. 24 часа -  Зеленият Белев потресе десни и леви с „шегичка\" за евреи и евтини конски вагонив. Телеграф -  Вирус ни оставя без гласв. Телеграф -  На екскурзия при смилянския боб и еленския бут  в. 24 часа -  София издава електронни разрешения за строежв. Телеграф - Метро от Красно село до Попа за Коледа  в. 24 часа -  Райдъл Букър: Мачът с Пулев е шанс за промяна в живота мив. Телеграф -   Певецът Станислав Сланев - Стенли: Дъщеря ми пее в новото парче  в. Телеграф - стр. 12 - Технологиите помагат, но в клас не вкарват  ", "date": "2019.10.20", "title": "Преглед на печата 20.10"}
{"url": "http://www.cross.bg/chasa-sustoi-sofiyaot-1615955.html", "text": "/КРОСС/  ***София.От 11.00 часа в жк. „Младост\" ще се състои акция по залесяване в междублокови пространства в квартала.***София.От 15.00 часа в Северния парк ще се състои засаждане на широколистни и иглолистни дръвчета в рамките на инициативата „Гора на Надеждата\".***София.От 20.00 часа в зала 1 на НДК ще се състои концерт на Сара Брайтмън.***Благоевград.От 12.30 часа пред Югозападния университет ще тръгне протестен автопоход срещу новите промени в социалното законодателство.***Бургас.От 16.00 часа в Експоцентър „Флора\" ще се състои прожекция на филма „Португалката\". Представянето на лентата е част от програмата на фестивала „CineLibri\".Варна.От 12.00 часа в зала \" Владислав\" на спортен комплекс \" Черно море\", където отборът на ВМРО - Варна ще се изправи благотворително във футболен сблъсък срещу сборен отбор на Варна, съставен от легенди на \" Черно море\" и \" Спартак\" от близкото и далечно минало.Събитието е с цел събиране на доброволни средства за 14 годишния състезател по кикбокс на спортен клуб \"Боил\" - Иван Тодоров, който се намира в състояние на будна кома.***Варна.От 19.00 часа в града ще се състои гала-концерт и церемония по обявяването и връчването на отличията от Националния фестивал „Листопад на спомените\".***Видин./ с. ИновоОт 10.30 часа на летището в село Иново ще се състои откриването на раликрос „Видин - 2019\".***Враца.От 18.00 часа ще се състои проверка на осветлението на стадион „Христо Ботев\", обновената картинг писта и основния ремонт на волейболното хале в комплекса. Те са осигурени със средства от Държавния бюджет. На проверката ще присъстват министърът на младежта и спорта Красен Кралев и заместник областният управител Мирослав Комитски. От 18.30 часа министър Кралев ще се срещне със спортни клубове от община Враца в клуб „Фламинго\".***Габрово.От 8.30 часа в спортна зала „Орловец\" ще започнат двубоите от мемориалния турнир по хандбал „Георги Добрев\". Турнирът ще приключи с официално закриване и награждаване на отборите в 16.00 часа.***Елин Пелин.От 11.00 часа в завода за производство на рециклирана пластмаса до град Елин Пелин ще се проведе Ден на отворените врати.***Септември.От 8.30 часа Негово Високопреосвещенство Пловдивският митрополит Николай ще овети новопостроения храм „Св. цар Борис-Михаил\".Местни избори 2019:***София.От 11.00 часа на голямата поляна на бул. „Панчо Владигеров\" 20 в жк. „Люлин 7\" ще се проведе голям спортен празник, в който участие ще вземат именити инструктори по фитнес, лека атлетика, kangoo jumps и kangoo jumps зумба. Събитието се организира от БСП - София и цели се привлекат младите хора от квартала към по-здравословен начин на живот.***София.От 11.00 часа в кв. „Княжево\" ще се проведе среща на тема „Град в планината, планина в града. Защо Витоша остава недостъпна?\". В събитието ще вземат участие лидерът на БСП - София и водач на листата Калоян Паргов, кандидати за общински съветници и Александър Кьосевски - кандидат за кмет на район „Витоша\". Мястото на събитието е на началната долна станция на Княжевския лифт.   ", "date": "2019.10.20", "title": "Предстоящи  събития в страната  на 20 октомври 2019 година"}
{"url": "http://www.cross.bg/tema-dimitrova-bulgariya-1615954.html", "text": "/КРОСС/  БТВ, „Тази събота и неделя\"Тема: Каква история написа Британският парламент? Илияна Димитрова с новините от инфарктната нощ.Тема: Те са двукратни шампиони по муай-тай. Каква е историята на най-бойното семейство в България?Тема: Д-р Елиас Хаддад, лекарят с две родини - Сирия и България, който спасява пациенти на фенер, стана „Лекар на годината\".Тема: „Менделсон\": Любовната история на Део и Мариана Славчеви.Тема: Специално интервю с Краля на соула, италианският Бари Уайт - Марио Бионди. БНТ, „Денята започва с Георги Любенов\"Тема: Пазарът на недвижими имоти. Какво се случва? Разговор с Тихомир Тошев, Емил Христов и Пепи Димитрова.Тема: Древен водопровод в Преслав. Историята разказва Мария Чернева.Тема: \"Местни избори 2019\": Идеи в състезанието на София от „ВОЛЯ\" и ВМРО.Тема: Заложници на политиката. Говори Иво Христов, евродепутат от БСП/ПЕС.Тема: Историите на живота - Стефан Командарев.Тема: Кристина Димитрова и Искрен Пецов на \"Острова\".Тема: Музикално семейство: Михаил и Кристина Белчеви.  ", "date": "2019.10.20", "title": "Теми и гости в сутрешните блокове на телевизиите на 20 октомтври 2019 г."}
{"url": "http://www.cross.bg/rodeni-na-oktomvri-1615851.html", "text": "/КРОСС/  , български актьор и шоумен, български композитор, български актьор, застъпник за граждански права, български пианист  ", "date": "2019.10.20", "title": "Родени на 20 октомври"}
{"url": "http://www.cross.bg/nato-tyrtziya-siriya-1615962.html", "text": "/КРОСС/ НАТО създаде кризисен щаб заради ситуацията с военната операция на Турция в Северна Сирия и възможните последици от нея, съобщава в. \"Welt am Sonntag\" с позоваване на източници от Алианса.    В кризисния щаб влизат експерти по разузнаването и сигурността, специалисти по военни операции и политически съветници.     На заседание на Северноатлантическия съвет с участието на постоянните представители на 29-те страни от организацията на 16 октомври Турция се ангажира да информира партньорите си от НАТО за своите атаки, нанесените поражения в зоната на бойните действия и бежанските потоциАнкара е информирала НАТО, че операцията й в Сирия ще продължи до първата половина на ноември. Тази информация обаче е предоставена преди решението за петдневното примирие, което така и не беше спазено.", "date": "2019.10.20", "title": "НАТО създаде кризисен за военната операция на Турция в Сирия"}
{"url": "http://www.cross.bg/lyfthanza-sindikatut-kabinniya-1615960.html", "text": "/КРОСС/ Стачка на кабинния персонал на четири дъщерни компании на германския авиопревозвач Луфтханза ще се проведе между 5 и 11:00 часа днес и ще обхване всички германски летища. Очаква се да бъдат засегнати над 300 полета, посочва ДПА. По-рано през седмицата Синдикатът на германските стюарди и стюардеси УФО отмени стачката на кабинния персонал на Луфтханза, планирана за днес, след като компанията се съгласи да увеличи заплатите с 2 процента. Конфликтът между Синдикатът и Луфтханза продължава вече няколко години. Синдикатът иска увеличение на заплатите и подобрение на условията на труд, припомня ТАСС.", "date": "2019.10.20", "title": "Стюардите и стюардесите от филиалите на Луфтханза излизат на стачка"}
{"url": "http://www.cross.bg/reshite-problema-mozhete-1615847.html", "text": "/КРОСС/  Вие никога няма да можете да решите проблема, ако продължавате да мислите по същия начин, който ви е причинил този проблем. Алберт Айнщайн", "date": "2019.10.20", "title": "Вие никога няма да можете да решите проблема...."}
{"url": "http://www.cross.bg/pargov-sofiya-manolova-1615956.html", "text": "/КРОСС/ „Предстои да видим, дали на 27-и Мая Манолова ще консолидира онази част от обществото и доколко, която иска промяна\". това каза в интервю за предаването „Офанзива\" по Канал 3 водачът на листата на БСП за общински съветници и лидер на БСП-София Калоян Паргов.„Ние сме един цял спектър от партии, от ляво-център, до дясно-център, които стоят за д Манолова и имат собствени листи. Нашата листа ще я подкрепят всички, които вярват, че програмата на „БСП за България\" е най-доброто за София след 3 ноември\", допълни той. „Смятам, че управлението на София трябва да бъде по-справедливо и трябва да бъде основано на няколко принципа, зад които ние сме се обединили и които Мая Манолова излъчва. На първо място, това е прозрачност. Защото точно в това закъса управлението на ГЕРБ, особено в последните две години. Прозрачност и професионализъм.Ние ще държим на хората, които професионално си изпълняват задълженията в администрация. Управлението на общината изисква да бъде компетентно. И, разбира се, третото, в което закъсаха ГЕРБ в последните няколко години, е да питат хората. Давам пример с „Граф Игнатиев\", защото там беше много емблематично\", изтъкна Паргов. Според Паргов в строителството в София нещата няма как да изглеждат ясни и подредени, докато общината се държи като опонент на строителния бранш.По повод обществените поръчки, той припомни, че през 2011 г. от БСП са правили „маса акции със слагането на имена на фирми в пликове, които показваха, че победителят е ясен\". „С нагласени поръчки, проблеми с процедурата, не се повишава конкурентноспособността. Трябва да има състезание по качество. Все повече наши фирми трябва да излизат и на общия, европейски пазар\", подчерта Паргов. Друго важно стратегическо решение за нарастващия бюджет на София е намирането на нов източник на финансиране, според Паргов. „Европейските фондове са вече на приключване.Трябва да търсим алтернативни финансови инструменти. Предложихме създаване на \"Инвестиционен фонд София\" с международни и наши банкови и небанкови институции за големи инфраструктурлни проекти на града\", каза още Калоян Паргов.  ", "date": "2019.10.20", "title": "Залог за управлението на София"}
{"url": "http://www.cross.bg/dobrich-gurdata-zheni-1615957.html", "text": "/КРОСС/ Пилотният проект „Танцувай със здравето\" стартира в  шест държави през 2018, сред които Великобритания, Холандия, Италия, Литва и България. В Добрич стартът беше на 5 октомври в Арт център „Палитра\" на ул. „България\" 1. Лицензираният зумба-инструктор и ръководител на клуб „Алегрия\" Стоян Стоянов получи Сертификат за треньор по специалнатанцова терапия през май 2019 и вече ръководи първата група в градапрезсъботните и неделни дни. Терапията  е насочена към жени преживели рак на млечната жлеза, припомня Стоян Стоянов. Обучението на треньори беше организирано по Програма „Еразъм+\" на Европейския съюз. В България координатор на проекта е Асоциация  за развитие на българския спорт, вдъхновени от Каролин Смит - световно известна  хореографка, основоположник на специализираната терапия, след като се е разболяла и почувствала, разликатавъвфизиката си. Адаптираните танци целят да подобрят не само физическото,но и емоционалното състояние на индивида, като до момента Каролин Смит е помогнала на над 2000 жени в Италия.Осъществяването на терапията и проекта „Танцувай със здравето\" в Добрич се осъществява с подкрепата на община Добрич и отделението по „Онкология\" в МБАЛ. Желаещите да се включат в терапията трябва да попълнят заявление с данните си, като все още има ограничен брой свободни места, а формуляри са оставени на пропуска на Арт център „Палитра\" и в болничното отделение.В обучението за инструктори, което премина през цялостната структура на танцовия протокол, взеха участие 22 участници от София, Варна, Добрич, Ямбол, Самоков, Дупница, Поморие и ГоцеДелчев, като през септември 2019 още две нови групистартираха в София. Програмата, която включва адаптирани към физическото състояние на пациенти с рак на гърдататанци, които бяха разучениса Салса, Меренге, Бачата, Ча-ча, Румба, Танго.19 октомври е Международенден за борба с рака на гърдата, а октомври винаги е оцветен в розово, който е цветът на кампанията за борба с рака на гърдата и през този месец се правят целенасочени опити да се повиши информираността за това заболяване. На този важен ден през 2018 бе даден старт на кампанията Танцувай със здравето в България, която осигури 32 безплатни танцови сесии за жени, диагностицирани с рак на гърдата. Този пилотен проект се координира в България от \"Асоциация за развитие на българския спорт\" и има за цел да покаже силатана спорта и физическатаактивност в сфери, в които не сме свикнали да го виждаме в действие, а именно при възстановяване и рехабилитация на пациенти с различнизаболявания.Основна цел на проекта: Да популяризира физическата активност под формата на танц при жени преборили се с рак на гърдата и с такива, които са все още на лечение на възраст между 30 и 65 години. Участниците ще имат възможността да изпробват различни видове танци (основнистъпки и движения) и по този начин се очаква да се подобри и подпомогнет яхното физическо и психическо състояние. Доказан факт е, че умерените и целенасочени занимания със спорт или физическа дейност (в това число и практикуването на танци) подпомагат и повишават лечението, възстановяването и последвалата рехабилитация на пациенти страдащи от различни заболяванияособено, когато се извършват под наблюдение от специалист.Проектът е съ-финансиран от програма „Еразъм +\" и в него участват 5 държави (Италия, България, Литва, Великобритания и Холандия) в партньорството и с подкрепата на още 3 италиански организации (UniversityofForoItalico, IncontraDonnaOnlus и ISES).   ", "date": "2019.10.20", "title": "Безплатна танцова терапия #Dancing With Health за жени, диагностицирани с рак на гърдата се провежда в Добрич"}
{"url": "http://www.cross.bg/vaksini-kantardzhiev-sushto-1615966.html", "text": "/КРОСС/ „В сезона на противогрипните ваксини сме, но все още има недостиг на препаратите в аптечната мрежа\". Това каза в предаването „Тази неделя\" по БТВ директорът на Националния център по заразни и паразитни болести проф. Тодор Кантарджиев. „Безплатните ваксини за пенсионери също не се доставени, очакват се в началото на ноември\", допълни той.По думите му, позицията на Световната здравна организация за състава на противогрипнната ваксина тази година е закъсняла и в най-големите страни също има забавяне на ваксините. „Препаратите са вече по аптеките из страната, а безплатните ваксини за над 65-годишни хора ще пристигнат другата седмица\", съобщи проф. Кантарджиев.Той съобщи също, че в момента няма епидемична обстановка на грип в Европейския съюз и в България. „Ваксинацията е препоръчително да се направи до декември месец. След ваксината тялото изгражда защити до 21 дни. Декември започват епидемичното разпространение на грип. Средата на януари беше пикът на гриповете тази година\", каза още проф. Тодор Кантарджиев. ", "date": "2019.10.20", "title": "Има ли достатъчно ваксини в аптечната мрежа?"}
{"url": "http://www.cross.bg/priklyuchva-purvoto-zapochva-1615852.html", "text": "/КРОСС/  1740 г. - Мария Тереза се възкачва на трона на Австрия. Франция, Прусия, Бавария и Саксония отказват да уважат завещанието на нейния баща Карл VI, император на Свещената римска империя, и започва Войната за австрийското наследство.•\t1827 г. - В Битката при Наварин, обединена турско-египетска флота е победена от британски, френски и руски военноморски сили в последната значителна битка, водена на дървени кораби.•\t1865 г. - Отава става столица на Канада.•\t1876 г. - С примирие приключва Сръбско-турската война.•\t1894 г. - На престола се изкачва последният руски император - Николай II.•\t1912 г. - По време на Балканската война приключва 6-дневната Люлебургаско-Бунархисарска операция, в която българите разбиват главните сили на османската армия в Източна Тракия.•\t1915 г. - В Божурище е открито първото училище за пилоти в България.•\t1923 г. - Осъществен е първият полет на спортния самолет АНТ-1.•\t1932 г. - В Далечния изток на СССР са създадени като административни единици Амурска област и Камчатска област.•\t1941 г. - Втората световна война: Хиляди цивилни са избити от нацистите по време на разстрелите в Кралево и Крагуевац в окупираната Югославия.•\t1944 г. - В Гватемала започва народно въстание срещу диктатурата, което приключва с успех едва през 1954 г.•\t1945 г. - Жените във Франция получават право да гласуват в избори.•\t1951 г. - Издадена е Заповед № 53, с която се сформира Българска национална доброволческа рота № 4093 на НАТО.•\t1955 г. - В София е учреден Съюз на българските журналисти.•\t1961 г. - Съветският съюз извършва първото изстрелване на балистична ракета от подводница, изстрелвайки Р-13 от Подводница проект 629.•\t1968 г. - Бившата първа дама на САЩ Жаклин Кенеди се омъжва за корабния магнат Аристотел Онасис.•\t1971 г. - Канцлерът на ФРГ Вили Бранд е удостоен с Нобелова награда за мир.•\t1973 г. - Английската кралица Елизабет II открива официално прочутата опера в Сидни, Австралия.•\t2004 г. - Излиза първата версия на Ubuntu Linux.•\t2011 г. - В битка за Сирт е убит Муамар Кадафи, либийски лидер.   ", "date": "2019.10.20", "title": "20 октомври в историята"}
{"url": "http://www.cross.bg/yulian-hristiyanite-konstantziii-1615853.html", "text": "/КРОСС/   Житие на свети мъченик АртемийСлед смъртта на император Константин Велики православните християни изтърпели тежко гонение от сина му Констанций, привърженик на ароаните, които отхвърлили истината за божествеността на Спасителя.След това трябвало да изтърпят гонение от друг род. Наследник на Констанций бил неговият роднина Юлиан, който от млади години ненавиждал християнската вяра и тайно се отрекъл от нея и станал наново езичник. Когато се възкачил на престола, той обявил всенародно, че служи на боговете. С всевъзможни средства употребил усилия да възстанови езичеството в цялата империя. Той открито показвал пренебрежение към ония християни, които били с граждански заслуги. Лишавал ги от местата и длъжностите им. Сам извършвал тържествено езически обряди. Принуждавал християните със свои средства да възстановяват разрушените езически храмове.Много християни, изповедници на правата вяра, загинали мъченически.Като се готвел за война с персите, Юлиан бил известно време в Антиохия. Тук бил силно раздразнен от мъжествената твърдост на християните. Изгоряло езическото капище. Юлиан обвинил християните в запалване на капището и почнал да ги предава на мъчения и смърт.По това време в Автиохия се намирал египетският управител Артемий, известен като славен воин още при Константин Велики. Той бил с Константин, когато на небето се появило чудосното знамение на Христовия кръст.При царуването на Констанций на него било поръчано да пренесе от Ахаия в Цариград мощите на светите апостоли Андрей, Лука и Тимотей. Ревностен в християнската вяра, той възнегодувал открито срещу императора и смело благовестял истината. Разярен, Юлиан не уважил в него ни предишните заслуги, ни званието му, ни преклонната му възраст. Предал го на жестоки мъчения. След това го осъдил на смърт.Свети Артемий бил посечен с меч в 361 година.© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).    ", "date": "2019.10.20", "title": "Св. мъченик Артемий"}
{"url": "http://www.cross.bg/voda-sofiiiska-deiinosti-1615985.html", "text": "/КРОСС/   На 21 октомври 2019 г. (понеделник), във връзка с пресвързване на сградно водопроводно отклонение на ул. „Широки път\" вилна зона „Малинова долина\" се налага спиране на водоподаването от 09:00 до 19:00 часа на клиентите на „Софийска вода\", живеещи в района на:ул. „Широки път\", ул. „Папур\", ул. „Трилистник\", ул. „Бяла река\"При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Широки път\" ъгъла с ул. „Папур\". На 21 октомври 2019 г. (понеделник), във връзка с пресвързване на сградно водопроводно отклонение на ул. „Ябълкова градина\" с. Бистрица се налага спиране на водоподаването от 09:00 до 19:00 часа на клиентите на „Софийска вода\", живеещи в района на:по ул. „Ябълкова градина\" от ул. „Черни връх\" до ул. „Върла поляна\"по ул. „Стефан Стамболов\" от ул. „Върла поляна\" до ул. „Горски път\"При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Марина поляна\" ъгъла с ул. „Калугерица\".Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\"Софийска вода\" АД предварително се извинява на своите клиенти за причинените временни неудобства! ", "date": "2019.10.20", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.cross.bg/transport-byrgas-avtobysi-1615974.html", "text": "/КРОСС/ Нови 56 електробусапоследнопоколение ще попълнят редиците на градския транспорт в Бургас. Закупуването им ще позволидасе учестятразписаниятапонатоваренителинии и да се оптимизира транспортната схема.  „Част от сегашните ни нови автобуси ще бъдат пренасочени към обслужване на съставните селища в общината. Така техните жители също ще се возят на екологично чисти и климатизирани транспортни средства\", съобщи Димитър Николов.    С увеличаването на подвижния състав общинският превозвач „Бургасбус\" ще разполага с достатъчно резервни автобуси, за да гарантира бърза реакция и подмянанапревознитесредства с изправнипри ПТП и повреди.    Времето за придвижване ще бъде намалено още с надграждане на систематаотбързиавтобуснилинии. За целта ще бъдатреконструираниновиучастъциотосновнитетранспортнитрасета. Поетапно ще бъде увеличен броятнакръстовищата с автоматизираноуправление. Информационнитабланавходнитеградскиартериищепредоставятинформациязазадръствания, ремонти, ПТП, задамогатводачитедапланиратмаршрутитеси и даоптимизиратвреметозапътуване.  Още преди да се сдобие с новите 56 електробуса, Община Бургас обнови цялостно професионалната гимназия по транспорт със специализираните й кабинети и работилници, а от тази есен в нея е разкрита паралелка „Електрически транспортни средства\". Друга новост от настоящата учебна 2019/2020 г. е тази, че успешно завършилите младежи получават в самото училище свидетелство за управление на МПС - категория С, без да заплащат допълнителни курсове за този документ.  ", "date": "2019.10.20", "title": " С 56 електробуса последно поколение ще се чака по-малко на спирките "}
{"url": "http://www.cross.bg/yambol-grada-kmet-1615982.html", "text": "/КРОСС/  Ямбол, един от най-старите градове, не само в България, но и в Европа. През годините бил промишлен център, средище на богата селскостопанска област, важен транспортен възел, културен и просветен център. А днес, определяна от част от гражданите като мръсен град, с разбити улици и закъсняващ градски транспорт. Да решат тези и други проблеми се заричат няколко кандидата за кметското място. Първият от тях е управлявал града 12 години.И в трите си мандата, Георги Славов получаваше подкрепата на ГЕРБ, но не и този път. Срещата с него е в обновения център на града. „И аз не получих сериозни и логични аргументи, доводи и обяснения - защо. Но приех и уважих мнението на партията. Не съм съгласен обаче с нея\", така Георги Славов обясни оттеглената подкрепа на ГЕРБ от кандидатурата му за кмет. „Има още неща, които трябва да се свършат. Но всички тези ремонти, благоустроявания, хубави неща, които се случват в кварталите, ги правим само и единствено с парите на града. А те не са толкова много, за да могат да станат бързо и лесно\", изтъкна Славов. „Общината, като община и аз също, като кмет, направихме повече от необходимото за това, новата болница да стартира, като ремонт, да бъде изградена и да се премести съществуващата. Държавата е тази, която е основният акционер и основният собственик на болницата, не общината. Ние бяхме като катализатор, като мотив, стимул това да се случва, да не го оставяме в забрава\", заяви кандидатът за кмет.Според него, осветлението на града е един голям проблем в момента. „Имаме готов проект. Въпрос на намиране на финансиране, за да се модернизира, реконструира или построи там, където няма такова\", каза още Георги Славов. Един от основните опоненти на досегашния кмет е дама, издигната от „БСП за България\". Тя е Катя Георгиева.  Целият й трудов стаж е в частния сектор. През последните 8 години е общински съветник. „В Ямбол се направи една огромна синя зона, от която всички граждани посиняват от яд. В същото време, по спирките хората висят с часове и се чувстват отчаяни. Това е една закопчана община, в която трудно се влиза. През последните 12 години в Ямбол се изляха много европейски и национални средства, постигнаха се доста неща в благоустрояването на централната градска част. Но това не доведе до желанието на младите, активните хора да останат в Ямбол и да видят перспектива за своята житейска и професионална реализация\", така Катя Георгиева критикува досегашното управление на града. Относно вината на общината и на държавата в казуса с Ямболската болница, Катя Георгиева изрази следното мнение: „Общината не може да стои като страничен наблюдател, защото ние нямаме добро качество на здравеопазването. Само 4, 7 процента от лекарите в Ямбол са до 35 години, над 40 процента от лекарите са в пенсионна възраст и над 50 процента от медицинските сестри са пенсионерки. Ние имаме реален проблем.Ще имаме сграда, но няма да имаме кадри. Т. е., ролята на общината е в кадровото подпомагане на ямболското здравеопазване\". Вместо на досегашния кмет, ГЕРБ дадоха доверието си на досегашния областен управител, преди това депутат от 42-то Народно събрание Димитър Иванов. Срещата с него е в един от крайните квартали на града. „Проблемите и исканията на нашите съграждани са идентични. Говорим за инфраструктура, детски площадки, видеонаблюдение\", сподели Иванов.По въпроса за болницата в града той е на мнение, че в рамките на година и половина след избор на изпълнител, Ямбол ще има ново лечебно заведение. „Ямбол има необходимост и от работа в кварталите, от намаляване на данъчната тежест, от реновиране на спортната инфраструктура, от здравеопазване, не само от нова болница, а от привличане на млади специалисти\", заяви още Димитър Иванов. Изненадващо, в битката за кметското място влиза Валентин Ревански, собственик на заведение, мандра и на местната кабелна телевизия. „Ако бъда подкрепен от гражданите на Ямбол, със сигурност ще видят резултата\", каза Ревански, по повод възстановяването на спортна зала „Диана\" в града. „Нещата, които искам да се променят тук са, кметът, както и неговата администрация да се среща, да чува и да решава проблемите на своите съграждани. За да бъдат решавани, на малките проблеми трябва да се гледа сериозно, а на големите - спокойно\", каза още Валентин Ревански.      ", "date": "2019.10.20", "title": "Ямбол - един от най-старите градове"}
