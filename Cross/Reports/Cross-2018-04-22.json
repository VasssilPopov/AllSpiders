{"url": "http://www.cross.bg/dyshi-kabyl-registratziya-1573149.html", "text": "/КРОСС/ 48 души са убити, 112 са ранени по нови данни на афганистанските власти при днешния самоубийствен атентат до център за регистрация на избиратели в Кабул. Ранени са били 54 души, предаде Ройтерс, като се позова на говорител на здравното министерство. Отговорност за акта пое групировката \"Ислямска държава\".Говорителят на вътрешното министерство Наджиб Данеш каза, че атентаторът се е самовзривил до центъра, където служители издавали карти за самоличност в рамките на процедурата по регистрация на избирателите за насрочените за октомври парламентарни избори.Експлозията унищожила автомобили и изпочупила стъклата на близките сгради, покривайки улицата с отломки.Това е най-тежката атака в Кабул от януари, когато бомба, скрита в линейка, отне живота на около 100 души.Днешният атентат беше извършен в западен район на столицата, в който живеят много представители на предимно шиитското малцинство хазара, нееднократно подлагано на атаки, за които отговорност пое ИД. Нападението беше извършенo въпреки засилените мерки за сигурност.  ", "date": "2018.04.22", "title": "”Ислямска държава” пое отговорност за атентата в Кабул"}
{"url": "http://www.cross.bg/evropeiiskite-april-bulgarskoto-1573143.html", "text": "/КРОСС/ Вицепрезидентът Илияна Йотова ще открие международен младежки семинар на тема \"Европа: Презареждане\" на 23 април в Информационния център на МО на ул. „Г. Раковски\" 106 от 10.00 ч. Семинарът е организиран от Националната студентска конфедерация по програма \"Еразъм+\" на ЕС от 22 до 29 април 2018 г. с подкрепата на Съюза на европейските федералисти и Европейското движение в България. Проектът ще посрещне необходимостта да се информира новото европейско поколение как работят европейските институции и правата и задълженията, които носи европейското гражданство.Младежки лидери от 14 европейски държави ще получат практически умения как да комуникират ЕС към младите граждани и изградят капацитет за организиране на информационни събития за насърчаване на активно европейско гражданство.. Идеите и знанията, получени по време на семинара ще бъдат използвани от всеки един участник на местно равнище и така ще се постигне мултипликационен ефект.Необходимостта от информираност относно формирането на европейските политики по време на Българското председателство на Съвета на ЕС, както и от приближаване на европейските институции до гражданите и преодоляване на демократичния дефицит на съюза прави темата на семинара особено актуална.Министърът за Българското председателство на Съвета на ЕС 2018 Лиляна Павлова,членовете на ЕП Андрей Ковачев, Ева Майдел и Петър Курумбашев, както и френският посланик Ерик Льобедел ще дискутират с участниците основните предизвикателства пред ЕС и ще им помогнат да изградят умения за европейска комуникация.Във връзка с това най-учтиво бихме желали да поканим Ваш представител за    отразяване на проявата в Информационния център на МО на ул. „Г. Раковски\" 106   на 23 април 2018 г. от 10.00 ч. ", "date": "2018.04.22", "title": "Вицепрезидентът Илияна Йотова ще откриe  международен младежки семинар"}
{"url": "http://www.cross.bg/bulgariya-tyutyunevi-izdeliya-1573145.html", "text": "/КРОСС/ СЗО и експерти от България, Европа и света настояха за подобряване и прилагане на политиката за контрол на тютюна в България и ЕС в контекста на ограничаване на рекламата, промоцията и спонсорството на тютюневи изделия.На кръгла маса, посветена на темата, д-р Гергана Гешанова, председател на Коалиция за живот без тютюнев дим, коментира, че у нас имаме големи традиции в производството на тютюневи изделия, но имаме и големи традиции в борбата с тютюнопушенето.„През 2005 г. беше приета рамковата конвенция за контрол на тютюна на СЗО. В България беше създадена и голямата гражданска инициатива „България без дим\", която обединява хиляди българи, които искат да не бъдат опушвани от тютюневия дим\", обясни Гешанова.Тя припомни, че тази гражданска инициатива помогна много за забраната на пушене на закрити обществени места. Според нея рекламата на цигари никога не показвала лошата страна на нещата.„Те никога не показват болница или човек, който не може да диша и умира от рак. Те показват една фалшива прекрасна страна на тютюнопушенето, която подлъгва голяма част от младите хора. В България сме извървели дълъг път - имаме забрана на пушене на обществени места на закрито, грозни снимки, висок акциз, забрана за реклама в медиите. Но все още има изключително дълъг път, който да извърви страната ни, за да достигнем най-добрите практики по света\", посочи още Гешанова.\"Готови сме да работим заедно с правителството и гражданските организации, за да постигнем мисията си. Това е бъдещето на децата на тази красива страна. Всяка година си отиват без време над 20 000 души в България поради тютюнопушене. Това е абсолютно неприемливо и трябва да работим много усърдно, за да се справим с това предизвикателство\", заяви д-р Скендер Сила, представител на СЗО и ръководител на офиса на Световната здравна организация за България.Той коментира, че всяка година тютюнът убива 7 милиона души и развива много болести.„Тютюнът не само утежнява здравната система, но и икономиките. Следователно всички здравни организации призовават всякакви форми на реклама на тютюневи изделия да бъдат забранени, за да може да се намали броят на тютюнопушещите. Съвсем ясно е доказано, че при излагане на реклами се увелича процентът на млади хора, които пушат. При това младите хора до 25-годишна възраст казват, че редовно са изложени на подобни реклами\", посочи представителят на СЗО.Скендер Сила изтъкна още, че в последното десетилетие в България тютюнопушенето се е увеличило.„Днес над 1 млн. от зрелите българи пушат. Това е поради липсата на стратегия и политика. СЗО е изключително угрижена за положението в България\", каза Сила.43% мъжете и 27% от жените пушат, което е далеч по-висока стойност спрямо глобалното ниво. България трябва спешно да се опита да се справи с тази епидемия, категоричен бе още представителят на СЗО.  ", "date": "2018.04.22", "title": "СЗО настоя за ограничаване на рекламата на тютюневи изделия"}
{"url": "http://www.cross.bg/skripal-gordon-politziya-1573144.html", "text": "/КРОСС/ Скотланд Ярд не коментира информацията на таблоида \"Сънди пипъл\", че британски следователи установили извършителя на престъплението в Солсбъри от 4 март, където бяха отровени бившият руски двоен агент Сергей Скрипал и дъщеря му Юлия. Това съобщи пресслужбата на столичната полиция, чиито контратерористи оглавяват разследването по случая, предаде ТАСС.Днес \"Сънди пипъл\" цитира полицейски източници, според които следствието подозира, че акцията срещу двамата Скрипал е извършена от 54-годишен бивш служител на руската Федерална служба за сигурност. Той бил известен с прякора \"Гордон\", използвал също фалшивото име Михаил Савицкис и още два псевдонима.Таблоидът твърди, че според полицията този човек е напуснал вече Острова и се е върнал в Русия, а в операцията срещу двата Скрипал е действала група от общо 6 души. \"Гордон\" бил експерт по източни бойни изкуства, по-специално по жиу-жицу, имал юридическо образование и бил в списъка с \"активни резерви\" на ФСС, тъй че имало възможност да е използван за мисии в чужбина.Според изданието британското следствие научило името на заподозрения на 16 април след петчасов разпит на Борис Карпичков, 59-годишен бивш служител от КГБ, избягал през 1998 г. във Великобритания. Той бил ръководител на \"Гордон\" по време на операция в Латвия в началото на 90-те. Вестникът помества дори снимка на предполагаемия изпълнител, но прикрива с черен правоъгълник очите и замъглява цялото лице, което прави разпознаването невъзможно, отбелязва ТАСС.Вчера \"Дейли телеграф\" съобщи, че британската полиция е установила ключовите заподозрени в покушението срещу двамата Скрипал. По данни на вестника полицията се опитва сега да образува дело срещу \"лица, представляващи интерес за следствието и предполагаемо завърнали се в Русия\". Според изданието властите във Великобритания смятат, че двете жертви са били отровени в дома им в Солсбъри от ударна бойна група, изпратена на Острова от руските власти. Агентите на Москва обработили с течно отровно вещество дръжката на вратата в жилището на Сергей Скрипал, се казва в материала.  ", "date": "2018.04.22", "title": "Скотланд Ярд не коментира публикациите за предполагаемия отровител на Скрипал"}
{"url": "http://www.cross.bg/gradysa-predimno-mesta-1573132.html", "text": "/КРОСС/ През нощта ще е ясно, през деня в понеделник времето ще остане топло и предимно слънчево.Около и след обяд над североизточните и планинските райони на Югозападна България ще се развие купеста облачност, но само на отделни места ще превали, възможно е и да прегърми. Ще духа слаб северозападен вятър, в Източна България - ще се ориентира от изток-югоизток. Минималните температури ще са между 7 и 12 градуса, дневните стойности ще са в интервал предимно между 25 и 30 градуса.В планините ще бъде предимно слънчево и топло. В следобедните часове ще се развие купеста облачност, но само на отделни места в Рило-Родопска област ще превали, възможно е и да прегърми. Ще духа слаб до умерен северозападен вятър. Максималната температура на височина 1200 м ще е около 18 градуса, на 2000 м - около 11 градуса.Над Черноморието ще бъде предимно слънчево. Около и след обяд ще се развие купеста облачност, но само на отделни места по Северното Черноморие ще превали, възможно е и да прегърми. Ще духа слаб до умерен вятър, който ще се ориентира от изток-североизток. Ще се затопли и максималните температури ще са между 18 и 23 градуса. Температурата на морската вода е 12-13 градуса. Вълнението на морето ще е 1-2 бала.През първата половина от новата седмица времето ще остане топло и предимно слънчево. В следобедните часове, главно над планинските райони, ще се развива купеста облачност, по-значителна във вторник и през нощта срещу сряда, когато на отделни места ще превали краткотраен дъжд, ще прегърми.В сряда след пладне краткотрайни превалявания ще има главно в Рило-Родопската област. Вятърът ще е от запад-северозапад, предимно слаб. Минималните температури най-често ще са между 9 и 14 градуса, а дневните през повечето дни - между 25 и 30 градуса. ", "date": "2018.04.22", "title": "Очаква ни топла и слънчева седмица с краткотрайни валежи на места"}
{"url": "http://www.cross.bg/kabyl-atentatut-eksploziyata-1573146.html", "text": "/КРОСС/ Най-малко 48 души са убити, а 112 са ранени при самоубийствен атентат в Кабул. Атентатът бе извършен срещу център за регистрация на избиратели в столицата.Сред убитите има най-малко 21 жени и пет деца.\"Хората се бяха събрали, за да си вземат картите за самоличност. Експлозията стана на входа. Беше атентатор самоубиец. Има жертви, но още не знаем колко\", каза началникът на полицията в Кабул Дауд Амин.Атентатът е извършен в източната част на столицата, в населения главно с шиити квартал \"Даш е Барши\".Отговорност за нападението пое \"Ислямска държава\".Няма пострадали български военнослужещи при атентата, докладва полковник Георги Маргитин - национален командир на 35-ия контингент на Въоръжените ни сили, който участва в мисията на НАТО \"Решителна подкрепа\" в Афганистан, съобщи Пресцентърът на Министерството на отбраната.Експлозията е станала на голямо разстояние от базата, в която работят и живеят българските военни. ", "date": "2018.04.22", "title": "Поне 48 загинали и над 100 ранени при атентата в Кабул"}
{"url": "http://www.cross.bg/trima-dyshi-zastrelya-1573142.html", "text": "/КРОСС/ Гол мъж застреля трима души в Нешвил, САЩ, съобщава местната полиция. Мъжът е влезнал в заведени в предградието Антиохия и е стрелял с пушка.Властите съобщават и за четирима ранени. Клиент на заведението е успял да отнеме оръжието от мъжа, който след това е избягалПолицият първоначално описва извършителя като \"бял мъж с къса коса\". По-късно идентифицират и подозират в убийствата Травис Рейкинг. ", "date": "2018.04.22", "title": "Гол мъж застреля трима души в заведение в САЩ"}
{"url": "http://www.cross.bg/midultun-pipa-printz-1573133.html", "text": "/КРОСС/ Пипа Мидълтън, по-малката сестра на херцогинята на Кембридж и балдъза на принц Уилям, е бременна с първата си рожба, съобщава в. \"Сън\", цитиран от агенция Ройтерс.34-годишната Пипа Мидълтън се сдоби със световна популярност, когато тя бе избрана за кума на венчавката на сестра си Катрин с принц Уилям през 2011 г.Бебето на Мидълтън и на нейния съпруг - финансиста Джеймс Матюс, се очаква през октомври.Всеки момент се очаква херцогинята на Кембридж Катрин да роди своята трета рожба, припомня изданието. ", "date": "2018.04.22", "title": "Сестрата на херцогиня Кейт Пипа Мидълтън е в очакване на първото си дете"}
{"url": "http://www.cross.bg/iiovev-putya-izgradeni-1573148.html", "text": "/КРОСС/ Заместник - министърът на регионалното развитие и благоустройството инж.Валентин Йовев инспектира новия обходен път за с. Тикале, Смолянско.Около пътя са изградени нови подпорни стени, заздравена е пътната основа, изградени са системи за отводняване и обезопасителни съоръжения, поставени са необходимите знаци и пътна сигнализация. Движението по пътя вече е пуснато. По него не могат да се движат тежкотоварни автомобили. На днешната проверка на участъка присъстваха и кметът на гр.Смолян Николай Мелемов, заместник - областният управител на Смолян Владимир Гърбелов, представители на ръководството на фирмата - изпълнител на обекта.Пътят е алтернативно трасе, заобикалящо свлачището, което затвори главен път Смолян - Мадан в района на селото. Свлачището е в относително устойчиво състояние и не се забелязва движение при извършената проверка, установи на място още зам.-министър Йовев. ", "date": "2018.04.22", "title": "Зам.-министър Йовев инспектира новия обходен път за Тикале"}
{"url": "http://www.cross.bg/kabyl-postradali-nyama-1573137.html", "text": "/КРОСС/ Няма пострадали български военнослужещи при атентата в Кабул, извършен тази сутрин. Това докладва полковник Георги Маргитин - национален командир на 35-ия контингент на Въоръжените ни сили, който участва в мисията на НАТО \"Решителна подкрепа\" в Афганистан, цитиран от пресцентъра на Министерството на външните работи.Най-малко 31 души загинаха, а 54 бяха ранени при самоубийствен атентат срещу център за регистрация в избирателните списъци в афганистанската столица Кабул. Групировката \"Ислямска държава\" пое отговорност за атаката.Експлозията е станала на голямо разстояние от базата, в която работят и живеят българските военни. Атентатът е извършен в източната част на столицата, в населения главно с шиити квартал \"Даш е Барши\".  ", "date": "2018.04.22", "title": "Няма пострадали български военни при атаката в Кабул"}
{"url": "http://www.cross.bg/dobrich-grada-otstranyavaneto-1573134.html", "text": "/КРОСС/ До един час се очаква да бъде възстановено нормалното водоподаване в Добрич. Това увери директорът на ВиК - Добрич Тодор Гигински. Поради възникнали множество аварии по водопровода, захранващ града с вода, към помпена станция „Приморци\", част от Добрич е с нарушено водоподаване.Причината за авариите е недобре поддържаната, близо 20 години, ВиК инфраструктура.За отстраняването на авариите вече трети ден денонощно работят пет екипа, съобщи още директорът и заяви категорично, че след отстраняването на възникналите проблеми ВиК мрежата на града ще бъде подготвена за летния сезон.От два дни ВиК - дружеството непрекъснато подава информация към Министерството на регионалното развитие и благоустройството за хода на ремонтните дейности. ", "date": "2018.04.22", "title": "До час се очаква да бъде възстановено водоподаването в Добрич"}
{"url": "http://www.cross.bg/portun-dayn-godina-genotzid-1573138.html", "text": "/КРОСС/ Великобритания може да бъде наречена „световен рекордьор по геноцид\". Така коментира в четвъртък официалният представител на МВнР на РФ Мария Захарова твърденията на посланика на Обединеното кралство в Москва Лори Бристоу за това, че Русия уж е причастна към редица убийства по поръчка на държавата.„Великобритания е световен рекордьор по геноцид - отбеляза тя. Страшно е да си представим колко милиона невинни хора са били унищожени в колониите на Британия\".Според нея, по различни оценки, англичаните са унищожили до 90-95% от аборигените на Австралия при колонизацията на континента.Като пример дипломатът напомни също как през 1870-те години „англичаните са осъществили геноцид на зулусите в Капската колония, а през 1954-1961 години - геноцид над народа кикуйю в Кения.. „В отговор на убийството на 32 бели колонисти английските власти са унищожили 300 хил. представители на народността кикуйю и още 1,5 милиона души са натикали в лагери\" - подчерта тя.Като цяло представителката на МВнР огласи 17 страници архивни данни за нелицеприятните действия на Великобритания на световната арена в течение на много години.Представителката на МВнР обърна внимание също на странните смъртни случаи на британски учени, част от които са работили в лабораторията в Портън-Даун.През 2001 година в Солсбъри умира съветският учен-микробиолог, бившият директор на Ленинградския институт за особено чисти биопрепарати Владимир Пасечник. Официалната версия е инсулт, той е работел в лабораторията в Портън-Даун, отбеляза дипломатът. - През 1989 г. Пасечник, намирайки се във Франция е помолил за политическо убежище във Великобритания, предал на британските специални служби информация за уж секретни разработки на биологическо оръжие на СССР\".Освен това през юли 2003 година в графство Оксфордшир загива експертът в областта на биологическото оръжие Дейвид Кейли. „Официалната причина е самоубийство. Кейли е бил критик на правителството на Тони Блеър и е считал, че нахлуването в Ирак през 2003 година е основано на фалшифицирани данни\" - каза Захарова.„През 2004 година в резултат от падането на частен самолет загива Пол Норман, работил в секретната лаборатория в Портън-Даун - обърна внимание дипломатът - Норман е заемал поста на умрелия през 2003 година Кейли.Лабораторията в Портън-Даун стана широко известна след инцидента с отравянето на 4 март на бившия полковник от ГРУ Сергей Скрипал и дъщеря му Юлия в английския Солсбъри (обектът се намира недалеч от този град). Още на 12 март премиер министърът на Обединеното кралство Тереза Мей, позовавайки се на експертите от Портън-Даун заяви, че уж Русия е произвеждала веществото, с което са отровени двамата Скрипал. На това основание тя обвини Москва в причастност към инцидента, което повлече след себе си продължителна дипломатическа криза. По-късно ръководителят на лабораторията Хари Ейткенхенд в интервю за телевизионния канал Sky News съобщи, че британските специалисти не са могли да установят произхода на веществото, използвано в Солсбъри.  ", "date": "2018.04.22", "title": "Захарова: Великобритания е „световен рекордьор по геноцид“"}
{"url": "http://www.cross.bg/alyosha-dakov-suvetnik-1573135.html", "text": "/КРОСС/ На 23 април (понеделник) общинският съветник от БСП в СОС Альоша Даков бъде на разположение на софиянци от 16.00 до 18.00 часа, в клуба на БСП в ж.к. \"Дианабад\", бл. 17 (срещу магазин „BMB\").Желаещите може да се запишат предварително на телефон 0899 834 282. ", "date": "2018.04.22", "title": "Общинският съветник от БСП в СОС Альоша Даков ще проведе приемна за граждани"}
{"url": "http://www.cross.bg/sarkisyan-armeniya-pashinyan-1573130.html", "text": "/КРОСС/ В столицата на Армения - Ереван, избухнаха нови сблъсъци между протестиращи и полиция. Арестуван е лидерът на опозицията Никол Пашинян. Това стана след провала на опитите да се прекратят антиправителствените протести в Армения.Разговорът между арменския премиер Серж Саркисян с Пашинян приключи бързо.  \"Дошъл съм да обсъдим вашата оставка\", каза Пашинян на премиера пред телевизионните камери.\"Това не е диалог, това е шантаж\",  заяви Саркисян и напусна залата в хотела, където бе насрочена срещата.Опозицията в Армения иска  оставката на премиера във връзка с конституционна поправка, която според опонентите му е опит той да се задържи на власт. Серж Саркисян беше избран за премиер след като служи максималния срок от два мандата като президент. Докато беше държавен глава той промени конституцията, превръщайки страната в парламентарна република, в която властта е в ръцете на правителството.  ", "date": "2018.04.22", "title": "В Ереван избухнаха нови сблъсъци между протестиращи и полиция"}
{"url": "http://www.cross.bg/koral-kumping-protestirashtite-1573131.html", "text": "/КРОСС/ При засилено полицейско присъствие и частни охранители на къмпинг \"Корал\" започна протестът на екозащитници. Причината е, че частна фирма огради близо 120 дка терен, в който попада и единственият път, който води до плажната ивица, предава БНР.Въпреки очакванията за сблъсъци, между частните охранители и протестиращите напрежение няма. По пътя за къмпинга има повече от 5 полицейски поста, които са спирали колите с протестиращи за щателна проверка. Вече един час хората, които защитават малкото останала незастроена територия по морето стоят пред оградения път с разпънат транспарант, на който пише \"\"Ибердрола\", ти ли ще унищожиш Корала и Дюните\". \"Ибедрола\" е испанската форма, закупила терена. \"Колове на беззаконието, поставени в тялото на Корал\" - така протестиращите описват оградата, която спира достъпа до плажа. Заради оградения път до плажната ивица не може да стигне и линейка.Адвокат Дончо Бораджиев обясни: \"Едни колове са забити надълбоко в едни пясъчни дюни, защитени по закон. От тук човек с багаж под ръка и дете не може да мине. За количка да не говорим. По Конституция имаме свободен достъп до плажовете. Плажовете и брегът около тях е държавна собственост. Черноморското крайбрежие е национално богатство и ние не можем да си позволим да бъде заграбено по този начин\".Представители на частната фирма също бяха на протеста. Те твърдят, че не предвиждат да строят ваканционно селище, но не искат в частната територия да има поставени палатки и каравани. Протестиращите пък заявиха, че ще се борят до последно срещу приемането на Общия устройствен план на Царево, който предвижда застрояването и на къмпинг \"Корал\".  ", "date": "2018.04.22", "title": "Екозащитници протестират на къмпинг \"Корал\" при засилено полицейско присъствие"}
{"url": "http://www.cross.bg/ninova-zayavi-radev-1573136.html", "text": "/КРОСС/ \"Ако искаме да променяме България, трябва да започнем от себе си\". Това заяви председателят на БСП Корнелия Нинова пред БНР. Нинова коментира предложението да се намалят заплатите на депутатите, както и ваканциите, които са дори повече от ученическите, но не и като на работещите българи. Нинова припомни речта си от преди година в централата на ООН, когато е била избрана за  вицепрезидент на Социалистическия интернационал, където казва: „Ако искаме да променяме света, трябва да започнем от себе си. Пропастта между политическия елит в Европа и в България и народите ни се увеличава. Смятам, че всяка привилегия, е стъпка към политическото ни самоубийство \". Според нея всички говорят лицемерно колко са големи неравенствата, но с действията си увеличават тези неравенства. Тя подчерта, че 400 000 българи работят на минимална заплата, увеличена с 50 лв., а депутатската с 564 лв. 2/3 от българите работят под средната заплата, която се е увеличила със 120 лв., а за този период депутатската - с 564 лв.Председателят на БСП опроверга твърдението, че високата заплата гарантира някаква корупционна бариера. „В миналия парламент правихме кампания против лобистките закони - преброихме 42. Ако има логика в това, защо на кметове, общински съветници и всички, от които зависи да издадат лиценз, разрешение, документ и където се раждат корупционните практики, да не направим и техните заплати 3540 лв.?\", попита тя и заяви, че няма никаква логика, освен нежелание депутатите да се откажат от привилегии. Според нея политиците трябва сами да започнат промяната или вълната, която идва не само в България, ще помете политическото статукво. Нинова е на мнение, че идеята за намаляване на заплатите не се приема, заради мандатното мислене - докато са на власт да вземат всичко, което могат, а после не ги интересува. „Аз имам вътрешно убеждение в това от години и съм правила такива предложения. Смятам, че това е жизнено важно за политическата класа - да даде сигнал към народа си, че разбира как живее той и ще бъде част от този живот. Иначе народът ще ни помете\", каза още Нинова. Тя подкрепи думите на президента Радев, че трябва да се промени статуквото и държавата да се управлява на светло. „Промяната може да се случи и да започне с прозрачност, информираност и  да е на светло,но  и да продължи със следващи крачки - мерки и всеки да си понесе отговорност, когато е престъпил закона\", категорична е Нинова. По повод ареста на кметицата на „Младост\", председателят на БСП заяви, че по доказателствата ще се поизнесат органите, но начинът, по който беше направен, е минал границите. „Задържането, 5 часа на улицата с белезници, е повече показност, отколкото съдържание\", посочи тя. Нинова припомни, че подобни показни акции са се случвали в ерата „Цветанов\", когато се раздаваха присъди от трибуната, а България беше осъдена няколко пъти в Страсбург. „Тези пари ги плати народът. С показност няма да преборим престъпността, а с железни доказателства и воля това да става\", подчерта тя.„Майките от протеста на хората с увреждания бяха дошли в парламента за среща с БСП и не бяха допуснати, без сериозни причини, освен надписа на фланелките им, че системата убива. Да не се допусне някой, който е недоволен от управлението - за мен това е тежка цензура\", каза още тя. Според нея управляващите не искат да се чуе различно мнение и критика. „След като не могат да се справят със злоупотребите в системата и неправилно издадените решения на ТЕЛК  наказват тези, които наистина имат нужда от подкрепа\", допълни тя. Нинова отбеляза, че това не се случва за първи път - когато не могат да се справят с един проблем, наказват изрядните. Като пример посочи закупуването на касови апарати. „Тъй като имало теч в системата на НАП и не се плащат данъци, вместо да заловиш нарушителите, изрядните търговците трябваше да си купят нови касови апарати\", припомни тя. Има стратегия за сваляне на авторитета на президента РадевВъв връзка с КСНС Нинова заяви, че ГЕРБ налагат мнението, че те са европейци, а всеки, който говори нещо различно, е антиевропеец. „Това е абсолютно измислена и манипулативна теза. Но това, както каза Радев, окарикатурява  идеята за ЕС\", коментира тя. Нинова припомни, че когато БСП са заяви позиция против двойния стандарт за храните, са били обвинени в антиевропейско поведение. „Но днес цяла Европа е съгласна с това. Когато казахме не на Истанбулската конвенция, стана огромен скандал как БСП ще извади България от Европа. Когато Борисов я изтегли, антиевропеец ли е? По случая „Скрипал\" призовахме да не се гонят дипломати - ние бяхме антиевропейци, а когато Борисов каза, че няма да гоним - това е държавническа позиция\", подчерта лидерът на левицата. Тя сподели, че се е изненадала от изявлението на Цветанов след края на КСНС, защото вътре и дума не е ставало за излизане от ЕС и НАТО. Според нея има страх от авторитета на президента Радев. „ГЕРБ не приемат, че загубиха една институция с победата на Радев. Те не могат да приемат, че може да има институция, която да не им е послушна. Борисов и Цветанов атакуваха в синхрон президента Радев по време на КСНС. Виждам стратегия за сваляне на авторитета на Радев, но тя има обратен ефект\", заяви Корнелия Нинова. ", "date": "2018.04.22", "title": "Нинова: Още преди година заявих в ООН в Ню Йорк - откажете се от привилегиите                                                                                    "}
{"url": "http://www.cross.bg/ostrov-reda-tyristicheski-1573139.html", "text": "/КРОСС/ Полицията във Франция евакуира остров Мон Сен Мишел - едно от най-натоварените туристически места в Долна Нормандия. Мярката се наложила заради издирването на заподозрян, за когото се смята, че е отправил заплахи към местната служба за сигурност, съобщава БГНЕС.Източник в полицията каза, че туристически гид е подал сигнал за мъж, пътувал в маршрутката, която отвеждаща туристите до скалистия остров. Мъжът правил заплашителни коментари към местните сили на реда.Полицията проследила движението на мъжа благодарение на системите за видеонаблюдение.Органите на реда определят операцията като „предпазна мярка\". До нейния край над острова кръжал полицейски хеликоптер, а някои от хотелите били опразнени.  ", "date": "2018.04.22", "title": "Евакуираха френския остров Мон Сен Мишел"}
{"url": "http://www.cross.bg/avtobys-puteka-pazardzhik-1573140.html", "text": "/КРОСС/ 82-годишна жена е настанена в Областната болница в Пазарджик в тежко състояние, след като беше блъсната от автобус в града, съобщава „Фокус\".Сигналът за инцидента е подаден малко след 12 ч. днес.Инцидентът е станал на пешеходна пътека, на която жената е пресичала в момента на удара.По първоначални данни водачът на междуселищния автобус не е употребил алкохол.   ", "date": "2018.04.22", "title": "Автобус блъсна възрастна жена на пешеходна пътека в Пазарджик"}
{"url": "http://www.cross.bg/edinamiks-beshe-trakite-1573141.html", "text": "/КРОСС/ Наздраве за момчетата от отбора на „еДинамикс\" (Стара Загора), които спечелиха първия регионален полуфинал на Каменица Фен Купа 2018 за областите Стара Загора и Сливен! Победата е техният билет за националните финали на турнира, които ще се проведат през септември. Пътят им към първото място беше осеян с множество препятствия в лицето на доказани отбори като „DEKOTEX\", „Ел Галактикос\", „Форест\" и „Траките\".Финалният мач изправи шампионите срещу техните подгласници от тима на „Траките\" (Стара Загора). Срещата протече много равностойно и в духа на феърплей. „Траките\" откриха резултата в средата на първото полувреме с гол на Пламен Русков, а Ивелин Вълчев от „еДинамикс\" изравни в последните минути на втората половина. При последвалите дузпи „Траките\" допуснаха фатална грешка и отстъпиха първото място на „еДинамикс\" с крайното 4:3.Триумфът на „еДинимакис\" беше „подсладен\" и от присъствието на футболната легенда Божидар Искренов, който им връчи купата и им заръча да представят достойно Стара Загора в националните финали. Там те ще трябва да се изправят срещу останалите 9 регионални шампиони от всички краища на България и да премерят сили с тях за голямата награда - посещение на мач на любим футболен отбор в рамките на Европа.Третото място в Стара Загора остана за момчетата от „ТЕЦ Марица изток-2\" (с. Ковачево), а четвърти се наредиха „Форест\" (Казанлък). За „Най-добър вратар\" беше обявен Пламен Костов от „Форест\" (Казанлък). Титлата „Най-атрактивен състезател\" беше присъдена на Динко Динев от тима на шампионите „еДинамикс\", а почетното отличие „Най-спортсменски отбор\" отиде при момчетата от „Еко Асорти\" (Сливен).Освен тимовете на първите 4 призови места, с много награди се сдобиха и посетителите на стадион „Берое\" в града на липите. Над 30 от тях спечелиха оригинални футболни топки LEGEA, близо 250 човека получиха бирени чаши, карти за игра и други награди. Telenor също зарадва 70 фена с атрактивни награди като GPS фитнес гривна, плажни хавлии, сенници за кола, фланелки, спортни бутилки за вода и др. И през двата дни на регионалната надпревара атмосферата на терен беше на много високо ниво, но трудно може да се опише онова, което трябва да се изпита. Следващият шанс за феновете да се докоснат до емоциите на най-големия и вълнуващ футболен турнир за приятели в България е на 28 и 29 април на игрищата на младежки спортен център „Гребна база\" в Пловдив.Регистрациите за Фен Купа 2018 продължават с пълна сила за по-голямата част от България. Най-скоро изтича срокът за отборите от Варна, Добрич и Шумен на 24 април (вторник), а след това, на 8 май, затварят регистрациите за Бургас и Ямбол.Наздраве за всички предстоящи футболни моменти през сезона! Снимки и още актуална информация за най-големия и вълнуващ футболен турнир за любители в България можете да намерите на  и на официалната страница на турнира .  ", "date": "2018.04.22", "title": "Наздраве за отбора на „еДинамикс“ (Стара Загора) – регионален шампион на Фен Купа 2018 за Стара Загора и Сливен"}
{"url": "http://www.cross.bg/rila-deteto-bratovched-1573124.html", "text": "/КРОСС/ 35-годишен мъж от град Рила е задържан късно снощи за многократно извършвани насилствени действия спрямо 4-годишно момиче, дете на негов първи братовчед.Към 16.30 ч. вчера в спешното отделение на МБАЛ Благоевград е дошло за преглед 4-годишно момиче от ромски произход заедно с родителите си. То е разказало на своя близка, че „татко й няколко пъти й правил лоши неща\", съобщи БГНЕС.Бащата на момичето две години е лежал в затвора, поради което детето е отглеждано от негов първи братовчед, който не живее в ромската махала на Рила. Детето е наричало въпросния братовчед „татко\".След като близката разказала на родителите споделеното от момиченцето, те отишли в полицейски участък в Рила, за да съобщят, че детето им е насилвано от близкия родственик. Полицаите им казали, че първо трябва да отидат на преглед при гинеколог. Към 19 ч. снощи д-р Здравко Карагогов от АГ отделението на МБАЛ „Благоевград\" е констатирал, че дето е насилвано и има разкъсвания.Към 20 ч. след установяването на насилие над детето в болницата е пристигнал екип от РПУ Рила със следовател, които са взели детето и родителите му и са ги отвели в участъка да дават показания.След това 35-годишният Бисер Т. е задържан с полицейска заповед за 24 часа. Уведомена е и районна прокуратура Дупница.  ", "date": "2018.04.22", "title": "Задържаха 35-годишен мъж за изнасилване на 4-годишно дете"}
{"url": "http://www.cross.bg/agentziyata-imoti-karta-1573120.html", "text": "/КРОСС/ Статусът на заявлението за издаване на документи от Агенцията по геодезия, картография и кадастър и това готови ли са могат да бъдат проследявани на страницата на Агенцията, без да се налага гражданите да ходят на място в офисите на службата. Такава възможност дава кадастрално-административната информационна система \"КАИС\" на Агенцията по геодезия, картография и кадастър с интернет адрес https://kais.cadastre.bg/bg/Services.В системата могат да се подават по електронен път заявления за нанасяне на настъпили промени в кадастралния регистър на недвижимите имоти, издаване на скица за имот или сграда в урбанизирана или неурбанизирана територия, предоставяне на копие от кадастрална карта в графичен вид и други.В он-лайн портала могат да се заявят и различни видове справки - за граници и кадастрална информация за имоти, справки по кадастрална карта, за собствениците и носителите на други вещни права за един имот от кадастралния регистър на недвижимите имоти, копия от кадастрални карти в графичен вид, извадки от кадастралната карта с данни от кадастралния регистър на недвижимите имоти за един имот, копие на кадастрална карта в цифров вид без данни за собствеността и други.За използването на услугите, предоставяни чрез КАИС, е необходимо да се направи електронна регистрация на клиента, чрез която той получава потребителско име и парола за идентификация в портала. Всеки регистриран потребител получава уникален клиентски номер в системата. От всички услуги, предоставяни от Агенцията, гражданите могат да се възползват по електронен път, при това с 30% по-евтино, в сравнение с тези на гише.Облекчението цели улесняване на хората и бизнеса и е част от мерките, предприети от Министерството на регионалното развитие и благоустройството и неговите структури, в посока намаляване на административната тежест и подобряване на условията за инвестиции в страната. С общините и ведомствата АГКК има сключени споразумения за достъп до информационната система на кадастъра за извършване на справки, заявяване и получаване на електронни скици или схеми за имоти тяхна собственост, или за имоти собственост на физически и юридически лица, които са им необходими за провежданите от дадена община или ведомство административни процедури. Сключените споразумения с общините дават възможност на гражданите и юридическите лица за достъп до услугите, предоставяни от Агенцията на общинско ниво.Чрез  отдалечен достъп до информационната система на кадастъра нотариусите също могат да заявяват и да получават от АГКК електронни скици и схеми, които да заверяват и да използват за провежданите от тях нотариални производства. По този начин не е необходимо от страните по една нотариална сделка да се изискват скици и схеми на хартиен носител.За цялата страна от началото на годината досега подадените заявления за услуги от АГКК са близо 70 хиляди, като само 10% от предоставяните от агенцията услуги са заявени електронно.Само в София месечно се подават над 7 хиляди заявления, средно дневно това са по около 450 човека, преминали през офисите на АГКК, а в цялата страна - средно на ден са около 2 000 човека.Също за улеснение на гражданите и бизнеса, в столицата, освен в централната сграда на Агенцията, работят още 8 изнесени офиса. Всеки гражданин може да посочи изрично в кой офис би желал да получи издадените документи.  ", "date": "2018.04.22", "title": "Проверяваме по електронен път движението на документи в кадастъра "}
{"url": "http://www.cross.bg/trump-zarif-iran-1573123.html", "text": "/КРОСС/ Стремежът на САЩ да промени ядреното споразумение с Иран изпраща \"много опасно послание\", че страните никога не трябва да преговарят с Вашингтон. Това предупреди иранският външен министър Мохамед Джавад Зариф, цитиран от \"Ройтерс\".Предупреждението на Зариф идва в момент, когато президентът на САЩ Доналд Тръмп се готви за среща със севернокорейския вожд Ким Чен-ун, на която да разговарят за премахване на ядрените оръжия на Корейския полуостров.Зариф коментира пред журналисти в Ню Йорк, че няма смисъл френският президент Еманюел Макрон и германският канцлер Ангела Меркел да се опитват да успокоят Тръмп. Очаква се до 12 май американският президент да реши дали да възстанови икономическите санкции срещу Техеран, отменени през 2015 г. по силата на ядреното споразумение между Иран и шестте световни сили. Тръмп оказа натиск върху европейските съюзници на САЩ да работят за коригиране на споразумението. Очаква се тази седмица Меркел и Макрон да се срещнат с Тръмп във Вашингтон.\"САЩ не само не приложиха своята част от споразумението, а искат и още\", изтъкна Зариф. Според иранския външен министър посланието, което се изпраща на света, е, че \"не трябва да се сключват споразумения със САЩ, защото в края на деня ръководният принцип на САЩ е \"моето си е мое, твоето подлежи на преговори\". ", "date": "2018.04.22", "title": "Иран предупреди Северна Корея да не сключва сделки с Тръмп"}
{"url": "http://www.cross.bg/internet-plashtaniya-bezkasovo-1573121.html", "text": "/КРОСС/ Над 250 000 битови клиенти на ЧЕЗ предпочитат да плащат безкасово сметките си за електроенергия. Те използват банките, интернет, терминални устройства или мобилния си телефон, като най-предпочитаните начини за безкасово разплащане са по интернет и директния дебит на банките. Броят на осъществените безкасови транзакции за периода януари - март е 752 000, с което достигна 17% от общия брой плащания през тези месеци. От тях 281 000 плащания са извършени по банков път. За първото тримесечие на тази година се регистрира и ръст от 14% при интернет плащанията - над 468 000, спрямо същия период на миналата 2017 г.Безкасовите начини на плащане спестяват време и усилия на потребителите и ги правят независими от мястото и работното време на касите. През последните години устойчиво нараства броят на клиентите на ЧЕЗ, които предпочитат да бъдат обслужвани от разстояние. Компанията предлага 9 начина за безкасово плащане - по банков път чрез директен дебит, банкомат или платежно нареждане, по интернет чрез интернет банкиране, системите на ePay.bg, ОББ, Icard.bg и Транскарт или директно през сайта на ЧЕЗ, с sms през системите на ePay и Icard.Подробна информация за възможностите за различните видове плащания може да се получи в най-близкия Център за обслужване на клиенти на „ЧЕЗ Електро България\" АД, на телефонна линия 0700 10 010, на info@cezelectro.bg, както и на сайта на компанията www.cez.bg, секция „За клиента\".  ", "date": "2018.04.22", "title": "250 000 битови клиенти на ЧЕЗ Електро плащат безкасов сметките си за ток"}
{"url": "http://www.cross.bg/rysiya-mnenie-naprezhenieto-1573122.html", "text": "/КРОСС/ Развитието на кризата в Сирия изостря българските страхове, че новата Студена война може да прерасне в гореща. Симпатиите към Русия не се увеличават, но бележат съществен ръст антизападните настроения. Над половината (55%) от пълнолетните българи са на мнение, че напрежението между Запада и Русия през идните месеци ще продължи да нараства. Това показват данните от последното национално представително изследване на Агенция \"АФИС\". На обратното мнение - че напрежението ще спадне, са едва 17%. Още 30% смятат, че градусът на напрежението ще се запази на сегашното ниво.На въпрос кой се стреми към конфликт между Запада и Русия, 44% отговарят, че \"главно Западът\" желае влошаване на обстановката. Само 5% дават противоположния отговор - \"главно Русия\".На въпрос, ако подобно напрежение се запази или нарасне, каква трябва да бъде позицията на България, категорично преобладаващият отговор на 64% от анкетираните е - \"възможно най-неутрална\". Общо 11% смятат, че България трябва да застане на страната на Запада, а общо 25% - на страната на Русия.Влияе ли случващото се на международната арена на вътрешнополитическите нагласи и ориентации? Отговорът е и не, и да, отговарят от \"Афис\". Промяна в електоралните нагласи няма. Ако сега се стигне до избори за Народно събрание, в новия парламент ще попаднат в низходящ ред ГЕРБ, БСП, ДПС и Обединените патриоти. За сметка на това рязко е скочил делът на гражданите, които не възнамеряват да подкрепят нито една партия или коалиция - от 29% на 36%.Геополитическата криза обаче оказва силно влияние на доверието в някои основни институции и водещи политически лидери. Рязък спад на доверието от \"Афис\" регистрират спрямо Европейския съюз и Българската армия - съответно с 9 и 5 пункта в рамките само на последния месец. За сметка на това с 5 пункта се е покачило доверието в президентската институция.Снимка 352089Източник: АфисОт друга страна, като най-адекватна и близка до позицията на мнозинството от хората се възприема позицията на трима от политическите лидери - Бойко Борисов, Корнелия Нинова и Волен Сидеров. Доверието в тях е нараснало съответно с 3, 5 и 5 пункта. Доверието във всички останали политически лидери спада.Всичко това едва ли може да се тълкува като изненада. Борисов, наред с няколко страни в ЕС, се въздържа да даде безрезервна подкрепа за акцията на трите западни страни в Сирия, преди това и по казуса \"Скрипал\". С това се доближи до доминиращото обществено мнение по въпроса.Симпатиите към Русия нито намаляват, нито се увеличават, но за сметка на това бележат съществен ръст антизападните настроения.Агенция \"АФИС\" е осъществила проучването в периода 13-17 април. Интервюирани пряко \"лице в лице\" в техните домове са били 1021 пълнолетни български граждани.  ", "date": "2018.04.22", "title": "\"АФИС\": 44% смятат, че \"главно Западът\" желае влошаване на международната обстановка"}
{"url": "http://www.cross.bg/kaleiin-tochki-vladinova-1573125.html", "text": "/КРОСС/ Първи медал за България от Световната купа по художествена гимнастика в Ташкент. Боряна Калейн завоюва бронз за съчетанието си с обръч.Родната гимнастичка изигра много добре своята композиция и получи оценка от 18.950 точки, от които 10.500 за трудност.Шампионка на обръч стана рускинята Александра Солдатова с 19.900 точки, която спечели и титлата в многобоя. Втора е Линой Ашрам (Израел) с 19.400 точки.Другата българка Невяна Владинова допусна грешки в изпълнението си на финала на топка и остана осма с 16.150 точки.Финалите на бухалки и лента с участието на Калейн и Владинова са по-късно днес.В многобоя, който завърши в събота, Владинова се нареди на шесто място, а Калейн зае деветата позиция.  ", "date": "2018.04.22", "title": "Калейн грабна бронз в Ташкент"}
{"url": "http://www.cross.bg/godina-dyshi-tazi-1573126.html", "text": "/КРОСС/ Основната причина за свикването на този Консултативен съвет за национална сигурност /КСНС/ не беше състояние на Българската Армия, а влошената геополитическа обстановка във връзка с нанесените удари в Сирия и въобще развитието на войната в Сирия, но така или иначе на политическо ниво отново остана разговор за това кои са най-важните геополитически рискове за нашата страна в този момент. Тероризмът остава основният геополитически риск за нас като непосредствена заплаха за нашата територия и бежанските потоци евентуално, които биха се развили отново във връзка с кризата в Сирия. Това заяви заместник-министърът на отбраната Атанас Запрянов в интервю за предаването „Неделя 150\".\"Трябва категорично да кажем, че обсъждането на състоянието на нашите въоръжени сили по никакъв начин не означава, че нашето политическо и държавно ръководство е видяло някаква непосредствена военна заплаха за нашата територия, но моментът е бил подходящ да се обсъди и тази тема\", добави още той.По повод на кадровото състояние на Българската армия, заместник-министърът обясни: \"През 2017 година са освободени около 887 души, които са навършили години за пенсия, или са пожелали да се уволнят, и тази година имаме още 205 души, до края на година може би още 91 души ще напуснат Армията, но забележете, че след КСНС през миналата година, неговите решения да възстановим битката за персонала в Армията доведоха до това, че правителството увеличи парите за личен състав и само допълнително за 2018 година са разчетени пари за попълване на 1300 бройки, т.е. ако за две години имаме 1000 души, които са излезли, ние имаме стартирани процедури миналата година и реално назначени около 500 души. Освен това са стартирани още 626 длъжности да бъдат набрани, а предстои до края на годината да обявим конкурси за още 174 длъжности. След КСНС миналата година, базата на инвестициите в персонал сме успели горе-долу колкото напускат, толкова и да наемем\".Той уточни, че конкурсите не са само за наемане на войници, но и на офицери, който да бъдат назначени повторно на военна служба:„Миналата година випускът във военните училища беше от 71 офицери. Тази година ще завършат 113, а догодина - 136, т.е. ние в битката за компенсиране на недостига на офицери няма как да обявим конкурси за 1000 офицера и за това там основна роля ще играе образователната ни система, но тя е инерционна и това, че ние сме приели тази година над 170 курсанта означава, че те ще завършат след 4-5 години и затова с офицерите по-трудно ще се справим\".Запрянов беше категоричен, че есента ще започне преглед на отбраната и 2019 година ще бъде посветена на преглед на състоянието на сектора за отбрана: „ Бюджетът ще играе основна роля, той е основният параметър, по който ще трябва да планираме и ако нямаме стабилност във финансирането, няма да имаме стабилност и в изграждането на способностите\".Заместник-министърът на отбраната  заяви още, че проектът за придобиване на нов многоцелеви самолет е минал цялостно съгласуване във всички структури на министерството и вече са на междуведомствено съгласуване в Министерски съвет /МС/. До две седмици се очаква МС да се произнесе по тях, а след това и парламентът: „Така че е политическо внушение, че правителството се отказало от модернизацията, не отговарят на истината. Ние за първи път се сблъскваме в нашите въоръжени сили в толкова мащабна модернизация, за толкова много пари. Оказа се, че Министерството на отбраната няма достатъчен капацитет да се справи с тази задача. Странно е, че в България ние сме възложили проектите на командирите на видовете въоръжени сили, защото те единствени разполагат с най-добрата експертиза. Проектите не са на трупчета\".  ", "date": "2018.04.22", "title": "Запрянов: Тероризмът и бежанските потоци остават основният геополитически риск за България"}
{"url": "http://www.cross.bg/salata-poevtineli-zelenata-1573127.html", "text": "/КРОСС/ Държавната комисия по стоковите борси и тържищата регистрира поевтиняване на вносните краставици с близо 13 на сто при продажби на едро.Поевтинели са също доматите, картофите и зелената салата.На по-високи цени през изминалата седмица са се продавали ябълките, каймата и замразеното пилешко месо. ", "date": "2018.04.22", "title": "Поевтинели са вносните краставици, доматите, картофите и зелената салата"}
{"url": "http://www.cross.bg/ivancheva-klisyrov-aresta-1573128.html", "text": "/КРОСС/ Кметът на столичния район \"Младост\" Десислава Иванчева, която специализираният съд остави в ареста за взимане на подкуп, е подала заявление за платен отпуск, останал й от 2017 г. В него тя е посочила за изпълняващ длъжността кмет заместника си Владимир Клисуров, съобщи OFFNews.След ареста на Иванчева и заместничката й Биляна Петрова Клисуров ги защити във \"Фейсбук\".Документът е подаден в петък в \"Човешки ресурси\" на Столичната община, донесен е от кантората на адвокат Марин Марковски, който е защитник на Иванчева.Тя заяви в съдебната зала, че целта на корупционния скандал е да бъде отстранена, за да бъде поставен на мястото й другият й заместник Румен Русев. Русев отрече да има нещо общо със скандала.Владимир Клисуров е бивш журналист. Преди години е работил при предишния собственик на в. \"Телеграф\" и във фалирал безплатен вестник.  ", "date": "2018.04.22", "title": "Иванчева определи бивш журналист за и.д. кмет на „Младост“"}
{"url": "http://www.cross.bg/mosta-miliarda-liniyata-1573129.html", "text": "/КРОСС/ Кримският мост е почти готов и през май ще бъде пуснат в частта си за автомобили, а жп линията - по-късно, съобщи \"Ведомости\". На практика това са два паралелни моста - за коли с по две платна за движение в двете посоки, и железопътният.Дължината на моста е 19 километра, като една трета от него е над морето. Има малко за довършване по моста за автомобилите - разделителни линии, бордюр, ограждения. През май по него ще тръгнат пътнически автобуси и леки коли.Камионите се очаква да бъдат пуснати наесен, а дотогава те ще стигат от континенталната част на Русия до Крим както и сега - с ферибот. След пълното пускане на моста, фериботният транспорт вероятно ще бъде спрян.За защита на опорите на двата моста от корабите пред тях са монтирани специални защитни конструкции. Преди две години турски товарен кораб се вряза в една от тях, но не причини сериозни щети.Строителството на жп линията е в разгара си, но все още арката й не е сложена от строителите.Монтирането на пилони все още продължава. Този процес ще бъде завършен през юни. Пилоните са тръби за газопроводи с диаметър 1420 мм и дебелина на стената 20 мм. Те се обработват с антикорозионно покритие и след монтажа се пълнят с бетонПаралелно се довършва 40-километровият път до моста, който още е не пуснат за движение.И макар да не изцяло готова, вече се строят бензиностанции.\"Стройгазмонтаж\" на близкия до президента Путин олигарх Аркадий Ротенберг получи договор за изграждане на моста над Керченския пролив през февруари 2015 г., година след анексията на полуострова от Русия. След два неуспешни търга за избор на изпълнител на жп линията на моста, властите решиха да я поверят също на \"Стройгазмонтаж\" - в началото на 2017 г.Стойността на жп линията е 17 милиарда рубли, а на целия мост - около 228 милиарда рубли, близо 3.02 милиарда евро (по днешен курс).Мостът през Керченския пролив се изгражда за сметка на федералния бюджет в рамките на федералната програма \"Социално и икономическо развитие на Република Крим и Севастопол до 2020 г.\", без участието на извънбюджетно финансиране. С парите на руските данъкоплатци се строят и два ТЕЦ-а, за над 70 милиарда рубли (около 926 милиона евро).Магистралата \"Таврида\", която ще съединява Керч, Симферопол и Севастопол, ще е готова през 2020 г. До момента, въпреки че Крим получи статут на свободна икономическа зона с определени данъчни облекчения, големи инвеститори тук няма. Освен руската държава, бизнесмени, които са ударени от санкциите срещу Русия, и инвеститори, които традиционно работят на руския пазар. ", "date": "2018.04.22", "title": "Москва пуска моста до Крим през май"}
{"url": "http://www.cross.bg/harizanov-podkyp-banknota-1573109.html", "text": "/КРОСС/ „Не трябва да се смесва правното с естетическото, а в случая с ареста на кметицата на „Младост\" някои хора направиха точно това\". Такова мнение изрази в ефира на „Събуди се\" Георги Харизанов от Института за дясна политика.Той допусна, че е имало прани основания Десислава Иванчева да бъде държана дълго време с белезници на централно кръстовище в София след залавянето й с рекорден подкуп.„Преди години знаково дело за подкуп падна в съда, защото не бяха описани взетите пари банкнота по банкнота\", каза Харизанов.Политологът Татяна Бурджиева призова всички да подкрепяме действията на властите, насочени срещу корупцията.Буруджиева и Харизанов коментираха и мерките, които се планира да се вземат в борбата срещу хулиганството по стадионите след инцидента с ранени полицаи на мача ЦСКА - „Левски\". На срещата за дискутиране на новия закон, който трябва да бъде внесен до два месеца, членовете на ръководството на МВР се появиха с черни превръзки на очите. Това бе в знак на съпричастност с ранената служителка на реда Гергана Зашева, на която се наложи тежка очна операция.„Съпричастност един министър трябва да показва като налага такива мерки, че това повече да не се повтаря. А акцията с черните превръзки беше маскарад\", коментира Буруджиева.Според Харизанов пък, ако не бил необичайният външен вид на вътрешния министър и компания, това щяла да бъде „поредната протоколна среща\". ", "date": "2018.04.22", "title": "Експерт за ареста на Иванчева: Някои хора смесиха правото с естетиката"}
{"url": "http://www.cross.bg/rysiya-bivshiya-gordun-1573111.html", "text": "/КРОСС/ Британските власти са идентифицирали основните заподозрени за покушението срещу бившия агент Сергей Скрипал и дъщеря му Юлия, съобщават британски медии втори пореден ден. Според информация на \"The Sunday People\" заподозрените са шестима, а основният извършител е 54-годишен бивш служител на руската служба за сигурност ФСБ, с агентурно име \"Гордън\". Той вероятно си е служил с три псевдонима, сред които Михаилс Савикис.Според източници на \"The Telegraph\" заподозрените се намират в Русия.Сега усилията на антитерористичния отдел на британската полиция са насочени към започване на дело срещу идентифицираните лица. Техните имена не се уточняват, но се казва, че според данни на британските спецслужби извършителите на покушението са свързани с Кремъл.Полицията е направила анализ на списъците с пътниците от полетите, пристигащи във Великобритания и на заминаващите от страната, както и на записи от камери за видеонаблюдение в Солсбъри и на номера на автомобили.Агентурното име \"Гордън\" е станало известно на лондонската полиция след 5-часов разпит на бившия агент на КГБ Борис Капричков, който живее във Великобритания. Самият Капричков заявява пред \"The Sunday People\", че се е срещал с \"Гордън\" в началото на 90-те години.Британските спецслужби смятат, че ще едва ли ще могат да задържат потенциалните убийци, тъй като те вече са в Русия.На 4 март Сергей Скрипал и дъщеря му Юлия бяха намерени в безсъзнание в британския град Солсбъри. Експерти на ОЗХО установиха, че двамата са били отровени с нервнопаралитичното вещество \"новичок\", разработено в бившия Съветски съюз и произвеждано в руски секретни звена. Те не уточниха къде е произведена отровната субстанция.Според един от създателите на \"новичок\" - Вил Мирзаянов, веществото може да е било произведено единствено в Русия, припомня Нюз.бг.  ", "date": "2018.04.22", "title": "Лондон обяви, че Скрипал бил отровен от свой колега"}
{"url": "http://www.cross.bg/vsichki-niva-mediiina-1573110.html", "text": "/КРОСС/ Българската съдебна система не е независима, корупцията обхваща всички нива на управлението, липсват нормални условия в затворите, а малцинствата са обект на насилие. Това са някои заключенията на Държавния департамент на САЩ в годишния му доклад за спазване на човешките права по света.В документа са изброени случаи на полицейско насилие, довели и до отнемането на човешки живот (арестът на Аспарух и Шибил Добрушеви в Бохот, при който бащата умира от инфаркт, а синът е с счупени ребро и ръка), цитират се и констатациите на експерти към ООН за това, че физическите посегателства в полицейските арести могат да бъдат определени като мъчение. Отбелязва се и лошото състояние на затворите.„Макар правителството да има механизми да разследва и наказва злоупотребите с власт и корупцията, прилагането на тези механизми е неадекватно и безнаказаността е проблем\", отбелязват от държавния департамент. Те изброяват корупционните практики, характерни за България (подкуп, конфликт на интереси, присвояване, търговия с влияние и др.), като подчертават, че те са характерни за всички нива от управлението и държавната администрация.В същото време анализи на различни неправителствени организации посочват редица проблеми със защитата на правата на жените, децата (особено тези с увреждания) и представителите на различни религиозни и етнически малцинства. Това се съчетава с предразсъдъци в обществото срещу много от уязвимите групи.Докладът е поредното външно наблюдение, което обръща внимание на влошаващата се медийна среда у нас: „Остават притесненията, че корпоративният и политически натиск, в съчетание с растящата и непрозрачна концентрация на медийна собственост и разпространителски мрежи и, на трето място, правителствената регулация на ресурси и подкрепа за определени медии заедно са нанесли смъртоносен удар на медийния плурализъм\".Цитирани са и други проучвания като Индекса за медийна устойчивост, Индекса на свободата на словото в света и изследване на употребата на омразна реч у нас, извършено от „Отворено общество\", като някои от изводите им се припокриват - например, все по-радикалната реторика, използвана от издатели политици и олигарси срещу техните противници.  ", "date": "2018.04.22", "title": "Нетолерантност и корупция на всички нива вижда Вашингтон у нас"}
{"url": "http://www.cross.bg/kabyl-zhertvi-samoybiiistven-1573115.html", "text": "/КРОСС/ Самоубийствен атентат беше извършен днес в афганистанската столица Кабул - срещу административен център за регистрация в избирателните списъци. Има неустановен брой жертви, съобщи за АФП полицията.\"Хората се бяха събрали, за да си вземат картите за самоличност. Експлозията стана на входа. Беше атентатор самоубиец. Има жертви, но още не знаем колко\", каза началникът на полицията в Кабул Дауд Амин.  ", "date": "2018.04.22", "title": "Самоубийствен атентат в Кабул срещу център за регистрация за изборите"}
{"url": "http://www.cross.bg/zashtoto-nyakoi-bivshiyat-1573117.html", "text": "/КРОСС/ Над 300 известни личности подписаха манифест срещу новия антисемитизъм във Франция, порицавайки остро медийното мълчание и мълчаливото етническо прочистване, предаде Франс прес, като се позова на днешния брой на вестник \"Паризиен\".В манифеста се подчертава, че 11 евреи са били  убити през последните години, някои от тях били изтезавани, преди да бъдат убити от радикални ислямисти заради еврейския си произход. Десет на сто от евреите в северната област Ил дьо Франс, около 50 000 души, бяха принудени да напуснат, защото в някои градове вече не бяха в безопасност и защото децата им не можеха да посещават държавните училища, заявяват подписалите се.Текстът е подкрепен от политици от лявото и дясното политическо пространство, включително бившият президент Никола Саркози и бившият премиер Манюел Валс, и творци от ранга на Шарл Азнавур, Жерар Депардийо, еврейски, мюсюлмански и католически духовници.  ", "date": "2018.04.22", "title": "Над 300 известни личности подписаха манифест срещу новия антисемитизъм във Франция"}
{"url": "http://www.cross.bg/otpadutzi-grada-plastmasa-1573119.html", "text": "/КРОСС/ От 10 до 13 часа, едновременно в 5 града на България, ще се проведе кампанията \"Книги за смет\" с акцент върху събирането на отпадъци от пластмаса. Кампанията се организира за 6-та поредна година от дружество за разделно събиране на отпадъци.В София мястото на кампнията е при Паметника на Съветската армия.  За всеки килограм предадена пластмаса организаторите ще дават една или две книжки. Слушаме Марияна Петкова от фирмата за разделно събиране на отпадъци.\"Прекалено много се използват пластмасови отпадъци в ежедневието на всеки един от нас. Тази година, кампанията е едновременно в София, Пловдив, Бургас, Стара Загора и Велико Търново. Призоваваме гражданите на тези 5 града да донесат колкото се може повече пластмаса за рециклиране и повече родители и деца да се включат\".  ", "date": "2018.04.22", "title": "В 5 града се провежда инициативата \"Книги за смет\""}
{"url": "http://www.cross.bg/troiiur-vurn-pochina-1573112.html", "text": "/КРОСС/ Напусна ни комикът Върн Тройър, който спечели зрителите по света с образа на Мини-аз в \"Остин Пауърс\" и Грипхук в \"Хари Потър\".Актьорът почина на 21 април, на 49-годишна възраст, предаде Би Би Си. Не се съобщава какви са причините за смъртта му.\"С огромна тъга и натежали сърца съобщаваме, че днес Върн почина\", се казва в съобщение, публикувано на страницата на Тройър във Фейсбук.В изявлението се посочва, че Върн е имал вид на много оптимистична личност и винаги се е стараел да създава добро настроение, но за него това е било свързано с много усилия.С ръста си от 81 сантиметра той изпълняваше специфични и запомнящи се образи в киното.Тройър участваше в популярни риалити формати, включително в британското издание на ВИП формата на \"Биг Брадър\" през 2009 г. ", "date": "2018.04.22", "title": "Почина актьорът Върн Тройър"}
{"url": "http://www.cross.bg/durzhava-yvrezhdaniya-iskame-1573118.html", "text": "/КРОСС/ Дали една държава е наистина държава си личи по нейното отношение към по-слабите, по-беззащитните, по-ранимите. Каква е България? Социална държава или държава на сбърканите правила? Шестият национален протест на родители на хора с увреждания за пореден път постави този въпрос.Майките настояват за радикални промени, а депутатите люто се скараха по въпроса кой е по-съпричастен към проблемите им. Премиерът Бойко Борисов не откликна на поканата на протестиращите да слезе при тях, но пред министрите каза, че е плакал на телевизионен репортаж за майка с дете с увреждане и разпореди проверка.„Чист популизъм, ако той се опитва да си вдигне акциите образно казано на гърба на хората с увреждания, може и да е успял, надявам се да не е успял\", казва Валентина Христова пред бТВ. Тя е майка на 17-годишната Бояна, която е с множество увреждания.Миналата година майка й е била неин личен асистент по европрограма. В дневник описвала час по час грижите, които полага. А чиновник проверявал: „Мен лично са ме връщали за краснопис, т.е. според тях не го бях написала достатъчно четливо и вероятно са прави , защото съм го писла посред нощ когато вкъщи е тихо и ме върнаха и ми казаха, че трябва да го напиша по-четливо. Писах и плаках, повярвайте ми\".„Системата не ни дава никакъв шанс, това, което в момента е законодателството на тази държава, обича децата и възрастните с увреждания на бавна смърт. Ние виждаме родители, които са затворени в домовете си, за да се грижат за децата си - деца, които порастват, получават социална пенсия, и нямат шанс за работа, ако имат някаква възможност да работят\", обясни в студиото на „Тази неделя\" друга майка на дете с увреждане - Мая Стоицева.Със същата съдба се бори и Юлия Старчева. Тя обясни, че майките искат Законза личната помощ, който да гарантира достоен живот на хората с увреждания и техните семейства и в който да е ясно кой на какво има право - за да отпадне сегашното непосилно обикаляне по институции.Нейният син вече е пълнолетен и получава социална пенсия от 135 лв., която не се актуализира, но пък с нея трябва да живеят двамата - Юлия от 18 години не е работила, защото Георги е 100% увреден и се нуждае от чужда помощ.„Системата ни убива\", пише на тениските на майките. Именно заради посланието, което можело да се възприеме като агитация, зам.-председателят на парламента Емил Христов (ГЕРБ) не ги пусна да се срещнат с депутати. После се извини. „Надявам се да са се изплашили, ние не искаме да сме страшни за тях, искаме просто да започнем да работим заедно за промяната\", каза Мая.Тя също остро разкритикува сюжета с разплакания от ТВ репортаж премиер: „Това дете го е виждал многократно, но той не може да ги (всички хора с увреждания) види по улицата, защото, първо, той не ходи там и другото - достъпната среда, която я няма в България\".Майката се обърна към премиера със следните думи: „Г-н Бойко Борисов, искаме не просто да плачете, защото ние можем да Ви кажем много лични истории, които да Ви разреват. Искаме да дойдете тук, да говорим и не просто да говорим, а да започнем реални стъпки за промяна в тази държава, искаме да останем тук, да работим тук, децата ни да работят тук и да живеят щастливо тези, които не могат да работят. Защото това са хора част от тази държава, искаме да бъдем част от тази държава, а не да бъдем невидими, не да бъдем затваряни в домовете си и не да бъдем тези, които само да Ви разплакват!\".  ", "date": "2018.04.22", "title": "Майките на деца с увреждания не вярват на премиерските сълзи"}
{"url": "http://www.cross.bg/sobstvenost-plazha-ekoplazh-1573114.html", "text": "/КРОСС/ Природозащитници се организират за протест в района на екоплаж \"Корал\" заради ограда, поставена от частна фирма. Според екозащитниците, коловете  са забити върху пясъчните дюни и достъпът до плажа е ограничен. Атанас Русев от сдружение \"Да защитим \"Корал\" пред БНР:\"Една ограда опасва плажа почти отвсякъде и на пътя, по който се влиза в него, е сложена една табелка, на която пише, че е частна собственост и е забранено за автомобили. Като проверите в Кадастъра се оказва, че този път е общинска собственост и там винаги си е имало път.\"От общинската администрация на Царево заявиха, че ще извършат проверка, и, ако съоръжението е поставено върху общинския път, ще бъде премахнато. Кметът Георги Лачев припомни, че достъпът с автомобили е забранен заради статута на ивицата като екоплаж и предположи, че вероятно става дума за терена, собственост на испанска фирма, която години наред не се грижи за почистването му.\"От снимките виждам, че точно както е по кадастър, достъпът до плажа е оставен,а онова, което е тяхна собственост навярно са си го заградили. Това си е тяхно право, така пише в Конституцията на България\".Протестът е от 11 часа. ", "date": "2018.04.22", "title": "Природозащитници се излизат на протест в района на екоплаж \"Корал“"}
{"url": "http://www.cross.bg/erdogan-tyrtziya-voiinitzi-1573116.html", "text": "/КРОСС/ Турският президент Реджеп Тайип Ердоган се нахвърли на Австрия, след като в петък австрийският канцлер Себастиан Курц обяви, че предизборните срещи, свързани с насрочените за юни избори в Турция, ще бъдат забранени, съобщава \"Франс прес\".\"Взетите от Австрия мерки ще се обърнат срещу нея\", предупреди Ердоган и подчерта: \"Борбата на Турция за демокрация не може да бъде спряна лесно.\"По думите му, онези, които се опитат да попречат на турската демокрация, \"ще платят цената\".По повод обявените от него предсрочни избори, турският президент посочи, че се подготвя негова среща в чужбина с 10-11 хиляди избиратели, но не съобщи в коя страна.Ердоган изтъкна още, че съдбата на двама задържани в Турция гръцки войници е свързана с решението на Атина дали да екстрадира осемте турски военнослужещи, които Турция разглежда като превратаджии.\"Ако ни дадат предполагаемите участници в опита за преврат, ще вземем под внимание\" съдбата на гръцките войници, добави той. Анкара не спира да изисква предаването на осемте военни, избягали в Гърция след неуспешния опит за преврат. Атина не приема искането и отказва да обвързва този случай със съдбата на гръцките войници, за които твърди, че са навлезли по погрешка на турска територия. ", "date": "2018.04.22", "title": "Ердоган се нахвърли на Австрия"}
{"url": "http://www.cross.bg/dybaii-izbyhna-nebosturgach-1573147.html", "text": "/КРОСС/ Пожар избухна в небостъргач в Дубай, от чийто покрив се отделя гъст дим, а намиращите се в сградата хора избягаха на улицата, предаде АФП.Пожарът бушува в кулата „Алмас\" в квартал „Джумейра Лейк Тауърс\". На място са пристигнали огнеборци и полиция.Според правителствената пресслужба става дума за малък пожар.„Всички служители и посетители биват евакуирани. Няма сведения за пострадали\", написа пресслужбата в „Туитър\".Миналата година Дубай прие нови правила за противопожарна безопасност с изискване леснозапалимите странични облицовки по сградите да се заменят с по-огнеупорно покритие.Властите установиха, че в Обединените арабски емирства има най-малко 30 000 сгради с облицовки, които според експерти ускоряват бързото разпространяване на пожари. ", "date": "2018.04.22", "title": "Пожар избухна в небостъргач в Дубай"}
{"url": "http://www.cross.bg/rodeni-na-april-1573100.html", "text": "/КРОСС/ Ивайло Йорданов, легендарен футболист, четвърти в света от САЩ`94О. з. ген. Любен Петров, бивш началник на ГЩ на Българската армияНиколай Найденов, бивш волейболен националЯне Янев, политикСилвия Нейчева, бивш депутат ", "date": "2018.04.22", "title": "Родени на 22 април"}
{"url": "http://www.cross.bg/v-presata-dnes-1573113.html", "text": "/КРОСС/ В златната среда сме по заплати на мъже и жени, пише Стандарт. Данните са на Комисията за защита от дискриминация. България изпреварва Германия и Франция по отношение на равнопоставеност в заплатите между двата пола. Преди нас са Швеция, Румъния и Люксембург.\"Доброволци радват хора в беда\", разказва Труд. Активисти от платформата \"Приятели, помагайте\" реагират бързо на подадени сигнали за хора в нужда. Момче с церебрална парализа вече получи инвалиден стол и количка.\"Още един грипен сезон и ваксините за пенсионери ще станат безплатни\", пише 24 часа. Това е заявил главният здравен инспектор, д-р Ангел Кунчев. Той подчертава, че масовото имунизиране на населението може да намали с 30 до 70 на сто болничното лечение на усложнения от грип. ", "date": "2018.04.22", "title": "В пресата днес"}
{"url": "http://www.cross.bg/teodor-nego-vreme-1573101.html", "text": "/КРОСС/ Житие на св. преподобни Теодор СикеотПреподобни Теодор се родил през шестия век в малоазийската област Галатия, с. Сикеа, от което е получил и името си Сикеот. При благочестивите му родители живеела и престарялата му баба по майка, и сестрата на майка му, Деспина. Баща му бил на военна служба в гвардията на император Юстиниан. Взаимна любов свързвала членовете на това семейство. Раждането на детето доставило голяма радост на всички и допълнило щастието на семейството. На младенеца дали името Теодор, което значи Божи дар, понеже всички преценили раждането му като особена проява на Божията милост към тях.Когато Теодор навършил шест години, родителите му искали да го обрекат да служи във войската. Майка му приготвила богато украсена дреха и златен пояс и се готвели да заминат за Цариград, за да го запишат в императорската гвардия. Но веднъж й се явил св. великомъченик Георги и й казал:- Не се труди напразно, защото Небесният Цар иска сина ти.Като се събудила, майката много плакала, защото разбрала тези думи в смисъл, че детето скоро ще умре. Поради това тя не изпълнила своето намерение да го обрече на военна служба. А момчето растяло и заяквало. На осемгодишна възраст Теодор започнал да посещава училище и учудвал другарите и учителите си със своето прилежание, добри успехи и примерно поведение. При детските игри бил сдържан, не произнасял неприлични думи, примирявал скаралите се.В дома на Теодоровото семейство живеел и един благочестив старец, на име Стефан. Той прекарвал живота си в пост и постоянно се молел. Малкият Теодор обикнал стареца, започнал често да дохожда и да беседва с него и се стараел да подражава на делата му. Понякога отказвал да обядва, следвайки постническия пример на стареца. През свободното от училище време отивал в църквата \"Св. великомъченик Георги\", която се намирала на един хълм близо до селото, и там се молел със Стефана. Майка му мислела, че Теодор употребява всичкото си време за подготовка на уроците си и се страхувала да не би това да повреди здравето му, защото го виждала, че започва да слабее. Затова помолила учителя му да го пуска по-рано от училище. Но Теодор и сега от училището отивал направо в църквата, а след това в определения час отново се връщал в училище с другите деца. След известно време Теодор започнал да ходи на молитва в храма и през нощта. Като се безпокояла за здравето му, майка му му забранила да излиза нощем от къщи. Понеже съветите на помогнали, тя започнала да го наказва, а най-после се видяла принудена да го привързва за кревата. Но отново й се явил насън св. Георги и й казал да не отклонява сина си от Бога. Когато запитали Теодора, не се ли страхува да отива през нощта до църквата, където могат да го нападнат вълци или други зверове, той отговорил, че не ходи сам. За молитва го събуждал един светъл юноша, водел го за ръка и го предпазвал от всякаква опасност. Тогава всички разбрали, че св. великомъченик Георги пази момчето и вече не му пречели да отива нощем в храма.Когато станал на дванадесет години, Теодор започнал още по-усърдно да се моли и по-прилежно да чете Свещеното Писание. Той имал малка сестра, Влата. Тя започнала да подражава на неговия чист и добродетелен живот. Двамата ходели на църква и усърдно се молели.Недалеч от селото живеел един отшелник, на име Гликерий. Като чул за него, Теодор започнал често да го посещава, и двамата прекарвали дълго време в духовна беседа. Теодор открил на духовника желанието си да отиде в манастир. Гликерий му казал, че след време това му желание ще се изпълни, но сега той трябва да се върне и още известно време да поживее в семейството.Когато бил на четиринадесет години, Теодор си изкопал една пещера на хълма близо до църквата \"Св. великомъченик Георги\" и се установил да живее там. Повече от времето си прекарвал в молитва било в храма, било в пещарата.Баба му Елпидия често го посещавала и му донасяла хляб и плодове, но тази храна той раздавал на бедните и на случайни пътници. Тези монашески подвизи Теодор преценил като недостатъчни. Той искал да подражава на св. Йоан Кръстител и на пророк Илия и като тях да живее в пустиня. Затова напуснал това място и отишъл в далечна планина, където хора рядко минавали. Там намерил една пещера, влязъл в нея и помолил един познат дякон да зазида входа, като остави само малък отвор, през който понякога да му подава малко хляб и вода. Той го заклел в името на Бога да не казва никому за това място. Цели две години прекарал Теодор в тази пещера и никой не научил къде се подвизава той. Като не получила дълго време известие за него, майка му помислила, че той или е умрял, или е убит, или пък е изяден от зверове. Тя дълго оплаквала своя син. Благочестивият дякон, като виждал мъката и дълго слушал риданията на майката, най-после й казал, къде се намира нейният син. Теодор трябвало да отстъпи на молбите на роднините си и отново се върнал на предишното място.Епископът на главния град в областта научил за благочестивия и свят живот на Теодор и го ръкоположил за свещеник. Теодор започнал с усърдие да изпълнява новите си задължения и благоговейно да принася безкръвната жертва. Тогава той бил на осемнадесет години. По това време той посетил Палестина и се поклонил на светите места. Като се върнал в родината си, той - както и по-рано - останал да живее при църквата \"Св. великомъченик Георги\", предаден изцяло на молитва и благочестиви подвизи. Като се научили за неговия свят живот, мнозина започнали да идват при него. Той мъдро ги поучавал и със силата на молитвата изцерявал болестите им. Баба му Елпидия, леля му Деспина и малката Валта се поселили близо до него. Те подражавали на неговия свят живот, непрекъснато се молели и работели, а получените от работата пари раздавали на бедните.След известно време Деспина се поминала. Влата отишла в девически манастир, но след няколко години и ту се преселила при Господа. Престарялата Елпидия поживяла още малко при своя внук и след това отишла в манастир, където продължила своите благочестиви подвизи. Преподобни Теодор изпращал при нея довежданите при него за ицзеряване девици, а тя ги учела да живеят добродетелен живот. Тя обърнала много жени от греховния им път и ги научила да вървят по пътя Господен.Дълго време преподобни Теодор живял сам. След това дошли при него двама негови ученици, които той постригал в монашество. Под негово ръководство те се молели и се трудели, като помнели думите на Спасителя \"Където са двама или трима събрани в Мое име, там съм Аз посред тях\".Чрез трудни подвизи и много лишения преподобният изтощавал тялото си. Благочестивата му баба Елпидия се поминала, а скоро след нейното погребение съобщили на преподобния и за смъртта на майка му, като го викали да получи голямо наследство. Той се помолил за успокоение душата на майка си и отказал да получи оставеното от нея богатство.Бог дал на преподобни Теодор чудотворна и целебна сила. Мнозина от изцерените пожелавали да живеят при него, за да слушат неговите поучения и да следват неговия живот. Така около него се събрали много подвижници и бил основан Сикеотският манастир. Преподобни Теодор написал устав и станал ръководител на братята. Църквата \"Св. великомъченик Георги\" станала вече тясна за многобройното манастирско братство. Затова те построили нова църква на името на Архистратиг Михаил. От многобройните ученици на преподобни Теодор мнозина по-късно се прославили със своя свят живот.Слухът за подвизите и за чудесата, които извършил преподобни Теодор, се разнесъл надалеч. Той притежавал не само чудотворна сила, но имал и пророчески дар. Когато пълководецът Маврикий се връщал с войските си от Персийската война и минавал през Галатия, преподобни Теодор му предсказал, че скоро ще стане император. Предсказанието се сбъднало. Тогава младият император написал писмо на Теодор, в което молел да го благослови и да се моли за него. Същевременно му предложил да иска от него каквото пожелае. Преподобният не поискал нищо за себе си. Помолил го само да отпуска всяка година жито за бедните и странниците, които идвали в Сикеотския манастир.Когато се поминал епископът в главния град на областта, анкрийският митрополит Павел ръкоположил преподобни Теодор на негово място. С тъга напуснал св. Теодор своя манастир и после често го посещавал, като съжалявал за предишния тих живот. След няколко години преподобният за втори път посетил Йерусалим, като не казвал никому, че е епископ, а пътувал като обикновен монах. Той осъждал себе си, че заради епископския сан оставил монашеския живот и затова решил да не се връща в родината си, а да остане в някой от Палестинските манастири. Отишъл в манастира \"Св. Сава\" и в определената му килия стоял в безмълвие от Рождество Христово до Пасха. Тогава насън му се явил св. великомъченик Георги и му забранил да напуска епархията си, на която бил необходим. Против желанието си преподобният се покорил и се върнал в своята епископия. Цели единадесет години управлявал той епархията си. В това време го посетил преподобни Антиох от гр. Синофрин, на границата на Византия откъм Индия, изпратен при византийския император Маврикий да моли, по-добре да се охранява градът им срещу варварите. Св. Антиох тогава бил на 100 години; 60 години не вкусил вино и елей, а 30 години не ял нищо минаващо през огън - ни хляб, ни вариво, а само сурово. Той посъветвал св. Теодор да си даде оставката от епископията и да се прибере в манастира си, като продължи своето подвижничество там. След това той свикал клира и народа и помолил да изберат на негово място друг епископ, а него да освободят, за да се върне в Сикеотския манастир. Като не искали да се лишат от любимия си пастир, клирът и народът дълго време не искали да изпълнят неговата молба, но като виждали неговия стремеж към монашески живот, най-после склонили.С радост се завърнал преподобни Теодор в своя манастир и отново се предал на предишните си подвизи и трудове. По-късно два пъти посетил Цариград. При второто посещение предсказал близката смърт на патриарха и бъдещите бедствия на Църквата и държавата.Преподобни Теодор живял до дълбока старост. Преди да умре му се явил св. великомъченик Георги, връчил му жезъл и му заповядал да върви след него на далечен път. Това било указание за близката му смърт. Поминал се след Великден. Неговият ученик Елевсий написал житието му. ", "date": "2018.04.22", "title": "Преп. Теодор Сикеот"}
{"url": "http://www.cross.bg/dnite-sa-kato-priyatelite-1573103.html", "text": "/КРОСС/ „Дните са като приятелите - старите си отиват, новите се появяват.\"Далай Лама ", "date": "2018.04.22", "title": "Дните са като приятелите..."}
{"url": "http://www.cross.bg/obyavyava-voiina-chrez-1573102.html", "text": "/КРОСС/ 238 г. - Годината на шестимата императори: Римският сенат обявява за незаконен императора Максимин Трак, заради неговите кръвожадни методи при управлението на Рим и избира чрез гласуване двама нови императори - Пупиен и Балбин.1378 г. - Започва строителството на Бастилията.1500 г. - Португалският мореплавател Педро Кабрал достига Бразилия и я обявява за португалска колония.1529 г. - Испания и Португалия подписват в Сарагоса договор за подялба на откритите и неоткритите още територии в източното полукълбо.1713 г. - Състои се сватбата на граф Карл Лудвиг фон Насау-Саарбрюкен и немската аристократка Кристиана Шарлота фон Насау-Отвайлер.1838 г. - Английският кораб Сириус пресича за пръв път Атлантическия океан, използвайки единствено своята парна машина.1876 г. - В Панагюрище е осветено въстаническото знаме за Априлското въстание, изработено от Райна Княгиня.1880 г. - Владивосток получава статут на град.1913 г. - В Атина е подписан предварителен сръбско-гръцки протокол за обща война против България, потвърден чрез официалните тайни договори на 1 май и на 19 май с.г.1915 г. - Първата световна война: В битката при Ипр германците за първи път използват като оръжие отровен газ - поразени са 15 хил. войници, от които 5 хил. умират.1915 г. - Яне Сандански е убит от засада край Мелник.1925 г. - След Атентата в църквата „Света Неделя\" в София, Христо Ясенов е арестуван.1945 г. - Втора световна война: Фюрербункер: След като научава, че съветските войски са превзели Еберсвалд без бой, Адолф Хитлер признава поражението във своя подземен бункер и обявява, че самоубийството е единственият изход.1964 г. - Танганика и Занзибар обявяват, че се съединяват в една държава - Танзания.1969 г. - Мореплавателят Робин Нокс-Джонстън извършва за 312 дни първото околосветско пътешествие, без да спира на суша.1969 г. - В Хюстън (САЩ) е извършена първата трансплантация на човешко око.1970 г. - За първи път в САЩ е отбелязан Ден на Земята.1972 г. - Англичаните Джон Файерфакс и Силвия Кук след 361 дни плаване с гребна лодка пресичат Тихия океан и достигат бреговете на Австралия.1978 г. - В Афганистан комунистите извършват преврат с помощта на СССР.1980 г. - Канада обявява решението си за бойкотиране на Московските Олимпийски игри.1993 г. - Във Вашингтон е открит музей в памет на жертвите от Холокоста. ", "date": "2018.04.22", "title": "На 22 април през..."}
{"url": "http://www.cross.bg/tema-govori-dimitur-1573105.html", "text": "/КРОСС/ Нова телевизия, „Събуди се\"Тема: Ексклузивно: Из мемоарите на Димитър Бербатов.Тема: 15 години липса на правосъдие. Говори Гергана, осакатена от пиратка на стадиона.Тема: „Да хванеш гората\": От шеф на голяма компания, до началник на село.Тема: Милена Славова: Зад кулусите на прехода.БТВ, „Тази събота и неделя\"Тема: Нежеланите маки ги убива системата. Изповеди от първо лице.Тема: Търси се водеща за дясна партия.Тема: Ексклузивно, от Париж: Какво е общото между убийството на Георги Марков и аферата „Скрипал\", и била ли е агент на Държавна сигурност Юлия Кръстева? Говори оцелелият при опит за отравяне бивш майор от ДС, избягал от режима - Владимир Костов.Тема: В „Менделсон\": Любовната история на Дичо и Карина.Тема: Той нарича Тончо Русев свой втори баща, той е певецът, изпял най-много негови песни. Специалното интервю тази седмица е с Веселин Маринов. БНТ, „Денята започва с Георги Любенов\"Тема: \"Евровизия 2018\". Как се готви България?Тема: Балкански ритми. Димитър Христов, диригент на ОНМ на БНР.Тема: Докога ще има двоен стандарт в качеството на храните? Говори омбудсманът Мая Манолова.Тема: Проф. Христо Пимпирев и Гергана Георгиева: Завръщане от Антарктида.Тема: На живо: Отново е време за книги за смет.Тема: Иконописката Лили Владимирова - талант, посветен на вярата.Тема: Актрисата Слава Рачева на 80. ", "date": "2018.04.22", "title": "По телевизиите в неделя"}
{"url": "http://www.cross.bg/chasa-sustoi-1573106.html", "text": "/КРОСС/ ***София.От 09.00 часа в Спортен комплекс - ТУ-София, ще се проведат полуфиналите и финалите от VI Национален Пациентски Спортен Фестивал „Играй с мен\" за хора с увреждания от различни възрасти. От 12.00 часа ще започне награждаването на участниците.***Асеновград.От 10.00 часа в читалище „Родолюбие\" ще бъде домакин на инициативата „България пее\". Участие на асеновградската сцена ще вземат 11 хорови групи на различни възрасти и песенни жанрове.***Бургас.От 10.00 часа до Пантеона в Бургас ще се проведе инициативата „Книги за смет\".***Бургас.От 11.00 до 13.00 часа комплекс „Акве Калиде\" организира творчески занимания за деца по повод Международния ден на Земята. Таксата за децата за участие в Арт-И-Факти, включваща творчески занимания и посещение на музея, е 3 лв. за една работилничка и 4 лв. за двете работилнички.***Варна.От 11.00 часа в Пленарна зала на Общината ще бъде представен алманахът „Докосване до Касталия\" с творби на членовете на литературен клуб „Касталия\" при Център за подкрепа за личностно развитие - Общински детски комплекс, гр. Варна.***Варна.От 13:30 часа в централата на БСП на ул. „Македония\" 33 - Проф. Анелия Клисарова, народен представител от ПГ „БСП за България\", заместник-председател на комисията по образование и наука, и член на комисията по здравеопазване ще приема граждани.***Велико Търново.От 10.00 часа в Mall Veliko Tarnovo ще се проведе Кампанията „Книги за смет\".***Велико Търново.От 11.00 часа в парк Ксилифор ще се състоят игри сред природата, организирани от групата за здравословен начин на живот и масови тренировкина открито „ТърновоRUNs\".***Видин/ с. Иново.В 10.30 часа на пистата на летището край с. Иново заместник-кметът на Община Видин Венци Пасков ще открие раликрос „Видин 2018\". В 15.45 часа е предвидена официалната церемония по награждаване на победителите в автомобилното състезание, на която ще присъства и кметът на Община Видин Огнян Ценков.***Добрич.От 11.00 часа в Държания куклен театър „Дора Габе\" ще се играе спектакълът „Нощна приказка\".***Дунавци.От 10.00 часа в салона на кметството в гр. Дунавци кметът на Община Видин Огнян Ценков ще участва в среща, организирана от Инициативен комитет във връзка с обсъждане на въпроси относно животновъдна ферма.***Пазарджик.От 09.00 часа в с. Величково в храм „Св. прор. Илия\", Негово преосвещенство Константийският епископ Яков ще оглави архиерейска св. Литургия в неделята на св. Мироносици.***Пловдив.От 09.00 часа в митрополитския храм „Св. Вмца Марина\", Негово преосвещенство Знеполският епископ Арсений ще оглави Архиерейска Св. литургия в неделята на св. Мироносици.***Пловдив.От 11.00 часа в Природонаучния музей ще се състои откриването на младежки фестивал на изкуствата „Млада синя Земя\".***Стара Загора.От 09.00 часа в НЧ „Св. Климент Охридски - 1858\" ще се състои конкурс за забавна и популярна песен „Вашият шанс е песента\".***Стара Загора.От 11.00 часа в Деня на Земята ще се състои празник в градския зоопарк.***Стара Загора.От 17.00 часа в парк „Пети октомври\" ще се състои общоградска инициатива „Хора за хората\".***Трън.От 09.00 часа в храм „Св. Николай Мирликийски\", Негово Преосвещенство Белоградчишкия епископ Поликарп, викарий на Софийския митрополит ще оглави архиерейска света Литургия в неделята на светите Мироносици.***Ямбол.От 09.00 часа в зала „Диана\" ще започне осмият поред Турнир по футбол за деца от детските градини. Събитието е под наслов „Децата - бъдещето на Ямбол\" и се реализира със съдействието на община Ямбол. ", "date": "2018.04.22", "title": "Предстоящи събития на 22 април"}
{"url": "http://www.cross.bg/ivanov-prokyror-ivaiilo-1573107.html", "text": "/КРОСС/ Събрани са достатъчно доказателства, извършителят е 24-годишен мъж, няма регистрации и не е осъждан. В момента той е задържан с прокурорска мярка за 72 часа, в понеделник материалите по делото ще бъдат внесени в съда и ще се поиска постоянна мярка за задържане под стража, каза градският прокурор Емилия Русинова.", "date": "2018.04.22", "title": "Задържаха заподозрян за хвърлената бомбичка, ранила полицаи"}
{"url": "http://www.cross.bg/otbelyazvame-denya-na-zemyata-1573108.html", "text": "/КРОСС/ Изработване на предмети от пластмасови отпадъци, зелена класна стая, засаждане на фиданки, конкурси за картички, рисунки и есета, свързани с темата за Земята - това са само част от инициативите, с които у нас ще бъде отбелязан Денят на Земята в неделя.Тазгодишната тема - „Свят без замърсяване с пластмаси\", е избрана, за да насочи вниманието към този тип полюция и да бъдат призовани хората към премахване на пластмасите за еднократна употреба в световен мащаб.Идеята е този проблем да бъде поставен на дневен ред по начин, лесен за осъзнаване и от най-малките.Събитието е изключително мащабно, като само за 2018 г. ще бъде отразено с над 2,5 милиарда „зелени\" инициативи по целия свят. ", "date": "2018.04.22", "title": "Отбелязваме Деня на Земята"}
