{"url": "http://www.cross.bg/bulgariya-taskov-sistema-1579719.html", "text": "/КРОСС/ „Всички наши цели и усилия са насочени към спасяването на българската нация, семейство, благоденствието и здравето на нашите деца, които са бъдещето на България.\" Това заяви народният представител от ПГ на „БСП за България\" проф. Георги Михайлов по време на представяне на проекта „Визия за България\". Той подчерта, че винаги здравните мерки са насочени към здравноосигурените - 24 часов достъп до медицинско обслужване и навременно такова. „Над 2000 населени места в България са лишени изобщо от медицинска помощ, а едно на десет населени места в България имат достъпна аптечна помощ. Необходима е оптимална, а не комерсиална лекарствена политика\", категоричен е той. Проф. Михайлов обясни, че за здравнонеосигурените трябва да бъде гарантиран достъп до базовия пакет от медицински услуги. Той е категоричен, че е необходим строг контрол и броят на здравноосигурените да се покачва, защото в момента има над 700 000 души, които не са. „Да има и пълна прозрачност на тези здравни вноски. Да има и електронно персонализирано медицинско досие, като неразделна част от здравната информационна система. То е инструмент за контрол на финансовите разходи\", каза още проф. Михайлов. Народният представител е на мнение, че е необходимо да се направи забавената вече 20 години детайлна икономическа оценка на всички видове медицинска дейност и на труда на медицински специалисти. „Трябва да има достойно заплащане за всички, ангажирани в сферата на здравеопазването. Националната здравна карта да се превърне в инструмент за оптимизиране на здравеопазването\", каза още той. По неговите думи трябва да се осигури спазването на \"златния час\" при спешни състояния. „Отстоянието да бъде не повече от 50 км за специализирана помощ при 24ч. покритие; Електронизацията на здравната информационна система да бъде връзка между всички звена\", заяви народният представител. Д-р Десислав Тасков: Пациентът да се постави във фокуса на здравната система„Пациентът да се постави във фокуса на здравната система. Да има минимум заплащане от страна на пациентите\", заяви д-р Десислав Тасков, зам.-председател на ОблС на БСП-Варна. Той подчерта, че от джоба на хората излизат над 4 млрд. лв., като имаме предвид, че говорим за най-бедната страна в Европа. „Това е абсолютно неприемливо и ще го променим. Искаме да върнем държавата в здравеопазването - в управлението, регулацията, контрола и гарантиране на достъп до здравеопазване на всеки\", категоричен е той. Според него трябва да се намали ставката ДДС за лекарствата и медицинските изделия. „Държавните и общинските болници няма да са търговски дружества, а лечебни заведения. Частните лечебни заведения, които искат да работят с НЗОК, няма да могат да бъдат търговски дружества\", каза още д-р Тасков. Той е на мнение, че трябва да се изгради Национална здравна система на регионален принцип - достъп до здравеопазване трябва да има във всеки регион и да се развива лечебната дейност. „Да се възстановят Националните програми за профилактика в областта на социалнозначимите заболявания\", допълни Десислав Тасков. Той подчерта, че за да има полза от тях, трябва да се обхванат малките общини и по този начин да се гарантира включването на максимален брой хора. Като пример посочи, че единици биха дошли да се прегледат от Гоце Делчев в София, но ако специалисти отидат при тях, стотици ще си направят профилактични прегледи. \"Промяна в безплатното обучение в сферата на здравеопазването и заместването му с държавни стипендии, които да касаят, както обучението, така и специализациите, но да са свързани с ясен ангажимент за работа след това. Финансиране на специализации във водещи центрове в света на млади български специалисти\", каза още Тасков.", "date": "2018.07.21", "title": "Проф. Георги Михайлов: Усилията ни са насочени към спасяване на българската нация"}
{"url": "http://www.cross.bg/gabrovo-grypa-obrushtenie-1579712.html", "text": "/КРОСС/ Началникът на КАТ- Габрово Пенчо Пенчев разпространи чрез профила си във Фейсбук обръщение към медиите, в което посочва, че не е арестуван, каквато информация беше публикувана. При проведена в петък спецакция бяха задържани полицаи от Пътна полиция - Габрово.При вчерашната спецоперация, по неофициална информация, е задържан началник група \"Регистрация\" в КАТ - Габрово. Мирослав Стефанов е в Пътна полиция от 2010 година, преди това е бил шеф на Районното полицейско управление в Габрово и на други позиции в системата на МВР, където работи повече от 25 години.Акцията под ръководството на Специализираната прокуратура е започнала в късния следобед в петък и е продължила до късно вечерта. Говорителят на главния прокурор Румяна Арнаудова заяви, че престъпната група е извършвала длъжностни и документни престъпления.Отново по непотвърдени данни, задържаните полицаи от КАТ - Габрово са заподозрени за участие в група за незаконна търговия с автомобили, чийто лидер е бил задържан във Варна.След появилата се вчера информация в някои медии, че сред арестуваните е началникът на КАТ в Габрово, Пенчо Пенчев разпространи чрез профила си във Фейсбук обръщение, в което посочва, че информацията за задържането му е предизвикала последици в негова вреда, както и притеснение за близките му.  ", "date": "2018.07.21", "title": "Началникът на КАТ- Габрово разпространи обръщение, че не е арестуван"}
{"url": "http://www.cross.bg/metal-konstryktziya-zatisnat-1579715.html", "text": "/КРОСС/ Мъж загина на място, след като метална конструкция се стовари върху него при демонтажни дейности в сградата на бившата мебелна къща в Пловдив, предаде репортер на bTV. Сигналът за инцидента е подаден на тел. 112 тази сутрин. Мъжът бил затиснат от няколко тона метал и бетон.Той се е опитвал да махне част от металния под на втория етаж на сградата. Пловдивската инспекция по труда е започнала проверка. Металната конструкция се стоварила върху работника от около 7-8 метра височина.  ", "date": "2018.07.21", "title": "60-годишен мъж загина в Пловдив, затиснат от тонове бетон и метал"}
{"url": "http://www.cross.bg/vaptzarov-pargov-geroite-1579707.html", "text": "/КРОСС/ Наш дълг, като европейци и социалисти, е да не допуснем истината за жестокото лице на фашизма и за героите на антифашитката съпротива да бъде подменена. Да се изкривят фактите и да се омаловажи подвига. Това заяви лидерът на БСП - София Калоян Паргов по време на възпоменателния митинг-поклонение по повод 76 години от разстрела на Никола Вапцаров и неговите другари Антон Попов, Антон Иванов, Петър Богданов, Георги Минчев и Атанас Романов. На събитието, което се състоя на мемориала „Гарнизонно стрелбище\", присъстваха членове на Изпълнителното бюро на НС на БСП, народни представители, евродепутати, общински съветници, родственици на загиналите и десетки граждани. Бяха поднесени венци от президента на Република България Румен Радев, от НС на БСП и парламентарната група на „БСП за България\", от Градския съвет на БСП - София и от посолството на Руската федерация.„Наш дълг, като потомци, е да не допускаме световният поет Никола Вапцаров, за пореден път, да бъде разстрелян. Не само трябва да запазим „Моторни песни\" в учебниците, но и да съхраним смисъла на неговата гениална поезия\", каза в словото си Паргов.Според лидера на столичните социалисти непростим е творческият вандализъм, на който станахме свидетели - стихове на Вапцаров да се превръщат в долнопробна чалга.„Ето защо тук, на Гарнизонното стрелбище, трябва да си обещаем, че ще отстояваме и браним паметта за героите и истината за техния подвиг\", призова участниците във възпоменанието Калоян Паргов.„Делото на героите, чиято памет днес почитаме, заедно с делото на десетките хиляди участници в съпротивата, е неопровержимо доказателство, че българският народ, в периоди на съдбовни изпитания, може да отстоява с оръжие в ръка родовите си и общочовешките ценности\", категорична бе проф. Ваня Добрева, заместник-председател на БСП - София и водещ на събитието. Тя почете обръщението на президента Румен Радев към близките, организаторите и участниците в митинга-поклонение. ", "date": "2018.07.21", "title": "Калоян Паргов: Долу ръцете на чалгата от Вапцаров"}
{"url": "http://www.cross.bg/nadzirateli-pyskali-aresta-1579713.html", "text": "/КРОСС/ Николай Тонев, един от тримата надзиратели, арестувани в сряда за това, че са пускали безпроблемно затворник, остава в ареста, реши преди минути Варненският съд. Продължава гледането на мерките на другите двама заподозрени. Припомняме, че надзиратели от варненския затвор бяха задържани, защото неправомерно пускали в отпуск автокрадец. Затворникът обаче нямал право да излиза от килията, но срещу пари това му е било позволено. В периода от края на май до 18 юли са установени 6 случая на нерегламентирано излизане, обявиха от прокуратурата във Варна.", "date": "2018.07.21", "title": "Eдин от задържаните варненски надзиратели остава в ареста "}
{"url": "http://www.cross.bg/zelena-biblioteka-park-1579717.html", "text": "/КРОСС/ \"Зелена библиотека\" в София - за четвърта поредна година книгите намират читатели в парковете и градинките.  Днес столичният Южен парк се превърна в читалня на открито. Всеки може да донесе книга, да вземе друга, има и програма с участието на писатели, художници и музиканти.Инициативата ще продължи в други паркове до края на септември. ", "date": "2018.07.21", "title": "Столичният Южен парк се превърна в \"Зелена библиотека\""}
{"url": "http://www.cross.bg/nashata-aparat-nasa-1579709.html", "text": "/КРОСС/ НАСА подготвя изстрелването на 6 август на уникална сонда с размерите на автомобил за изучаване на слънчевата корона, съобщава агенция Ройтерс. Този апарат ще се приближи най-близо в сравнение с всички останали до нашата звезда, за да изследва слънчевата атмосфера, която поражда слънчевия вятър. Космическият апарат Parker Solar Probe ще осъществи 7-годишна мисия и ще се доближи на 6,1 милиона километра от повърхността на нашата звезда. Това е седем пъти по-близо от всяка друга сонда в историята. Предишният апарат, преминал най-близо до Слънцето, беше \"Хелиос 2\", който се приближи през 1976 година на 43 милиона километра от Слънцето. За сравнение, разстоянието на Земята до нашата звезда е около 150 милиона километра, предава БТА. Слънчевата корона генерира слънчевия вятър, един непрекъснат поток от заредени частици, които проникват през Слънчевата система. Непредвидените слънчеви бури предизвикват смущения в магнитното поле на нашата планета и причиняват хаос в телекомуникациите на Земята. Учените от НАСА се надяват с помощта на новия апарат да могат да прогнозират измененията в космическото обкръжение на нашата планета. Проектът на слънчевата сонда \"Паркър\" струва на НАСА 1,5 милиарда долара./", "date": "2018.07.21", "title": "НАСА изстрелва уникална сонда с размерите на автомобил"}
{"url": "http://www.cross.bg/bagazh-borda-ruchniya-1579701.html", "text": "/КРОСС/ Когато летим със самолет, едни от най-специфичните правила са тези за багажа и е добре да ги познаваме, за да имаме безпроблемно и спокойно пътуване. Какви са ограниченията за ръчен и регистриран багаж, както и какво можем и не можем да качим на борда на самолета, разказват от eSky и obekti.bg.Без значение дали пътувате с редовна или нискотарифна авиокомпания, в цената на билета има включен ръчен багаж с посочени от компанията размери, които не трябва да се надвишават. Ако това се случи, пътникът подлежи на санкции, а именно да заплати определена такса на летището. В повечето случаи позволеният за качване на борда ръчен багаж е с размери 55x40x23 см и тегло, което варира според авиокомпанията между 6 и 10 кг. Размерите на ръчния багаж се следят по-стриктно при нискобюджетните компании, при които е възможно, служител на летището да ви помоли да сложите багажа си в определените за това кошове. За да бъдете по-гъвкави, ползвайте сак, вместо твърд куфар. Отскоро, две от най-ползваните в България нискотарифни авиокомпании въведоха ново правило, свързано с ръчния багаж. При липсата на закупен предварително приоритетен бординг е възможно ръчният багаж да бъде качен не на борда, а в багажното отделение.Все по-често редовните компании, по примера на нискобюджетните, не включват в цената на билета регистриран багаж, за да могат да предложат по-ниски цени. Голям куфар може да се добави допълнително, като цените варират според компанията, дестинацията и сезона. Размерите на регистрирания багаж са строго индивидуални за всяка компания, но в повечето случаи са доста големи и е трудно да бъдат надвишени. Тук по-важно е да се вместите в килограмите, които варират между 20 и 32 килограма.В тази графа влиза превоза на ски и водолазна екипировка, велосипед, дъска за сърф, стикове за голф, музикални инструменти и други. В повечето случаи услугата се заплаща допълнително и често се купува седалка за специалния багаж. Ако смятате да пътувате с такъв багаж, задължително се свържете своевременно с туристическата си агенция, за да ви съдействат, съветват експертите.От съображения за сигурност са създадени международни правила, определящи позволените и забранените за превоз в самолета вещи.  и не могат да бъдат качени на борда. Така например, позволените течности на борда на самолета са максимум литър, в оригинални опаковки не по-големи от 100мл. Препоръчително е всички те да бъдат отделени в специално затварящо се пликче, за да можете да ги извадите лесно, ако се наложи да ги покажете при проверката. Остри предмети като нож, ножица, пила, тирбушон са строго забранени и ще ви бъдат конфискувани. Не слагайте в ръчния си багаж също сешоар и преса за коса. В ръчния си багаж можете да носите лекарства за грип и настинка, а ако приемате по-специфични лекарства, носете ги в оригиналната им опаковка, заедно с рецептата. Храна на борда се допуска в разумни количества и оригинална опаковка. Ако пътувате с бебе до 2 години, без проблем можете да носите храна за него. Ако имате съмнения дали това, което смятате да носите на борда, е позволено, поинтересувайте се предварително, за да имате спокойно и комфортно пътуване.", "date": "2018.07.21", "title": "Полезно: Правила и ограничения при носенето на багаж в самолета"}
{"url": "http://www.cross.bg/vsyako-borisov-naprezhenieto-1579705.html", "text": "/КРОСС/ Оттук нататък премиерът Бойко Борисов ще се оправдава с Народното събрание за всяко решение, което ще се вземе по деликатната тема за миграцията. Това каза пред журналисти председателят на групата на БСП в Столичния общински съвет и лидер на БСП - София Калоян Паргов.Паргов посочи, че след като вчера управляващи и опозиция си стиснаха ръцете в общ консенсус по темата \"Миграция\", това ще е един щит за премиера Бойко Борисов. „Това е знак на добра воля и подарък. Защото това е защитен механизъм за Борисов, който ще се оправдава оттук нататък с Народното събрание за всяко едно решение, което ще се вземе по тази деликатна тема\", обясни лидерът на столичните социалисти.На въпрос каква е правилната визия за България според БСП, той отговори: „Това, което ще стане ясно днес в НДК, е само началото и няма претенциите да бъде окончателен вариант на визия, а документ, от който ще започне по-широкото обсъждане в обществото. Неизменно имаме няколко проблема в България в момента. На първо място хората поставят здравеопазването - очевидно е, че има нужда от преосмисляне на този модел. Ще чуем идеи, които са интересни и дискусионни, но само това е верният път и затова това е подходът, който БСП използва\", обясни Паргов.На въпрос как ще коментира изказванията на управляващите, че БСП нагнетява напрежението в Странджанско, той коментира: „И сутринта слушах представители на управляващите, които на всяко второ изречение казваха: „не, че съм от ГЕРБ, но мисля, че всичко е наред\". Нормално е това. Нашата роля като опозиция е да следим за реда, за правата на гражданите, особено като представители на лявото пространство. Това не е нагнетяване на напрежението, просто някой не си свърши работата. Очевидно е, че оттук нататък такива инциденти ще ни съпътстват, никой не е застрахован, което означава, че органите в лицето на Министерството на земеделието и БАБХ трябва да работят в много тясно сътрудничество заедно със стопаните и фермерите в граничните райони, които са рискови, с оглед недопускане на такива зарази, в следствие на които ние трябва да изпълним законите на ЕС. Но ние сме длъжни да помогнем на тези хора, тъй като е очевидно, че до тях Европа не стига по този начин, по който ние я тълкуваме в София и в Брюксел. Тоест, ние трябва да сме близо до тях и това е задължение на компетентните органи. Това е техният пропуск, тъй като излезе, че тяхното поведение е малко башибозушка работа, на което ние няма как да реагираме с оглед успокояване на напрежението, а не нагнетяване. Протестът не го организира БСП, а го организираха те. Макар че преди година този, който води протеста, го има на снимка с Бойко Борисов, а сега протестира срещу него. Интересно е, но нека коментират управляващите - това фарс ли е или просто промяна в доверието\", каза още той.", "date": "2018.07.21", "title": "Калоян Паргов: Премиерът ще си измива ръцете с НС за всяко решение за миграцията"}
{"url": "http://www.cross.bg/siriya-kyneiitra-operatziya-1579700.html", "text": "/КРОСС/ Франция и Русия извършиха миналата нощ съвместна хуманитарна операция в бивш бунтовнически анклав в Сирия, който бе отвоюван през април от правителствените сили, предаде Франс прес.Руски военен транспортен самолет, натоварен с 50 тона медицински материали и продукти от първа необходимост, излетя от летище \"Шатору\" в Централна Франция към руската база \"Хмеймим\" в Западна Сирия, съобщи летищната управа.Това е първата съвместна операция в Сирия между Русия и западна страна. Помощите ще бъдат раздадени днес в района Източна Гута край Дамаск под надзора на Службата на ООН за координация на хуманитарните въпроси, съобщиха френските власти.Стотици бунтовници и цивилни, евакуирани от южната сирийска провинция Кунейтра, пристигнаха днес в територии под контрола на бунтовници в северозападната част на страната. Това съобщи Сирийският център за наблюдение на човешките права. По данни на центъра става дума за общо 2800 души.Евакуацията от Кунейтра - провинция, която граничи с анексираната от Израел част на Голанските възвишения - бе извършена след договореното от Москва и прието от бунтовниците споразумение за капитулация. Споразумението включва спиране на огъня, бунтовниците да предадат средната и тежката си артилерия, връщане на институциите в Кунейтра под държавен контрол и изтегляне на бойците, отказващи да капитулират, към други територии под бунтовнически контрол.", "date": "2018.07.21", "title": "Русия и Франция извършват съвместна хуманитарна операция в Сирия"}
{"url": "http://www.cross.bg/nachaloto-poslednite-prizovaha-1579702.html", "text": "Здравните власти призоваха японците да вземат предпазни мерки срещу неистовата жега в страната, причинила смъртта на 30 души, съобщават Би Би Си и БГНЕС.Хиляди други потърсиха медицинска помощ заради горещините през последните две седмици. В началото на седмицата температурите в централната част на Страната на изгряващото слънце достигнаха 40,7 градуса по Целзий - рекорд за последните пет години.В град Киото живакът в термометрите отчете над 38 градуса в продължение на седем дни - нещо, което се случва за пръв път откакто започва воденето на подобна статистика в началото на 19 век.Лекарите призоваха хората да пият повече течности и да не излизат навън в най-горещите часове от деня. ", "date": "2018.07.21", "title": "Рекордните жеги убиха десетки в Япония"}
{"url": "http://www.cross.bg/kumping-spasitel-chasa-1579704.html", "text": "/КРОСС/ Находчив млад спасител на морето си закръглявал доходите и с пласиране на трева в района на къмпинг \"Юг\" между Китен и Лозенец, но бил разкрит от полицията. Вчера около 12.30 часа на плажната ивица пред къмпинг \"Юг\" на пост №3 служители от Районно управление - Приморско извършили проверка на 19-годишния И.Л. от Горна Оряховица, работещ като воден спасител. Намерена и иззета е марихуана, разпространявана на територията на къмпинг \"Юг\" (установени са лица, на които И.Л. продавал марихуана). Иззети са видеозаписи от охранителните камери на къмпинга, доказващи престъпната му дейност. И.Л. е задържан за срок от 24 часа. По случая е образувано бързо полицейско производство.", "date": "2018.07.21", "title": "Спасител на къмпинг „Юг“ продавал марихуана"}
{"url": "http://www.cross.bg/diyan-prozoretza-stupil-1579708.html", "text": "/КРОСС/ Вече трети час млад полугол бургазлия, стъпил на перваза на прозорец на втория етаж на УМБАЛ-Бургас, плаши да се хвърли и да сложи край на живота си. Пациентът нямал психични проблеми, но заради тежка лична драма правел вече втори опит за самоубийство. Под прозореца му чакат 2 екипа на пожарната, които да реагират при евентуален скок на бургазлията, който се казва Диян, съобщи флагман.Бг.Психолози и полиция не могат да успокоят Диян, който първоначално стъпил върху външното тяло на климатика, който се е огънал под натиска на тежестта на младежа. Пациентът се е стреснал и се върнал на парапета на прозореца, където виси и до момента.Преди минути психолозите, които разговарят с него, почти успяха да убедят Диян да се откаже от отчаяните си действия. Той влезе при тях, но няколко секунди по-късно отново се качи на прозореца. ", "date": "2018.07.21", "title": "Млад бургазлия плаши със самоубийство, стъпил на прозорец на УМБАЛ Бургас"}
{"url": "http://www.cross.bg/priroden-park-tyrizum-1579706.html", "text": "/КРОСС/ Брошура, разработена по Стратегията на ЕС за Дунавския регион, показва възможностите за туризъм в защитените територии по поречието на р. Дунав. Брошурата е качена и на български език в сайта http://www.danubeparks.org/.На природолюбителите се предлагат оферти от 15 защитени територии - разходки с лодка и кану, скално катерене, велопоходи и излети. В допълнение от http://www.danubemap.eu/ могат да бъдат изтеглени карти с туристически маршрути.На сайта има и допълнителна информация за възможностите за храна и нощувка, както и за транспортните връзки. Заедно с това са описани природните богатства и видовото разнообразие във всяка една от зоните.Туристическите продукти са реализирани по проектите „Дунавски паркове\" и „Дунавски паркове 2\", в които участват природни паркове и резервати от 8 дунавски държави - Германия, Австрия, Словакия, Унгария, Хърватия, Сърбия, България и Румъния. От българска страна партньори са Природен парк „Русенски Лом\", Природен парк „Персина\", Природен резерват „Сребърна\" и Защитена местност „Калимок - Бръшлен\".Защитените територии по поречието на Дунав опазват ценни видове и местообитания, но заедно с това са място за развлечения и отдих сред природата. Доскоро международният туризъм в тези зони бе затруднен заради липсата на достатъчно информация. Днес обаче възможностите нарастват благодарение на новите технологии и сътрудничеството на дунавските държави в рамките на Стратегията на ЕС за Дунавския регион. Природен парк „Персина\" например разполага с пет каяка и екипировки за туристите. В румънския биосферен резерват „Делтата на Дунав\" се организират развлекателни турове, научен туризъм, селски и балнеотуризъм. Туристите могат да направят еднодневни екскурзии с лодки, а тези, които разполагат с повече време, да попътуват в модерни плаващи хотели от 6 до 12 дни. В Природен резерват „Сребърна\" са създадени условия за наблюдение на над 200 вида птици, а в хърватския природен парк „Копачки рид\" има оферти за спортен риболов. ", "date": "2018.07.21", "title": "Общи туристически оферти предлагат на природолюбителите страните от Дунавския регион"}
{"url": "http://www.cross.bg/tyrtziya-polozhenie-otmeni-1579710.html", "text": "/КРОСС/ Германия вдигна икономическите санкции срещу Турция и отмени забраната за пътуване до страната, след като Анкара отмени продължилото две години извънредно положение в страната, съобщава АФП, цитирана от БГНЕС. Турция отменя извънредното положение СЛЕД 2 ГОДИНИ: Край на извънредното положение в Турция Санкциите срещу Турция бяха наложени през юли 2017 година, като начин да се окаже натиск върху Турция след задържането на германски защитник на човешките права и още петима активисти, включително ръководителят на „Амнести интернешънъл\". Берлин сложи лимит от 1,5 милиарда евро лимит на износа - мярка, която бе определена от германската опозиция като твърде мека. Външното министерство на Берлин премахна от сайта си предупреждението към германските граждани за висок риск от арест при посещението на Турция.", "date": "2018.07.21", "title": "Германия отмени санкциите срещу Турция"}
{"url": "http://www.cross.bg/hemys-vuzstanoveno-magistrala-1579711.html", "text": "КРОСС Възстановено е движението по магистрала \"Хемус\" при 405-ти км и в двете посоки. То беше временно ограничено заради катастрофа.", "date": "2018.07.21", "title": "Възстановено е движението по магистрала \"Хемус\" "}
{"url": "http://www.cross.bg/opasnost-katastrofa-zhivota-1579699.html", "text": "/КРОСС/ Млад мъж е с опасност за живота след катастрофа на автомагистрала \"Хемус\" тази сутрин, съобщават от пресцентъра на варненската полиция.Инцидентът е възникнал около 9:30 ч., в посока София, на ляв завой преди град Девня.24-годишният мъж от Плевен, управляващ автомобил \"Роувър\", по време на движението си, губи контрол над колата и се преобръща в разделителната линия. Вследствие на инцидента мъжът е настанен за лечение в болнично заведение, като се е наложила ампутация на единия му крак. Към момента се води с опасност за живота.Изясняват се причините и обстоятелствата за пътнотранспортното произшествие.", "date": "2018.07.21", "title": "Млад мъж с опасност за живота след катастрофа на магистралата"}
{"url": "http://www.cross.bg/yefa-roma-palota-1579692.html", "text": "/КРОСС/ Президентът на \"Рома\" Джеймс Палота бе наказан от УЕФА заради коментари по адрес на съдия, потвърдиха от европейската футболна централа.Палота няма да може да изпълнява своите функции в продължение на три месеца по време на мачовете на \"вълците\" от Шампионската лига. Санкцията важи до от септември до декември 2018 година.УЕФА обвини Джеймс Палота в непристойно поведение по време на полуфиналния мач-реванш от Шампионската лига на \"Рома\" с \"Ливърпул\" през май. Освен наказанието, клубът е глобен от УЕФА с 19 хиляди евро заради хулигански прояви на публиката от Италия. ", "date": "2018.07.21", "title": "УЕФА наказа собственика на \"Рома\" за три месеца"}
{"url": "http://www.cross.bg/kola-plazh-moreto-1579693.html", "text": "/КРОСС/ Плаж „Корал\" се превърна в ябълка на раздора между граждани, инвеститор и власти през последните месеци. Голям парцел беше ограден от частна фирма и така достъпът до морето се оказа невъзможен. С днешна дата пеша до плажа се стигна, но с кола е невъзможно.Голямата част от мрежата липсва, но остават 1600-те дървени кола.Пред камерата на bTV граждански активисти изразиха опасения, че ще видим същия сюжет, който се е разигравал и на други места по морето - ограда, няколко години бездействие и ударно бетониране през зимата. Хората не вярват на твърденията на общината, че няма да има застрояване и питат как въобще се е стигнало до придобиване на земя, при положение, че дюните по закон са държавна територия. ", "date": "2018.07.21", "title": "Плаж Корал: Оградата остава, макар и без мрежа"}
{"url": "http://www.cross.bg/protesti-patitzi-fermi-1579690.html", "text": "/КРОСС/ В пика на кризата с чума по дребния добитък собственици на ферми за патици обявиха, че готвят протести срещу мерките за профилактика, ограничаване и ликвидиране на болестта птичи грип.На общо събрание в Раковски стопаните поискаха оставката на изпълнителния директор на Агенцията за безопасност на храните доктор Дамян Илиев заради несправяне със служебните му задължения. Те се оплакаха, че все още не са им изплатени компенсациите за принудително умъртвените птици във фермите им от месец април. В декларация фермерите настояват от наредбата, приета на 16 юли тази година, да отпаднат текстове, определящи начина на дезинфекция на патиците и помещенията, в които се отглеждат, в противен случай има готовност за протести, заяви съпредседателят на професионалната организация на производителите на водоплаващи Иван Йовчев.В страната има 260 ферми за патици, като по-голямата част от тях са на територията на община Раковски. ", "date": "2018.07.21", "title": "Собственици на ферми за патици готвят протести "}
{"url": "http://www.cross.bg/kycheta-signalite-zachestyavat-1579691.html", "text": "/КРОСС/ Зачестяват случаите на кражби на кучета. Собственици на домашни любимци се оплакват, че рядко се стига до разкриване на подобни случаи.Кражбата на домашен любимец е криминално деяние. Случаите се поемат от криминална полиция. По данни на Министерството на вътрешните работи за 20017 г. сигналите за откраднати кучета са 41, от които 15 разкрити. За 2018 година върнатите домашни любимци са 11, а сигналите за откраднати 28.Най-честите причини за кражба на куче са разплод или продажба. ", "date": "2018.07.21", "title": " Зачестяват случаите на кражби на кучета "}
{"url": "http://www.cross.bg/zadurzhani-raiiona-trimata-1579696.html", "text": "/КРОСС/ Трима са задържани след опит да преведат нелегално осем чужденци, съобщиха от МВР.  ​С постановление на прокуратурата на българските граждани са наложени 72-часови мерки за неотклонениеТримата са задържани при операция на служители от Главната дирекция „Национална полиция\" и РУ - Своге. Тя е проведена вчера в района на Искърското дефиле.Българите са били наблюдавани известно време. Вчера те направили опит незаконно да изведат от страната осем души - четирима мъже, три жени и момиче - по техни думи, иракчани, всички без документи за самоличност. По предварителни данни, чужденците са били преминали незаконно на наша територия, като целта им е била да достигнат до Западна Европа.Двама от задържаните са се придвижвали с лека кола, а след тях третият е управлявал джип с осемте мигранти. След преследване от полицейските органи двете коли са спрени на пътя Лакатник-Вършец, в района на село Миланово.Тримата българи са задържани. С постановление на прокуратурата са им наложена мерки за неотклонение до 72 часа. Привлечени като обвиняеми по чл. 281, ал. 2, т. 1, т. 4, т. 5, във връзка с ал. 1, вр. чл.20, ал. 2 от НК.Работата по изясняването на случая продължава под надзора на Районна прокуратура - Своге. ", "date": "2018.07.21", "title": "Закопчаха трима за трафик на хора в района на Искърското дефиле"}
{"url": "http://www.cross.bg/strymsko-chasa-dvizhenieto-1579695.html", "text": "/КРОСС/ Ремаркето на ТИР се откачи на остър завой от влекача и затвори пътя към гробищния парк в Благоевград, намиращ се край кв. Струмско. Инцидентът стана към 9.30 часа тази сутрин. Идващият от цех за паметници товарен автомобил, намиращ се преди гробищата, завива към кв. Струмско. Завоят е 90-градусов, а водачът го прави с несъобразена скорост, в следствие на което ремаркето се плъзва напред и се откачва от влекача. Така бе затворено движението както към гробищния парк, така и към селата Долно и Горно Церово, съобщава БГНЕС. Собствениците на авариралия товарен автомобил извикаха кран. Едва към 10 часа преминаващи се обадиха на тел.112 за инцидента и на място пристигна полиция. Движението по пътя към новите гробища и кв. Струмско е силно затруднено, регулира се от полиция. В 10.30 часа откачилото се ремарке бе отстранено и движението възстановено.", "date": "2018.07.21", "title": "Ремарке на тир се откачи, затвори път край Благоевград"}
{"url": "http://www.cross.bg/migranti-sredizemno-more-1579694.html", "text": "/КРОСС/ Военноморската операция на ЕС срещу трафика на мигранти в Средиземно море е преустановена временно.Причината е отказът на Италия да приема повече хора, спасени в морето, съобщават военни източници, цитирани от ДПА. От началото на операцията през 2015 г. досега са били спасени 49 000 души, от тях повечето бяха откарани в Италия. Новото правителство в Рим не разрешава вече плавателни съдове с мигранти да акостират на италиански пристанища. Командващият операцията е наредил всички кораби от мисията да останат на котва до понеделник. ", "date": "2018.07.21", "title": "Временно е преустановена военноморската операция на ЕС срещу трафика на мигранти в Средиземно море"}
{"url": "http://www.cross.bg/pytin-trump-sandurs-1579697.html", "text": "/КРОСС/ Президентът на САЩ Доналд Тръмп е поискал от съветника си по националната сигурност Джон Болтън да покани руския държавен глава Владимир Путин във Вашингтон за среща наесен, заяви говорителката на Белия дом Сара Сандърс, цитирана от световните агенции. Това е поредната съобщена от Сандърс нова информация след срещата на Тръмп и Путин по-рано през седмицата във Финландия.Сандърс заяви, че \"обсъжданията вече са в ход\" за среща между двамата президенти.Предполага се, че тя ще се състои в Белия дом, но Сандърс не уточни къде ще се срещнат Тръмп и Путин.В съобщение в Туитър по-рано днес относно Путин Тръмп написа: \"Очаквам с нетърпение втората ни среща, за да можем да започнем да изпълняваме някои от обсъжданите неща\", изреждайки тероризма, сигурността на Израел, разпространението на ядрени оръжия.\"Срещата на върха с Русия беше голям успех, освен с истинския враг на хората - медиите, разпространяващи фалшиви новини\", заяви още Доналд Тръмп, въпреки унищожителните критики, които получи в родината и след срещата му с Путин в Хелзинки.Той дори на два пъти отрече да е казвал нещо, което възмути много негови сънародници - че не е сигурно, че Русия се е намисвала в изборите в САЩ. Директорът на разузнавателните служби на САЩ Дан Коутс обаче научи с изненада, че руският президент Владимир Путин е бил поканен в Белия дом наесен, предаде Асошиейтед прес.Коутс участваше във форум по сигурността в Аспен, Колорадо, където трябваше да говори по време на дискусия. Точно в този момент дойде новината за поканата. Модераторката на дискусията журналистката от Си Ен Би Си Андреа Мичъл се намеси в разговора и съобщи новината. Коутс заяви, че това е ново за него. ", "date": "2018.07.21", "title": " Тръмп кани Путин във Вашингтон наесен"}
{"url": "http://www.cross.bg/godina-intenziven-trafik-1579698.html", "text": "/КРОСС/ Натоварен трафик по пътищата на България - особено по пътя на турските граждани, които се прибират от Западна Европа за отпуска в родината си, съобщава Нова тв.На „Капитан Андреево\" трафикът е интензивен. До опашки все пак не се стига.Миналата година 5 милиона пътници минаха през пункта. За тази година се очакват подобни цифри. Интензивен е и трафикът на ГКПП „Калотина\".4", "date": "2018.07.21", "title": "Интензивен трафик по границите със Сърбия и Турция"}
{"url": "http://www.cross.bg/godina-avgyst-ezik-1579683.html", "text": "/КРОСС/ Министерството на образованието и науката (МОН) предлага за обществено обсъждане график на учебното време и ваканциите, както и за датите и дейностите по държавните зрелостни изпити, националното външно оценяване и изпитите за придобиване на професионална квалификация през следващата учебна година.  С графика за изпитите се предлага матурите в 12-и клас да останат на същите дати - първата по български език и литература от майската сесия да бъде на 21 май 2019 г., а втората - по предмет по избор - на 23 май 2019 г. Държавните зрелостни изпити по желание ще са в периода 28 май - 31 май 2019 г., предвижда проектът, съобщи пресцентърът на МОН. Предлага се в сесията август - септември 2019 г. изпитът по български език и литература да е на 28 август 2019 г., вторият задължителен - на 29 август, а изпитите по желание - в периода 30 август - 4 септември. Следващата учебна година е първата година, в която по учебен план седмокласниците ще учат 36 учебни седмици, т.е. за тях учебните занятия ще приключат на 28 юни. Досега те учеха до 15 юни. Датите на националните външни оценявания се определят всяка година и за следващата проектът предвижда изпитът по български език да е на 17 юни 2019 г., а по математика - на 19 юни 2019 г. Подаването на документите за участие в приема за гимназиите ще е от 3 до 5 юли 2019 г. Резултатите от първото класиране на учениците трябва бъдат обявени до 11 юли 2019 г., от второто класиране до 18 юли, а обявяването на незаетите места след втори етап на класиране ще бъде на 23 юли. Промяна се предлага и за външните оценявания за четвъртокласниците - на 9 май 2019 г. ще се състои изпитът по \"Човекът и обществото\", а на 10 май - по \"Човекът и природата\". Проверката на знанията по български език и литература е предвидена за 14 май, а по математика - за 16 май 2019 г. Оценяването на дигиталните компетентности на учениците от десети клас ще е в периода 10-14 юни 2019 г. Държавните изпити по теория на професията и специалността за придобиване степен на професионална квалификация ще са на три сесии - през януари, юни-юли и септември. Те са в зависимост от това, кога желаещите са придобили право да ги положат. Четири са предвидените ваканции през следващата учебна година, които се предлагат с графика за почивните дни. Първата ще е от 1 до 4 ноември 2018 г., включително. По Коледа учениците ще почиват общо 11 дни - от 22 декември 2018 г. до 1 януари 2019 г., включително. Междусрочната ваканция ще е от 2 до 5 февруари 2019 г., като вторият срок трябва да започне на 6 февруари. През пролетта учениците от първи до 11-и клас ще почиват от 30 март до 7 април 2019 г., включително. За дванадесетокласниците пролетната ваканция е от 5 до 7 април. Времето за обсъждане на предложените от МОН варианти на графици е един месец от датата на публикуването им на официалната страница на Министерството. Всички постъпили становища ще бъдат разгледани, уверяват от МОН.", "date": "2018.07.21", "title": "МОН предлага за обсъждане график на учебното време и ваканциите"}
{"url": "http://www.cross.bg/karolev-nyama-obzhalvat-1579682.html", "text": "/КРОСС/ Според икономиста Владимир Каролев смяната на собственика на ЕРП не е проблем, защото КЗК ги контролира „Тази сделка трябваше да бъде спряна по един или друг начин от държавата\". Така енергийният експерт Явор Куюмджиев коментира в ефира на NOVA  решението на КЗК да не позволи сделката за ЧЕЗ. „ЧЕЗ в сегашния си вид захранва с електричество 3 милиона българи, притежава и управлява една стратегическа инфраструктура, която е важна за националната сигурност. Продажбата на такива активи на компания, която няма доказан опит в управлението на подобни активи, няма доказана капиталова сила, няма доказан кредитен рейтинг, не би трябвало да бъде допускана по принцип да притежава подобни предприятия\", заяви Куюмджиев. Според икономиста Владимир Каролев „смяната на властта в едно ЕРП не е проблем\". „КЕВР ги контролира и ако види, че новият собственик не си върши работата, взима лиценза и КЕВР започва да управлява. Дали ще има сделка зависи от друго. Ще видим дали в двуседмичен срок ще обжалват\", коментира Каролев. „Ако не обжалват, значи имат интерес да се развали сделката. Според мен по-скоро ще обжалват\".", "date": "2018.07.21", "title": "Енергиен експерт: Сделката за ЧЕЗ трябваше да бъде спряна от държавата"}
{"url": "http://www.cross.bg/sredstva-priroden-prevozni-1579686.html", "text": "/КРОСС/ „Столичният автотранспорт\"  ще закупи 10  реновирани автобуси , които ще се движат до природен парк „Витоша\". Те  ще заменят изцяло амортизираните превозни средства, които се движат по линии 63,163 и 66. Това каза  зам.-кметът Евгени Крусев по време на проверката си на редовността и обслужването на линия 63.  Автобусите ще бъдат съобразени с  особеностите на маршрута по трите линии r с  по -голям брой седалки, тъй като  се пътува по-дълго и теренът е планински. Автобусите ще бъдат  с ръчни скоростни кутии и дизелови двигатели, което предполага  по-голяма устойчивост и  сигурност за пътуващите при продължително изкачване и спускане на сериозни наклони и голяма денивелация.  Обществената поръчка за доставка ще бъде обявена през месец август . Очаква се превозните средства да бъдат доставени прeз зимата на тази година. Центърът за градска мобилност има за цел да следи натовареността на линиите и при необходимост да пуска допълнителни превозни средства до природен парк „Витоша\", каза още Евгени Крусев.", "date": "2018.07.21", "title": "Купуват 10 нови автобуса за нуждите на природен пак \"Витоша\""}
{"url": "http://www.cross.bg/merki-turgovishte-chymata-1579685.html", "text": " /КРОСС/ Заради усложнената епизоотична обстановка в страната, областният управител на Търговище Митко Стайков въвежда със заповед превантивни мерки в петте общини в региона.Животновъдите трябва да спазват строго правилата за превенция и да не купуват животни без съответните документи, като при опити да бъдат продадени такива, незабавно трябва да се информира на телефон 112. Следи се и за масова смъртност при животните. При необходимост трябва незабавно да се информира местния кмет, ветеринарен лекар и санитарните власти. Досега няма данни за наличие на заразени животни и повод за тревога, съобщават от Агенцията по безопасност на храните в Търговище.Седем общини в Странджанско са блокирани заради чумата по дребния добитък. Щамът на заразата обаче все още не е установен, съобщи по време на изслушване в парламента в петък земеделският министър Румен Порожанов. Обезщетенията в Крайново и Странджа бяха изплатени също вчера, а в понеделник ще бъдат издължени и в Шарково на собствениците на евтаназираните стада. Карантинната зона ще се разшири с още 10 километра.За да не бъде допусната зараза от африканска чума по свинете, по граничните ни пунктове са въведени извънредни мерки. Министърът на вътрешните работи Валентин Радев каза, че в интернет ще бъдат оповестени координатите на зоните за сигурност. Той призова местната власт да разяснява какви са опасностите от разпространение на чумата. ", "date": "2018.07.21", "title": "Областният управител на Търговище въвежда превантивни мерки в региона заради чумата по животните"}
{"url": "http://www.cross.bg/mesetz-meteorolozite-smercha-1579688.html", "text": "/КРОСС/ През юни метеоролозите отчитат и 491 екстремни градушки. 103 смерча е имало в Европа през месец юни, обобщават метеоролозите от Европейската лаборатория за екстремни явления. По-голямата част от случаите на торнадо са регистрирани в акваторията на Средиземно море. Юни се оказва по-бурен от същия месец миналата година, тъй като тогава е имало едва около 70 смерча, пише NOVA. В анализите за изминалия месец метеоролозите в Европа отчитат 491 екстремни градушки с размер на зърната над 2 сантиметра. 13 от случаите са били на българска територия.  Почти 900 са били регистрираните поройни валежи, а около 500 - сигналите за ураганни ветрове.", "date": "2018.07.21", "title": "103 смерча в Европа само за месец"}
{"url": "http://www.cross.bg/lenta-hemys-varna-1579687.html", "text": "/КРОСС/ Временно се ограничава движението в изпреварващата лента при км 405 на АМ \"Хемус\", в област Варна, в двете посоки, поради ПТП. Трафикът се осъществява в активната лента и се регулира от \"Пътна полиция\". Шофьорите да движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ - www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. ", "date": "2018.07.21", "title": "Катастрофа блокира трафика по АМ Хемус преди Варна"}
{"url": "http://www.cross.bg/purvenstvo-pokazvat-vreme-1579680.html", "text": "/КРОСС/ Любителите на футбола са изхарчили 1.5 млрд. долара по време на приключилото световно първенство в Русия, показват данни на държавната руска банка Sberbank. Най-много приходи са дошли от американските и китайските фенове, чиито национални отбори не участваха в първенството.Какво показват числатаОт руската финансова институция отбелязват, че са обслужили 899 хил. чуждестранни банкови карти от 194 държави, като една китайска карта е изпълнила солидни разплащания в 11 града... Любителите на футбола са изхарчили 1.5 млрд. долара по време на приключилото световно първенство в Русия, показват данни на държавната руска банка Sberbank. Най-много приходи са дошли от американските и китайските фенове, чиито национални отбори не участваха в първенството.", "date": "2018.07.21", "title": "Феновете са изхарчили 1.5 млрд. долара по време на световното първенство"}
{"url": "http://www.cross.bg/selo-belgiya-praznik-1579681.html", "text": " /КРОСС/ Белгия отбелязва днес националния си празник. В Брюксел той ще бъде почетен с военен парад на площад \"Полерт\", където ще бъде построено село на местната и федералната полиция. На други места пък ще бъде разположено европейско село, предвидени са също инициативи за развлечение на децата.На 21 юли Белгия чества възкачването на престола на първия крал на страната Леополд Първи през 1831 г. Това е и денят на независимостта. ", "date": "2018.07.21", "title": "Белгийците отбелязват националния си празник"}
{"url": "http://www.cross.bg/ycheniya-ykrainsko-amerikanskite-voennomorski-1579689.html", "text": "/КРОСС/ В северозападната част на Черно море завършват украинско-американските военноморски учения \"Сий Брийз\" с участието на въоръжените сили на 19 страни.Маневрите започнаха на 9 юли и в тях участваха над 2000 военнослужещи, летателни машини и около 30 плавателни съда.Сред тях - ракетният миноносец \"Портър\" и флагманският кораб на шести американски флот \"Маунт Уитни\".Американско-украинските учения \"Сий брийз\" се провеждат от 1997 година. ", "date": "2018.07.21", "title": "Завършват украинско-американските военноморски учения \"Сий Брийз\""}
{"url": "http://www.cross.bg/dali-rysal-sanktziite-1579684.html", "text": "/КРОСС/ Министерството на финансите на САЩ обмисля дали да снеме санкциите върху руския производител на алуминий \"Русал\", съобщи вчера американският финансов министър Стивън Мнучин, цитиран от Ройтерс и БТА. То подчерта, че целта е \"да не се оставя \"Русал\" извън бизнеса\". Думите му са поредният знак за опитите на администрацията на Доналд Тръмп да помогне на \"Русал\", която е предприела поредица стъпки за помирение с Вашингтон. През април ведомсвото на Мнучин наложи санкции на милиардера Олег Дерипаска и осем компании, в които той има голям дял, като сред засегнатие бе и \"Русал\". Мотивът за санкциите бе \"зловредни действия\" на Русия.Но тази наказателна мярка разстрои световния пазар на алуминий и няколко държави и компании запознаха да лобират пред САЩ да облечи санкциите дърху руския производител. Съединените щати наблюдават отслабването на юана напоследък и ще направят оценка дали курсът на китайската валута е манипулиран, каза Мнучин по друга гореща тема. По думите му оценката ще бъде направена в рамките на полугодишния доклад на неговото министерство относно манипулациите на валутните курсове по света. Докладът трябва да бъде публикуван на 15 октомври и ще обхваща събитията през първите шест месеца на настоящата година. На въпрос дали е обезпокоен от това, че Китай може би използва своята валута като оръжие в ескалиращата търговска война със САЩ Мнучин отговори: \"Не казвам дали е оръжие, или не е оръжие. Няма съмнение, че отслабването на валутата създава несправедливо преимущество за тях. Много внимателно ще преценим дали те са манипулирали валутата\".", "date": "2018.07.21", "title": "Вашингтон обмисля да свали санкциите срещу компания на руски олигарх"}
{"url": "http://www.cross.bg/orlin-benzinostantziya-pavlov-1579670.html", "text": "/КРОСС/ Все по-често родните звезди разчупват стереотипа и се появяват с нестандартни пърформънси на още по-неочаквани места. Поредното доказателство е певецът Орлин Павлов, който ще направи концерт в... бензиностанция. Акустичният лайф ще е на 24 юли, а гърбът му ще пазят верните му другари Борислав Бояджиев и Ангел Дюлгеров. Тримата ще забият в столична бензиностанция, а 15 фена, които се включат във фейсбук игра, ще бъдат ВИП гости. Според условията на надпреварата, мераклиите трябва да споделят на профила на Орлин Павлов как ще презаредят това лято - заигравка с първия сингъл Пълно презареждане от предстоящия албум на звездата. Освен специално място на концерта, победителите ще се сдобият и с по една двойна покана за големия концерт на Орлин на 1 октомври в зала 1 на НДК, пише Монитор.", "date": "2018.07.21", "title": "Орлин Павлов пее на бензиностанция"}
{"url": "http://www.cross.bg/krazhbi-bulgarite-aresta-1579671.html", "text": " /КРОСС/ Съдът в Хага не пусна двама българи - на 25 и на 48 години, заподозрени в множество кражби в болници. Мъжете бяха арестувани в Белгия, след като властите откриха голям брой стоки в колата им, пише www.ad.nl.След ареста полицията в Хага започва разследване на дейността на мъжете в града и в околностите. На 25 юли миналата година заподозрените откраднали портфейл с около 1000 евро и болничен пропуск. На 31 август същите отмъкнали лаптоп и портфейл с около 500 евро, като теглили пари и от дебитната карта на жертвата, съобщава „Канал 3\".Разследването показало, че българите са извършвали кражби в Апелдорн, Капеле аан ден Айсел, Горинхем, Албласердам и Лайдердорп. Болниците там разпознали единия от двамата - доста пълен мъж.Според прокуратурата, заподозрените са влизали в болниците като посетители, а след това обирали пациенти и персонал. Те не се посвенили да ограбят дори човек, болен от рак. Мъжете системно и организирано извършвали кражби и прокуратурата ги определя като организирана престъпна група. \"Това е очевиден случай на мобилен бандит\", заявил прокурорът.По време на заседанието днес българите поискали да бъдат пуснати от ареста. Пълният мъж заявил, че има здравословни проблеми, а другият, че откритите пръстови отпечатъци по стоките изобщо не са негови.Съдът обаче реши да остави българите в ареста заради \"сериозните подозрения\". Делото ще продължи около 3 месеца.", "date": "2018.07.21", "title": "Двама българи обират пациенти в холандска болница "}
{"url": "http://www.cross.bg/liga-shampionskata-poveche-1579672.html", "text": "/КРОСС/ Целите на Лудогорец за този сезон са обичайните - шампионската титла в Първа лига и силно представяне в Шампионската лига. Това става ясно от думите на Лукас Саша, който говори пред бразилския сайт torcedores.com.\"Направихме добра подготовка и Пауло Аутуори успява да имплементира своята философия за играта. Тъй като сме шампиони през последните 7 сезона, вярвам, че ще добавим още една титла в колекцията ни. Затова трябва да започнем добре първенството, защото всяка точка е от значение. В първия ни мач сме домакини и трябва да покажем силата си.\"Клубът инвестира все повече и повече, за да се бори на европейската сцена. Продължаваме напред в Шампионската лига и ще направим всичко по силите си, за да успеем да стигнем, колкото се може по-далече в турнира, но без да забравяме за националния шампионат\", заяви Саша. ", "date": "2018.07.21", "title": "Лудогорец има високи цели в Шампионската лига"}
{"url": "http://www.cross.bg/bulgariya-zheni-zhenite-1579714.html", "text": "/КРОСС/ Безработните жени у нас са намалели с близо 26 000 през миналата година. Това става ясно от Доклад за равнопоставеността на жените и мъжете в България за 2017 г., приет от правителството днес.Сред приоритетните области в доклада са борбата с насилието, основано на пола и промяната на обществените стереотипи спрямо половете.В документа се посочва, че през 2017 г. средногодишният брой регистрирани безработни лица по пол в страната е 236 751 лица, което е с 47 955 по-малко от предходната година. Броят на безработните жени е намалял с 25 895, а на безработните мъже - с 22 060.Според цитираните в доклада данни на Евростат разликата в заплащането на жените и мъжете в България е 14,4%, а средната разлика за страните от ЕС е 16,2 %.За две години България се придвижи с 10 места напред, съгласно резултатите, отчетени от Индекса за равнопоставеността на жените и мъжете на Европейския институт за равенство между половете.", "date": "2018.07.21", "title": "Безработните жени са намалели с близо 26 000"}
{"url": "http://www.cross.bg/ninova-bulgariya-viziya-1579716.html", "text": "/КРОСС/ „Не на джендър идеологията в българските училища - нека развиваме традиционно и електронно обучение.Това каза лидерът на БСП Корнелия Нинова по време на Националното съвещание на партията в НДК, на което беше представен проектът „Визия за България\".„Семейните ценности са ни по-скъпи от третия пол. България и българското общество не приема тази идеология. Не я вкарвайте в училищата. Губим децата си. Промиват им главичките с псевдоценности. Трябва да дадем отпор на това с истинските ни ценности\", коментира Нинова.Тя призова за образователна система, адаптирана и обърната към дигиталното поколение.С „Визия за България\" БСП предлага алтернатива на управлението на страната. Визията на социалистите не е алтернатива на управлението на ГЕРБ, а на системата от годините на прехода, обяви Нинова.Лидерът на БСП призна, че за случилото се през годините на прехода имат вина всички партии. По думите ѝ идеите на БСП ще ядосат определени кръгове и ще засегнат интереси. Във визията представена пред Националното съвещание на БСП има идея стратегически предприятия да не се дават за приватизация и концесии и даде за пример ЧЕЗ и летище София.Социалистите предлагат определени специалности като например компютърни науки държавата да поема таксите, а завършилите студенти след това да поемат ангажимент да работят в България. И още - забавяне на темповете за приемане на еврото, докато не бъдем напълно готови.Нинова подчерта, че това са само идеи, които ще бъдат подложени на широко обсъждане. ", "date": "2018.07.21", "title": "Корнелия Нинова: Не на джендър идеологията в училище"}
{"url": "http://www.cross.bg/ilievski-narkotitzi-vlatko-1579718.html", "text": "/КРОСС/ \"Коктейл\" от наркотици е причинил смъртта на македонския рок-изпълнител Влатко Илиевски, съобщиха властите в Скопие.Известният македонски поп и рок изпълнител Влатко Илиевски е починал от свърхдоза. Това е официалното заключение на съдебните медици в македонската столица.Илиевски бе открит мъртъв в неговия автомобил преди две седмици в столицата Скопие.\"В кръвта на изпълнителя са открити множество наркотици, истински коктейл от дрога. Най-много има кокаин. В колата му също са открити наркотици\", съобщиха съдебните власти.33-годишният Илиевски, който бе роден в Скопие, представляваше Република Македония на Евровизия през 2011 година в Германия с песента \"Рускиня\". Музикалната си кариера започва през 2000-та година. Сред най-известните му хитове са: \"С теб съм най-богат на света\", \"Прегърне ме\", \"Скитник\", \"Остави ме да умра при други\". ", "date": "2018.07.21", "title": "Свръхдоза наркотици е убила македонския рок изпълнител Влатко Илиевски"}
{"url": "http://www.cross.bg/belogradchik-subor-obshtina-1579675.html", "text": " /КРОСС/ Границата между България и Сърбия край Белоградчик се отваря днес и утре за международния събор \"Кадъ боаз\".Международният събор се провежда за 93-и път. По думите на кмета на Белоградчик Борис Николов, той е единствен на Балканите по големина:\"Присъстват от порядъка на около 50 000 посетители. Има богата музикална програма. Пчеларски дружества имат изложба, срещи. Деца от община Белоградчик и община Княжева имат спортни срещи\".Традицията е прекъсвана няколко пъти, но от 2001 година по инициатива на община Белоградчик и сръбските власти тя е подновена. ", "date": "2018.07.21", "title": "Международният събор \"Кадъ боаз\" се провежда за 93-и път"}
{"url": "http://www.cross.bg/sofiya-zavurshvane-suoruzhenieto-1579673.html", "text": "/КРОСС/ Изпълнени са около 50% от ремонта на носещите колони на виадукт „Коренишки дол\" при 36-ти км и 50% от цялостния ремонт на виадукта при 33-ти км на АМ „Хемус\", който е при входа на тръбата за София на тунел „Витиня\". Виадуктът „Коренишки дол\" е с дължина 481 м и е в експлоатация от 1986 г., откогато не е основно ремонтиран. Работи се по съоръжението в посока София, като се ремонтират стълбове 3, 4, 5 и 6. Половината от предвидените дейности вече са изпълнени. Срокът за завършване на ремонта на носещите колони е края на декември т.г. До завършване на ремонтно-възстановителните работи лекият трафик е пренасочен двупосочно в платното за Варна. Осигурени са по една лента за Варна и една за София. За подобряване на информираността на пътуващите по автомагистралата са монтирани табели от двете страни на виадукт „Коренишки дол\", които указват, че е затруднено движението поради ремонт на колоните на виадукта. Виадуктът при 33-ти км е с дължина 225 м и е в експлоатация от 1984 г. В момента се извършва ремонт на съоръжението в платното за София, което се намира при входа на тръбата за София на тунел „Витиня\". От изграждането на съоръжението досега са извършвани само частични ремонти на асфалтовата настилка. Напредват ремонтните дейности на виадукта, до този момент са завършени работите по носещите стълбове на съоръжението, продължава работата по конструкцията на пътното платно. Срокът за завършване на ремонта е до ноември 2018 г. До завършване на ремонтно-възстановителните работи лекият трафик е пренасочен двупосочно в платното за Варна. По време на ремонтните дейности по АМ „Хемус\" движението на тежкотоварните камиони над 12 тона е ограничено в отсечката от 30-ти до 47-ми километър. Те се отклоняват при 30-ти км от пътен възел „Витинска река\" по път I-1 София - Ботевград и път II-17 Околовръстен път на Ботевград, след което се връщат обратно на АМ „Хемус\" при 47-ми км при пътен възел „Ботевград\" и обратно. Като алтернативен маршрут за тежкотоварните автомобили може да се използва и път II-16 София-Своге-Мездра през Искърското дефиле.До 26 юли т.г. шофьорите да се движат с повишено внимание по обходния маршрут по път I-1 София - Ботевград, поради извършване на частични ремонти и запълване на дупки на пътната настилка. След 26 юли се предвижда да започнат машинни кърпежи на пътното платно. ", "date": "2018.07.21", "title": "Напредват ремонтите по АМ Хемус"}
{"url": "http://www.cross.bg/sysha-evropa-pozhari-1579674.html", "text": "/КРОСС/ От Обединеното кралство през Германия до Латвия - цяла Северна Европа е обхваната от необичайно продължителна гореща вълна и суша, предаде Франс прес. Температурата  в петък достигна и дори надмина на места 34 градуса по Целзий, а жегата ще продължи и през следващите седмици, прогнозират метеоролозите.Освен с горещината Швеция се бори с най-сериозните горски пожари от десетилетия, включително отвъд Северния полярен кръг. Правителството потърси помощ от военните и от други европейски държави, призова и доброволци. Няма данни за пострадали хора, но са предприети евакуации. Финландия и Норвегия също съобщиха за горски пожари през последните дни. ", "date": "2018.07.21", "title": "Европа е обхваната от необичайно продължителна гореща вълна и суша"}
{"url": "http://www.cross.bg/bryag-kamen-fotoakademiya-1579676.html", "text": "/КРОСС/ От днес до 26 юли в Камен бряг ще се проведе приключенска фотоакадемия. Инициативата се организира от Юри Чарийски, българин, живеещ във Виена. Сред организаторите са още Община Каварна и Сдружението \"Еко Норд- Камен бряг\". По време на летен лагер децата ще получават уроци по фотография и дори ще правят фоторепортажи. Сред заниманията са приключения на открито и много забавления с игри, разказа Юри Чарийски: \"Техниката се учи лесно и сравнително бързо. Малко или много всеки сам може да се научи. Аз се опитвам да дам нещо повече - да се научат да виждат това, което снимат, коя светлина е по-добра\". След закриването на приключенската фотоакадемия, в село Камен бряг ще започнат концертите от инициативата \"Джаз на село\". В края на следващата седмица ще свирят и пеят Веселин Веселинов - Еко, Милен Кукошаров с гост Стоян Янкулов - Стунджи, Теодосий Спасов.", "date": "2018.07.21", "title": "В Камен бряг се провежда приключенска фотоакадемия"}
{"url": "http://www.cross.bg/veliko-turnovo-imyshtestvo-1579677.html", "text": "/КРОСС/ Великотърновският апелативен съд отмени определение на Окръжен съд - Велико Търново, с което са оставени без разглеждане като процесуално недопустими предявените от Комисията за противодействие на корупцията и за отнемане на незаконно придобито имущество срещу Георги В. В., Анелия С. В. и „Поликомерс-Г\" АД - Велико Търново, искове с правно основание за отнемане в полза на държавата на тяхно имущество на стойност 3611 269,87 лева. Производството по делото е прекратено, информират от пресцентъра на Апелативния съд във Велико Търново, цитирани от ВеликотърновоУтре, бг.Срещу определението на Окръжен съд - Велико Търново е била подадена частна жалба от Комисията за противодействие на корупцията и за отнемане на незаконно придобито имущество, с която е направено оплакване, че същата е незаконосъобразна, на основание на което в Апелативен съд - Велико Търново е образувано дело, разгледано в закрито заседание.Въззивният съд намира, че Окръжен съд - Велико Търново неправилно е приел, че срокът от 10 месеца, регламентиращ извършването на проверка от органите на комисията е преклузивен, и в рамките на този срок проверката по закона не само трябвало да е приключила, но и да е взето от Комисията решение за внасяне в съда на иск за отнемане на имущество, на което и основание е определил иска за недопустим и е прекратил делото.В мотивите към своето определение, съставът на Апелативен съд - Велико Търново посочва, че срокът за предварителната проверка не преклудира възможностите за доказване, нито погасява правото на държавата да иска отнемане на съответно имущество. Преклузивен е срокът за упражняване правото на иск, а правото на държавата да отнеме имущество, придобито от престъпна дейност е материално потестативно право, за което законът е предвидил 25-годишна погасителна давност, която тече от придобиване на имуществото чрез престъпна дейност. То се упражнява по съдебен ред и процесуална предпоставка за упражняване на това право пред съда е влизане на осъдителна присъда в сила, обясняват от пресцентъра на Апелативния съд във Велико Търново. От там уточняват, че с оглед посоченото, той е отменил определението на първоинстанционния съд и е постановил да се върне ГРД 94/2018 на Окръжен съд - Велико Търново за продължаване на съдопроизводствените действия.Определението е окончателно и не подлежи на обжалване. ", "date": "2018.07.21", "title": "Апелативният съд върна дело за отнемане на имущество за 3.6 милиона"}
{"url": "http://www.cross.bg/roiidova-ivanka-bila-1579678.html", "text": " /КРОСС/ Иванка Ройдова, която бе арестувана преди три седмици в съдебна зала и отведена в Сливенския затвор, е пак на свобода. Това потвърди пред БЛИЦ адвокатът на обвиняемата Йордан Давчев. Той съобщи, че е победил Апелативния съд в Пловдив и е пуснал жалба пред ВКС, за да обжалва тази несправедлива ефективна присъда, която клиентката му бе получила.Припомняме, че на 26 юни т.г. състав на Апелативния съд, смени 3 - годишната условна присъда с реално наказание за същия период. Ройдова бе задържана в самата зала с мотива, че има опасност да се укрие. Жената, която е обвинена, че е поръчала убийството на част от семейството си, остана шокирана от развоя на делото.Когато съдията попита Иванка Ройдова каква е последната й дума тя заяви: „Аз съм невинна\". След като я изведоха с белезници от залата добави: „Добре са платили\". Присъдата не е окончателна, тъй като има още една инстанция, която ще гледа делото.След ареста, Ройдова е откарана директно в Сливенския затвор, където е прекарала 3 седмици. Мярката за неотклонение е била обжалвана от адвоката й Йордан Давчев пред ВКС. Разглеждането на мярката обаче се е забавило във времето, тъй като призовкарите не са успявали да открият пострадалите, за да им връчат призовките.В крайна сметка ВКС отхвърля мотивите на апелативния съд и коментира, че рискът от укриване трябва да бъде реален, а не абстрактен. А в случая с Ройдова , тя живее на един и същ адрес от 30 години и през цялото време е съдействала на досъдебното производство и се е явявала на всяко от делата.Иванка Ройдова бе арестувана на 23 март 2016 година, след като бяха разкрити детайли по готвено от нея покушение на цяло семейство заради наследство от четири и половина милиона долара.Месец преди това е била получена информация от ДАНС за това, че жена на 66 години от пловдивско село иска смъртта на свои близки. В основата на престъплението е спор за имот. Тя искала да принудят брат й да подпише договор за прехвърляне на имот. За целта трябвало да бъдат убити и наследниците му - 6 души общо.70-годишният брат, който е диабетик, трябвало да бъде инжектиран с голяма доза инсулин, за да изглежда смъртта му естествена.Планът предвиждал ликвидиране и на неговите близки - сина му Георги, дъщерята Гергана, зетя и двамата внуци, на 8 и 15 г. Масовата екзекуция била замислена навръх Гергьовден, когато цялото семейство се събирало в Браниполе.Обвиняемата е обещала на потенциалните извършители 10% от парите, които ще придобие по сметки на покойния й баща в Америка. По собствените й изчисления те възлизали на $ 3-4 млн., се посочва от прокуратурата. ", "date": "2018.07.21", "title": "Кървавата Иванка е на свобода"}
{"url": "http://www.cross.bg/haysknekt-mark-dzhordzh-1579679.html", "text": " /КРОСС/ Личният кардиолог на 41-вия президент на САЩ Джордж Буш-старши - Марк Хаускнект, е бил убит при улична стрелба в Хюстън. Заподозрян за извършител е около 30-годишен мъж, който все още не е заловен от полицията.В петък малко преди 9 часа сутринта д-р Марк Хаускнект отивал с велосипед на работа. В района на Тексаската педиатрична болница той се разминал с друг колоездач, като при маневрата е възможно да му е пресякъл пътя. Секунди след това станало и най-страшното. Другият мъж спрял, обърнал се, извадил пистолет, произвел два изстрела срещу 65-годишния лекар и след това избягал от местопрестъплението с велосипеда си. Обилно кървящият д-р Хаускнект бил закаран по най-бързия начин в болница, но само за да може колегите му да установят, че е мъртъв.На извънреден брифинг заместник-директорът на местната полиция Трой Финър обясни, че разследващите все още не могат да оповестят дали убийството е планирано или стрелбата е резултат от разменени реплики заради засичането с велосипедите. Той обаче не отрече възможността любителски видеозаписи на очевидци да помогнат за установяване причината за кръвопролитието.Малко след изказването на Финър излезе и писмено съобщение с описание на убиеца - около 30-годишен мъж с бял цвят на кожата, възможно и латинос. Бил е с бяла бейзболна шапка, сиво яке-ветровка, къси шорти и е карал маунтин байк в светъл цвят.Официално изявление от името на 94-годишния Джордж Буш направи и неговият говорител Джим Макграт. \"Президентът Буш е дълбоко натъжен от трагичните обстоятелства около безвременната кончина на д-р Марк Хаускнект, съобщава „Канал 3\". Той изпраща своите най-искрени съболезнования на неговото семейство, колегите му в болницата и неговите приятели\", обяви Макграт и добави цитат от Буш: \"Марк беше фантастичен кардиолог и добър човек. Винаги ще бъда благодарен за неговите извънредно състрадателни грижи. Ще се молим за неговото семейство.\" ", "date": "2018.07.21", "title": "Застреляха личния кардиолог на Джордж Буш-старши "}
{"url": "http://www.cross.bg/godini-pensionnata-pytin-1579663.html", "text": "/КРОСС/ Руският президент Владимир Путин за първи път публично коментира сегашния проект за пенсионна реформа, като заяви, че не харесва идеята за вдигане на възрастовата граница.\"Когато ме питат кой от различните варианти ми харесва, ще кажа, че не ми харесва нито един от тях, свързан с увеличението на пенсионната възраст. Уверявам ви, че и в правителството няма хора, които харесват това\".В същото време Путин каза, че ако сега се пренебрегнат проблемите на пенсионната реформа, след време хората могат да се окажат излъгани. Той припомни, че сегашните прагове - 60 години за мъжете и  55 за жените са били приети преди повече от 60 години.  Ден преди изказването на Путин, руските депутати приеха на първо четене предложената от премиера Дмитрий Медведев реформа, която беше посрещната с масово недоволство и протести в цялата страна. Тя увеличава пенсионната възраст за мъжете до 65 години, а за жените до 63 години.", "date": "2018.07.21", "title": "Путин не одобрява вдигането на пенсионната възраст в Русия"}
{"url": "http://www.cross.bg/ninova-obrushtame-bulgari-1579703.html", "text": "/КРОСС/ Не предлагаме алтерантива на ГЕРБ, а алтернатива на системата. Това каза лидерът на БСП Корнелия Нинова по време на Националното съвещание на партията.По думите на Нинова тази система ни убива, както са казали майките на деца с увреждания и тя не може да бъде кърпена повече. Според нея тази система е създадена в годините на прехода, за което всички партии имат принос, цитира телевизионния Канал 3.„Днес не се обръщаме към политическите си опоненти. Днес ние се обръщаме към народа си. Можем ли да събудим и обединим националната си енергия, да сложим край на прехода и да очертаем хоризонт, друг път за развитие на България. Имаме ли сили да се освободим от разделението от миналото - българи срещу българи и да се обединим българи за бъдещето\", попита Нинова.Тя посочи, че БСП не претендира, че са най-умните, всезнаещи и единствени.„Днес се обръщаме към всеки наш сънародник. Чуйте идеите ни. Ако имате желание, по Иван-Вазовски, който с каквито сили и компетенции разполага, да се включи в този процес. Някои от идеите ни ще бъдат оспорвани и нека да бъде така. Някои ще ядосат определени кръгове и интереси. Ще има съпротива. Предупреждаваха ни за това. През цялото време казвах на екипите, които работеха: „Не се стъписвайте пред имена и групировки\", каза Нинова. Тя посочи, че им е казала да мислят за интереса на българина и за суверенитета на България. ", "date": "2018.07.21", "title": "Лидерът на БСП: Предлагаме алтернатива на системата"}
{"url": "http://www.cross.bg/slyzhiteli-vasileva-kadri-1579664.html", "text": "/КРОСС/ Все по-голям процент от работодателите в България споделят, че не могат да намерят служители с качества, каквито търсят. Важно е работодателите да започнат да влагат повече усилия в подготовката на кадрите, които са им необходими, а не да разчитат изцяло на търсенето на подготвени служители с конкретни умения. Това каза Надя Василева от Menpower в предаването „Светът е бизнес\" по Bloomberg TV Bulgaria.Заключението за липсата на подготвени служители гостът посочи на база на проучване на Menpower, което се провежда от 2011 г. насам и което показва данни за непрестанен ръст на затрудненията на компаниите при набиране на персонал.„Липсата на кадри се превръща в сериозен проблем за българските работодатели. Разминаването между търсене и предлагане е нещото, което ги притеснява. Вече е време всички работодатели да започнат да мислят в посока на това да обучават, променят и развиват кадрите на пазара на труда, а не само да разчитат на подготовката, с която служителите разполагат преди постъпването им на работа. Компаниите трябва да обръщат повече внимание на създаването на талантите, да им предлагат различни роли, които да изпълняват и да ги поддържат заинтригувани и развиващи се на работното място, защото ако това не се случва, то служителите ще потърсят друго\", каза Василева.Тя посочи миграцията и демографския срив като най-сериозните причини, водещи до липсата на кадри. Според нея от съществена важност е да се вземат мерки, които да са приложими и да дадат бързи резултати.„Необходимо е да се вземе решение веднага и то да е изпълнимо към момента. Компаниите и правителството трябва да започнат да привличат хора, които не са въвлечени достатъчно на трудовия пазар. Определено трябва да се обърне сериозно внимание на притока на чуждестранни служители, който трябва да е целенасочен. Тези хора трябва да започнат работа за отворените позиции на компаниите\", отбеляза Василева.Гостът посочи, че липсите на служители са най-осезаеми, когато се търсят квалифицирани работници, инженери, шофьори, персонал в хорека сектора и персонал в здравеопазването. Според нея това скоро няма да се промени и тези позиции и сектори ще продължават да отчитат най-значително затрудненията.Василева добави, че неразкриването на нови работни места е и фактор за ниското ниво на чуждестранни инвестиции в България. „Инвеститорите са наясно с проблемите на страната за намиране на кадри и предпочитат други държави, в които да се чувстват сигурни, че ще могат да намерят служители\".Василева коментира, че е трудно да се даде съвет на младите хора какво да учат и към каква сфера да се насочат към момента, тъй като най-вероятно професиите, които те ще практикуват, все още не са ни известни. ", "date": "2018.07.21", "title": "Липсата на кадри се превръща в сериозен проблем за българските работодатели "}
{"url": "http://www.cross.bg/google-kompaniyata-operatzionnata-1579661.html", "text": "/КРОСС/ Американската компания Google заплаши, че обмисля варианта да направи операционната система за мобилни устройства „Андроид\" платена.Това съобщава руският „Известия\". Това може да се случи, ако властите в Европейския съюз принудят компанията да заплати глобата от 4,3 млрд. евро за нарушаване на антимонополното законодателство.Сундар Пичай, изпълнителен директор на Google, заяви, че компанията му предоставя операционната система безплатно за производители като Samsung, HTC, Sony, Lenovo, Xiaomi, Huawei и др.В същото време ЕС обвинява компанията в злоупотреба с господстващо положение на пазара. От 2011 г. насам Google е налагала незаконни ограничения на производителите на устройства, работещи с \"Андроид\" и на операторите на мобилни мрежи, за да затвърди господстващото си положение в областта на търсенето в интернет.", "date": "2018.07.21", "title": "Google заплашва да направи „Андроид“ платена заради огромната глоба от ЕС"}
{"url": "http://www.cross.bg/varna-sudut-svoboda-1579668.html", "text": "/КРОСС/ Съдът във Варна ще гледа мерките за неотклонение на тримата задържани надзиратели от затвора във Варна. Те са обвинени, че неправомерно пускали в отпуск автокрадец, който нямал право да излиза от килията. Затворникът изтърпявал наказание лишаване от свобода за срок от 6 години и 8 месеца по присъда за участие в организирана престъпна група, специализирана в кражби на автомобили.Тримата служители на правосъдието му осигурявали свобода през деня, срещу неговата честна дума, че ще се прибере зад решетките вечерта. Сигналът за престъплението подал лично директорът на затвора. Надзирателите бяха  задържани за 72 часа, но прокуратурата обяви, че ще поиска те да останат за постоянно зад решетките. ", "date": "2018.07.21", "title": "Съдът във Варна ще гледа мерките на задържаните надзиратели"}
{"url": "http://www.cross.bg/novichok-royli-charlz-1579666.html", "text": "/КРОСС/ Жителят на британския град Еймсбъри Чарлз Роули, който миналия месец пострада от отравяне с веществото тип \"Новичок\",  напусна болницата в Солсбъри, съобщи БиБиСи.Неговата приятелка Дон Стърджис, за която се смята, че е поела много по-голяма доза, почина преди около две седмици. Разследващите са на мнение, че това отравяне е свързано с опита за убийството на Сергей и Юлия Скрил на 4 март, също с помощта на \"Новичок\".В четвъртък беше съобщено, че британската полиция е успяла да идентифицира група руснаци, които са заподозрени в опита за убийство на бившия руски двоен агент.Великобритания многократно е заявявала, че Русия е отговорна за нападението, но Москва категорично отрича тези обвинения. ", "date": "2018.07.21", "title": "Изписаха Чарлз Роули, който пострада от натравяне с \"Новичок\""}
{"url": "http://www.cross.bg/varna-hrana-kabineti-1579669.html", "text": "/КРОСС/ В разгара на лятото лекарските кабинети са пълни. А причината са летните вируси, които върлуват по Черноморието, предава Нова телевизия. По данни на здравната инспекциявъв Варна само за 2 месеца в областта са регистрирани над 200 случая на колити. А респираторните заболявания - около 400. В действителност те са в пъти повече. Какви мерки предприемат властите и пациентите?Средно 5 пъти - толкова често в година ни се случва да боледуваме заради инфекции.Летният грип напълни лекарските кабинети. Пациентите се оплакват най-често от повръщане, стомашно-чревни неразположения и идват при докторите с висока температура. „Имаме единични случаи на пациенти с оплаквания от диария и повръщане. Поне в моята практика. При разговор с колеги с повече деца с практиките и те казват, че това са единични случаи\", разказва д-р Христина Димитрова, общопрактикуващ лекар.Повечето лекари не дават проби за изследване в регионалните здравни инспекции, направо изписват лекарства на пациента. А други се самолекуват. Затова статистиката е различна от картината пред лекарските кабинети. И все пак здравните власти отчитат по-малко регистрирани болни през юни и юли в сравнение със същия период на миналата година.„Нямаме увеличение за Варна и областта като брой заболявания, но пък това е динамична картина и те могат по всяко време да става и повече и по-малко\", обясни д-р Ана Баева, РЗИ.Но лекарите предупреждават: Колитите плъзват от замърсена вода, храна и прибори в заведенията на плажа.„Много често тези заболявания са от храна, която е престояла на топло, на слънце, от недостатъчно добре измити ръце на продавачите в магазина или на консумиращия\", обясни д-р Баева.Около 90% от заболяванията при децата са от бактерии. Това са инфекциите на мръсните ръце, затова ръцете трябва да се мият минимум 20 секунди. Пациентите знаят и се пазят. При други инфекции вирусът се размножава в сливиците, затова ни боли гърло. Профилактиката е сутрин след закуска да изпием сок от един лимон.Ако консумираме недобре съхранена храна от животински произход, можем да се заразим със салмонела, без да разберем. Повечето летни инфекции минават за 5-7 дни, но някои от по-упоритите могат да продължат и 10 дни. Заради висока температура до 39-40 градуса.В разгара на лятото във Варна и Бургас откриват допълнителни медицински пунктове. Само във Варна те са над 30.  ", "date": "2018.07.21", "title": " Летни вируси върлуват по морето"}
{"url": "http://www.cross.bg/gradysa-mesta-yvelicheniya-1579651.html", "text": "/КРОСС/ В събота ще преобладава слънчево време, с временни увеличения на облачността, по-значителни над Източна България, в следобедните часове - и над планинските райони. Само на отделни места ще превали краткотрайно. Северозападният вятър временно ще отслабне. Температурите слабо ще се повишат и максималните ще бъдат между 28 и 33 градуса. Над Черноморието ще преобладава слънчево време, с временни увеличения на облачността. На места, главно по северното крайбрежие, ще превали и прегърми. Ще духа до умерен северен вятър, който след обяд ще отслабне. Максималните температури на въздуха ще са от 27 до 30 градуса. Температурата на морската вода ще е 23-25 градуса. Вълнението на морето ще бъде 1-2 бала.   Над планините ще преобладава слънчево време, с временни увеличения на облачността, по-значителни след обяд. Само на отделни места ще превали краткотрайно. Ще духа умерен северозападен вятър. Максималната температура на височина 1200 метра ще е около 22 градуса, на 2000 метра - около 15 градуса.   Атмосферното налягане ще е малко по-ниско от средното за юли и слабо ще се повиши. В неделя, 22 юли, ще преобладава слънчево време, с временни увеличения на облачността, по-значителни над Източна България, в следобедните часове - и над планините и планинските райони. Само на отделни места ще превали краткотрайно, възможно е и да прегърми. Температурите ще се повишат още и максималните ще бъдат между 30 и 35 градуса.   В понеделник, 23 юли, отново на много места в страната ще има валежи и гръмотевични бури. Ще започне и понижение на температурите.", "date": "2018.07.21", "title": "Времето през уикенда"}
{"url": "http://www.cross.bg/zhivotnite-stranata-zhivotni-1579658.html", "text": "/КРОСС/ Умъртвяването на животните в Шарково ще продължи, реши Кризисният щаб заради чумата след извънредно заседание. Министрите на земеделието и вътрешните работи обясниха, че се предприемат всички необходими мерки, за да не се разпространява чумата.Относно ситуацията и напрежението в Болярово от щаба са решили да сменят ветеринарните лекари - новият екип трябва да вземе втора проба за изследване, съобщи БНТ.Експертната мисия на Европейската комисия, която е посетила страната ни тази седмица, обяви по-рано, че чума няма съмнения за това, че има чума по дребните преживни животни има в България, а мерките, които Българската агенция по безопасност на храните /БАБХ/ е предприела, са в съответствие със законодателството на ЕС.Чумата по дребните преживни животни е опасно, бързо разпространяващо се заболяване, а бързината на изпълнение на мерки за евтаназия на животните в огнищата и регулиране на движението на хора, животни и продукти от тях е от съществено значение. Всяко забавяне и/или действия, които противопоставят изпълнението им е предпоставка за разпространение и поява на нови огнища, посочват представителите на ЕК, цитирани от Министерството на земеделието.България е на фронтовата линия на ЕС и по отношение на опазване на здравето на животните в страната и ЕС е ключов играч. Всички държави членки на ЕС са насочили поглед в действията на страната ни и разчитат на мерките и изпълнението им с оглед за опазване здравето на животните и ограничаване инфекцията, допълниха от пресслужбата. ", "date": "2018.07.21", "title": "Умъртвяването на животните в Шарково ще продължи, ЕК потвърди епидемията"}
{"url": "http://www.cross.bg/ako-mislite-za-edin-den-napred-1579649.html", "text": "/КРОСС/ Ако мислите за един ден напред - вземете си храна! Ако мислите за една година напред - посадете дърво! Ако мислите за сто години напред - образовайте децата си!Китайска поговорка ", "date": "2018.07.21", "title": "Ако мислите за един ден напред"}
{"url": "http://www.cross.bg/zatumnenie-zemyata-mars-1579653.html", "text": "/КРОСС/ Най-продължителното пълно лунно затъмнение за века се очаква в края на месеца. Заедно с него ще наблюдаваме и как Марс се приближава максимално до Земята, съобщи БТВ.Когато Земята покрие със сянката си Луната, наблюдаваме лунно затъмнение. В нощта на 27 срещу 28 юли то ще продължи около 100 минути. Пълната му фаза започва в 22:30 българско време и ще приключи 15 минути след полунощ.Любителите на астрономията могат да наблюдават явлението и от най-новата обсерватория у нас - на Шуменския университет.„На единия телескоп още от 8,30 ч. вечерта ще започне наблюдението на лунното затъмнение, преминавайки през всичките му фази\", посочи проф. дфн. Диана Кюркчиева. В шуменската обсерватория ще наблюдават как разстоянието между него и Земята намалява до 57,6 милиона километра, посочва проф. Кюркчиева: „Много добре се вижда Венера, вижда се също Юпитер, и разбира се, атрактивният Сатурн със своите пръстени, а някъде след 23 ч. ще стане възможно и наблюдението на Марс\".За да не пропуснете космическото шоу на Луната и Марс, проверете дали най-близката до вас обсерватория организира наблюдения. ", "date": "2018.07.21", "title": "Броени дни до най-голямото лунно затъмнение през този век"}
{"url": "http://www.cross.bg/kinzhal-suobshti-roskosmos-1579655.html", "text": "/КРОСС/ Руската държавна корпорация \"Роскосмос\" съобщи, че ще окаже максимално съдействие на руското контраразузнаване, което започна обиски по подозрения, че секретни данни за \"сръхмодерното оръжие\" - хиперзвуковата ракета \"Кинжал\", са изтекли към западни спецслужби, съобщи ТАСС. Агенти на ФСБ претърсват главния институт на корпорацията (Централен научноизследователски институт за машиностроене, или ЦНИИмаш) в град Корольов, както и кабинета в Москва на директора на изследователско-анализаторския център на Обединената ракетно-космическа корпорация (ОРКК) Дмитрий Пайсон.Московският в. \"Комерсант\" съобщи тази сутрин за операцията с уточнение, че тя е във връзка с наказателно дело за държавна измяна и обхваща десетина служители за сътрудничество със западни разузнавателни агенции. ФСБ научили, че строго секретни разработки на руската промишленост, свързани с \"Кинжал\", са попаднали на Запад.С хиперзвуковите проекти по принцип се занимава друга компания - \"Тактическо ракетно въоръжение\", която е извън \"Роскосмос\". Но тя си сътрудничи тясно с други предприятия и институти, където има хора с достъп до документация.Пайсон е работил в ЦНИИмаш и се проверяват близки негови познати от института. Сега той е във фонда за високи технологии \"Сколково\" като директор на клъстера за космически технологи и телекомуникации. Ракетата \"Кинжал\" бе показана за пръв път от държавния глава и върховен главнокомандващ Владимир Путин на 1 март.Потенциални цели на най-новите руски хиперзвукови оръжия са вражеските кораби - от самолетоносачи до фрегати. \"Кинжал\" е неуловим от системите за ПВО поради високата си скорост и способността за маневриране, а имайки предвид високия обхват на самолетите, на които може да се ползва, не е необходимо дори да се навлиза във вражеската зона на действие.В четвъртък министерството на отбраната на Русия съобщи, че през първите десет дни на юли са проведени изпитания на \"Кинжал\" в Южния военен окръг. Този път са използвани изтребители МиГ-31 и стратегически бомбардировачи Ту-22М3, като се твърди, че при пускане от бомбардировач ракетата увеличава обсега си с 1000 км.   ", "date": "2018.07.21", "title": "Обиски в \"Роскосмос\" заради изтичане на тайни за хиперзвуковия \"Кинжал\""}
{"url": "http://www.cross.bg/salvini-evropa-vupros-1579654.html", "text": "/КРОСС/ Италианският вътрешен министър Матео Салвини смята, че Русия е имала право да анексира Крим. В отговор на въпрос в интервю за \"Вашингтон пост\" Салвини казва, че се е провел референдум по въпроса. След твърдение на интервюиращия, че референдумът е бил \"фалшив\" министърът посочва: \"(Това е вашата) гледна точка... Имаше референдум и 90% от хората гласуваха за връщането на Крим в Руската федерация\". След това интервюиращият пита \"какъв референдум бе това с руски войници там\", а Салвини отговаря: \"Сравнете го с фалшивата революция в Украйна, която бе псевдореволюция, финансирана от чуждестранни сили - подобна на арабските революции. (бел.ред. - независими проверки не са открили доказателства за това твърдение, въпреки че то бе широко разпространявано, след като руски информационни източници го публикуваха). Има някои исторически руски зони с руска култура и традиции, които законно принадлежат на Руската федерация\". Попитан защо Италия иска санкциите на ЕС срещу Русия заради анексията на Крим да бъдат вдигнати, Салвини отговаря, че те не са полезни и че според данните вредят на италианския износ. По думите му Италия е несправедливо третирана от Европа и приема твърде много имигранти. \"През последните четири години сме приели 654 хил. мигранти, дошли по море. Много получиха политическо убежище. Днес има 170 хил. мигранти, настанени в хотели и чакащи случаите им да бъдат обработени\", допълва Салвини. На въпрос какво трябва да се направи и дали европейските държави трябва да приемат повече мигранти той отговаря: \"Не. Крайната цел е не да бъдат разпределяни мигрантите сред няколко европейски държави, а да им попречим да влизат в Европа и да тръгват от Африка. Трябва да се намесим в Африка. Трябва да имаме \"План Маршал\" за Африка, за да подобрим условията за живот в страните по произход\". Министърът отбелязва, че Европа е заделила 6 милиарда евро за Турция и само 500 милиона евро за Африка и борбата на Италия ще бъде да се харчи повече за Африка. На въпрос за изборите за Европейски парламент следващата година Салвини коментира, че те ще бъдат изключително важни. \"Европа винаги е била управлявана от споразумение между социалистически и демократични партии. Искам да обединя партии, които да станат мнозинство в Европейския парламент - партии от Австрия, Холандия, Швеция, Франция, Германия, партии във всяка страна от ЕС\". Министърът посочва, че за него думата \"популизъм\" е комплимент. \"Ние се стремим към една различна Европа, в която всяка държава от ЕС да има свободата да решава собствените си икономически политики\". \"Работим, за да променим Европа отвътре\", допълва министърът. Той продължава да е на мнение, че \"еврото е било грешен експеримент. Но след като го има, трябва да подобрим условията му\". На въпрос дали ще гони роми той посочва: \"не италианците\". \"Някои от тях имат италианско гражданство. Това не е етнически въпрос. Има ромски лагер в Милано близо до моята къща. Те крадат и горят всичко\", допълва министърът.  ", "date": "2018.07.21", "title": "Матео Салвини: Присъединяването на Крим към Русия е законно"}
{"url": "http://www.cross.bg/bulgariya-razvitie-viziya-1579652.html", "text": "/КРОСС/ БСП ще представи проект на \"Визия за България\", днес /21.07.2018г./, в 13 часа, в зала 3 на НДК в София. Проектодокументът ще бъде разгледан на Национално съвещание, в което участват членове на НС на БСП, народни представители, председатели на областни и общински съвети на БСП, кметове, коалиционни партньори, представители на граждански организации, експерти, журналисти. Ще бъдат разисквани предложения в четири ключови сфери-  икономика и доходи, регионално развитие, здравеопазване и образование, в които се  залага нов модел на развитие и нови политики.След представянето на проекта \"Визия за България\", той ще бъде подложен на широко обществено обсъждане с коалиционни партньори, НПО, браншови, професионални, научни , синдикални организации и граждани. Целта е, с консенсус, да бъде оформен нов модел за развитие на България.", "date": "2018.07.21", "title": "БСП представя проекта си \"Визия за България\""}
{"url": "http://www.cross.bg/pishe-biva-predyprezhdava-1579665.html", "text": "/КРОСС/ \"Черно море се изчиства\", пише . Водата е по-безопасна за туристите от предишни години, дори при скандалния плаж \"Вромос\". Пречиствателните станции са с най-голяма заслуга за напредъка.\"Атаката срещу дизела няма нищо общо с изчистването на въздуха\" е водещата тема в днешния брой на . Това е истерия и балон, допълва вестникът. Обсъждат се по-високи данъци и такси, за да стимулират купуване на екоавтомобили. По данни на КАТ, броят на автомобилите с бензин и с дизелово гориво е в равни съотношения.1700 места в софийските гимназии са празни, съобщава . 600 седмокласници ще чакат третия тур, за да изберат къде да учат. 500 ученици напускат училищата в Русе.допълва, че има свободни места и в най-предпочитаните гимназии. Най-оспорвани са местата в Испанската и в Първа английска.\"Фейсбук\" ни направи фалшиво смели\", коментира в интервю за вестник  писателката Деница Дилова. \"Стана прекалено лесно да напишеш неща за някого, които никога не би произнесъл с думи пред него\", пояснява тя. разказва за войводите, които отвориха пътя за Апостола. Това са Хаджи Димитър и Стефан Караджа. Преди дни отбелязахме 150 години от подвига на четата им. 127 четници са се сражавали срещу аскера от всички краища на империята, подчертават историци. информира: \"Свършиха билетите за фериботите към островите\". В Гърция приемат резервация за билети по фериботити за следващата година. \"Бензинът поскъпна до 2 евро за литър\", вестникът предупреждава българите да не се запасяват с туби в багажника, защото глобата е доста висока за нашите възможности. предупреждава за забавяне при преминаване на границата заради засиления ветеринарно-санитарен контрол. Извършва се и дезинфекция на колите. Има заплаха от поголовна зараза от африканска чума по свинете, пише изданието.Многото ходене не е достатъчно за добрата форма, предупреждава, в разгара на усилията ни да сме в добра форма за плажа, вестник \"Сега\". Нужни са упражнения за силата на мускулите и за поддържане на баланс. Не е необходимо да ходим във фитнес, може да използваме всеки път стълбите вместо асансьора и да танцуваме по-често. съветва как да избегнем деветте най-чести грешки, които правим, когато сме на плаж. Не бива да купуваме един крем против изгаряне за цялото семейство, не бива да ползваме парфюм, не бива да се храним късно вечер, са част от тези съвети.Когато не сме в отпуск, можем да се разнообразим с новия летен кинохит - мюзикъла \"Мама миа 2\" по музиката на АББА, пише . Действието по сценарий е в Гърция, както в първа част, но екипът е снимал този път на хърватския остров Вис. Звездите на мюзикъла превръщат доскоро непознатото късче земя в туристически хит.Днес и утре ще са най-горещите почивни дни за юли, пише . В неделя температурите ще стигнат 37 градуса. От понеделник ни очакват нови дъждове. ", "date": "2018.07.21", "title": "Преглед на печата "}
{"url": "http://www.cross.bg/myasto-marki-proychvaneto-1579656.html", "text": "/КРОСС/ Зад проучването застава агенция „Автостат\", която изяснява казуса с най-мъжките автомобилни марки в Русия.В хода на проучването са били обработени над 180 000 анкети на собственици на автомобили на възраст между 18 и 65 години. В проучването са участвали марки, които в анкетата са били отбелязани минимум 300 пъти.И така. Призът „Най-мъжкарска\" автомобилна марка отива при... Subaru. От участвалите в анкетата собственици на модели Subaru, от мъжки пол са цели 95,1%. На минимална разлика остава вторият Jeep. Собствениците на тази марка коли от мъжки пол са 94,6%. Челната тройка завършва Toyota (и това може да се сметне за изненада), като при нея този процент е 94,2%. В петицата се намесват още Infiniti (93,4%) и Honda (92,9%)Интересно е, че руският УАЗ се нарежда едва на шесто място: само 92,4% от собствениците на руския всъдеходен „танк\" са мъже. Седмото място е за Lexus (92,2%), осмото за Mitsubishi (92%), на девето място е Mercedes-Benz (91,4%) и десетката се завършва от Volvo (91,3%).", "date": "2018.07.21", "title": "Обявиха най-предпочитаните от мъжете марки коли в Русия"}
{"url": "http://www.cross.bg/tyrizma-angelkova-ministur-1579657.html", "text": "/КРОСС/ Очакваме през този летен сезон да постигнем ръст от около 5% спрямо посещенията през миналата година в периода юни-септември и чуждестранните туристи да са повече от 5,5 млн. През Лято 2017 г. общо чуждестранните туристи достигнаха 5,3 млн., като и тогава отчетоха нарастване от 5,7%. Ако нашите прогнози бъдат оправдани това ще е трета поредна година на растеж и ще ни включи в една от най-устойчивите дестинации за летен туризъм. Това заяви министърът на туризма Николина Ангелкова на пресконференция след заседанието на Националния съвет по туризъм в к.к. „Св. Св. Константин и Елена\".Туристическите сдружения са задължени да подават заявление-декларация, в което се описват видът на организацията, предметът на дейност и членовете й. Това е изискуем документ по Закона за туризма, а за тези организации, които не спазват разпоредбите на закона може да започне процедура по заличаване, съобщи министър Ангелкова. Смятам, че това е редно с оглед на тези, които спазват закона, посочи още министърътМинистърът информира, че основният фокус на Годишната програма за Национална туристическа реклама 2019 г. ще е разработването на маркетингови и комуникационни кампании свързани с основни целеви пазари. Сред тях са Германия, Русия, Великобритания, Полша, Гърция, Румъния, Македония, Сърбия, Турция, Италия, Австрия, Франция, както и Китай, САЩ, Япония, Южна Корея, Индия и страните от Близкия Изток.Програмата за национална реклама се одобрява година по-рано преди започване на изпълнението й, обясни министърът. И поясни, че това се прави с цел постигане на устойчиво развитие на сектора, което се доказва и от статистиката за туристически посещения. С конкретни стъпки вървим в посока постигане основната цел на Министерството на туризма, а именно превръщането на България в целогодишна туристическа дестинация, посочи още тя. Във връзка с контрола по курортите министър Ангелкова бе категорична, че по време на целия летен сезон ще бъде изключително силен.  В отговор на журналистически въпрос относно незаконните заведения в Щкорпиловци тя обясни, че Министерството е изпратило писмо до кмета на община Долни Чифлик, който да издаде заповед за премахване на незаконните обекти. „Министерството на туризма няма правомощия да премахва заведения, които функционират незаконосъобразно. Ние изпращаме писма до компетентните органи, в случая това е кметът, който трябва да издаде подобна заповед. Предстои да разберем какво се случва с тях от кмета на Община Долни Чифлик\", уточни министър Ангелкова. И добави, че за последните три години броят на неохраняемите плажове е намален от 136 през 2015 г. до 86, плюс трите плажа за природосъобразен туризъм.Относно предложените промени в Закона за туризма и разделянето на курортите на зони министърът обясни, че идеята се подкрепя от 80% от всички големи туристически организации и туроператори. Тя посочи, че целта е не да бъдат териториално разделяни, а продуктово, като всяка една община, заедно с местния бранш, ще може да решава дали курортът да бъде една зона, или не. Всички големи туроператори, които ни подкрепиха, казват, че и в момента те работят в Златни пясъци и Слънчев бряг на база продуктово зониране и подкрепят усилията ни това да бъде осъществено, каза министър Ангелкова.", "date": "2018.07.21", "title": "Очакваме над 5 милиона туристи през летния сезон"}
{"url": "http://www.cross.bg/iiezekiil-litze-gospoda-1579644.html", "text": "/КРОСС/ Свети пророк Йезекиил бил свещеник и произлизал от Левиевото коляно. По време на второто пленяване на Йерусалим при цар Йехония той бил взет в плен от Навуходоносор и отведен в Халдея. Там живял край реката Хавар и в петата година от пленението, около 595 г. преди Рождението Христово, получил от Господа повеля да проповядва на юдеите и да ги убеждава да се разкаят. Тогава бил на 30 години.В чудно видение му се явил Господ. Йезекиил видял отворено небето и сред сияещ облак - подобие на четири животни, всяко от които имало четири лица, обърнати на четири страни: лице човешко, лице лъвско, лице на теле и лице на орел. Всички имали криле и блестели като свещ, зачервена в огън. Те били като че ли впрегнати в колесница, която се движела след тях и вървяла с шум, приличащ на шум от много води или от многолюден полк. Над тях се издигал бляскав свод и на свода - престол, на който седяло много светло човешко подобие, окръжено от огън и сияние.Изпълнен от страх и смущение, Йезекии паднал по очите си чул глас Господен да му говори: \"Сине човешки, стани и аз ще говоря с тебе!\" И дойде в мене дух казва пророкът - и ме вдигна, и ме постави на нозете ми, и го чух да ми говори:\"Сине човешки, Аз те пращам при дома Израилев, при народ, който непрестанно Ме огорчава, както Ме огорчаваха бащите му, при люде непорокни и жестокосърдечни. Аз те пращам при тях и ти им предай думите Ми! Не бой се от тях, ако дори възстават против тебе и те преследват, но смело предавай Моите думи!\"След това към Йезекиил се простряла ръка, която държала книжен свитък. Тя разгънала пред него свитъка, изписан от двете страни, и в него Йезекиил прочел: плач, охкане и тъга.По думата на Господа Йезекиил изял свитъка и втори път получил от Бога заповед да предава точно, каквото е писано в него, и да приканя Йзраиля към покаяние. След това духът го вдигнал и понесъл. Пророкът чул след себе си шум от криле и колела и звук от силен гръм и думите: \"Благословена е славата на Господа от мястото си!\" Сърцето му било пълно със скръб, но той чувствал, че ръката Господня го укрепва.Цели седем дни след това Йезекиил не се решавал да предаде на едноплеменниците си думите и откровенията Господни. Тогава Господ му повторил Своята повеля: \"Сине човешки! Аз те поставих страж над дома Израилев, за да му предаваш Моите думи. Като ти говоря, че грешникът ще загине, ако не се разкае, а ти не му предадеш Моите думи и грешникът умре в беззаконие, то Аз от тебе ще подиря кръвта му.\" След това Йезекии имал отново видение на Божията слава. ", "date": "2018.07.21", "title": "Св. пророк Йезекиил "}
{"url": "http://www.cross.bg/tema-mariya-bulgariya-1579645.html", "text": "/КРОСС/ Тема: БСП с визия за България - говори Крум ЗарковТема: Легендата на Народния театър Мария Стефанова с нов творчески пламТема: На живо: Витоша съмър фестТема: Ставри Калинов - неуморен в ателиетоТема: За класата на българското изкуство и предизвикателствата пред гилдията по повод летния арт фестивал в Царево и Лозенец - Белослава, Венци Венц, Катерина Евро, Мария Статулова, Кирил Ефремов, Албена Михова, Евгени Будинов и Тончо ТокмакчиевТема: За силата на вярата и смелостта да се обърнеш към Бог -Митрополит Антоний и единственият европейски шампион на България по карате-до и иподякон Димитър ТодорановТема: Есенни температури и летни вируси, расте ли броят на заболелите?Тема:  Най-коментираната сватба в „Говори с Ива\" на Светрана Васишлева, вече ГущероваТема: Потопени кораби и пиратски ковчези - истории от острова на Барбароса ", "date": "2018.07.21", "title": "Теми и гости в сутрешните блокове на телевизиите на 21 юли "}
{"url": "http://www.cross.bg/rodeni-na--yuli-godina-1579646.html", "text": "/КРОСС/ Антоанета Алексиева - балерина и хореографпроф. Валери Стефанов - литературоведВасил Гоцев - бивш министър на правосъдиетоВладимир Ампов - Графа - поппевецЛъчезар Еленков - поетМария Русалиева - актрисаРадосвет Радев - директор на „Дарик радио\"Уляна Пръмова - бивш генерален директор на БНТЮлий Павлов -политик, издател на електронния вестник „Експрес\"  ", "date": "2018.07.21", "title": "Родени  на  21  юли 2018 година"}
{"url": "http://www.cross.bg/subranie-cheta-bulgariya-1579648.html", "text": "/КРОСС/ 1981 год. Умира Людмила Живкова (1942 - 1981). Дъщеря на Тодор Живков, народен представител. Историк, почетен доктор на Токийския университет. Завършва история в Софийския университет \"Св. Климент Охридски\" през 1965 г.; старши научен сътрудник е в Института за балканистика от 1974 г. От 1975 г. е председател на Комитета за изкуство и култура (от 1977 г. - Комитет за култура); на творческите съюзи и на Националния комплекс \"Художествено творчество, културна дейност и средства за масова информация\". Член е на ЦК на БКП от 1976 г.; член е на Политбюро на ЦК на БКП от 1979 г. Председател у на Инициативния и организационния комитет на международната детска асамблея \"Знаме на мира\" (проведена през август 1979 г. в България).1973 г.Изстреляна е руската мисия \"Марс 4\", която достига \"червената\" планета през февруари 1974 г. \"Марс 4\" не успява да влезе в орбитата на планетата, но изпраща нейни изображения.1952 г.Роден е Робин Уилямс - американски киноактьор.Участва във филмите \"Клуб Парадайз\"(1986 г.),\"Кралят на рибарите\"(1991 г.),\"Хук\"(1991 г.),\"Клетка за птици\"(1996 г.),\"В какво се превръщат мечтите\"(1998 г.) и други. Продуцент е на \"Якоб лъжеца\"(1999 г.) и \"Мисис Дауфайър\"(1993 г.). През 1997 г. печели \"Оскар\" за най-добра мъжка подържаща роля във филма \"Добрият Уил Хънтинг\".1952 г.България сключва първата спогодба за стокообмен и плащания с Китайската народна република.1940 г.СССР окупира Прибалтика и обявява създаването на Латвийска, Литовска и Естонска ССР.1867 г Четата на Панайот Хитов води сражение с турска потеря.Панайот Иванов Хитов е български революционер. През 1858 г. се присъединява към хайдушката дружина на Г. Трънкин, като след смъртта на войводата сам я оглавява. Под въздействието на Г. С. Раковски възприема четническата тактика. През 1864 г. заедно с Коста войвода организира чета в Сърбия. Преминава в България, но близо до Пирот четата е разгромена от турските власти. Успява да се прехвърли в Сърбия, където е арестуван. След като е освободен, заминава за Румъния. Там е избран за първостепенен войвода в образуваното от Г. С. Раковски Върховно народно българско тайно гражданско началство. През 1869 г. се установява в Румъния, където поддържа тесни връзки с Васил Левски и Любен Каравелов. На Общото събрание на БРЦК, през пролетта на 1872 г., е избран за член на комитета. Участва активно в дейността на БРЦК и след смъртта на Васил Левски. Председател е на Общото събрание на комитета през август 1875 г., когато се взема решение за подготовка на въстание в България. По време на Сръбско-турската война 1876 г. ръководи голяма чета. През Руско-турската освободителна война 1877-1878 г. организира чета в Еленско. След Освобождението се връща за кратко в родния си град, а от 1881 г. до 1883 г. е околийски началник на гр. Кула. Включва се в движението за обединяване на Източна Румелия и Княжество България. Провъзгласява Съединението 1885 г. в Сливен. Участва в Сръбско-българската война 1885 г. След войната се установява да живее в Русе. В периода 1890-1892 г. е депутат в VI Народно събрание. Панайот Хитов е председател на Русенското поборническо-опълченско дружество и на Македоно-одринското дружество в Русе. Публикува спомените си \"Моето пътуване по Стара планина и животоописание на некои български стари и нови войводи\". ", "date": "2018.07.21", "title": "21 юли в историята"}
{"url": "http://www.cross.bg/chasa-sofiyaot-provede-1579647.html", "text": "/КРОСС/София.От 08.30 часа зам.-кметът на Столична община Евгени Крусев ще провери транспортното обслужване в природен парк „Витоша\". Проверката ще се състои на автобусната спирка при Националния исторически музей.***София.От 10.00 до 14.00 часа Столична библиотека ще разположи поредната лятна читалня „Зелени библиотеки\" в Южния парк.***София.От 10.00 часа в хотел „Маринела\" ще бъде открито Световното първенство по шахмат за незрящи.***София.От 11.00 часа на Мемориала „Гарнизонно стрелбище\" ще се проведе възпоменателен митинг-поклонение по повод 76 години от разстрела на Антон Иванов, Петър Богданов, Никола Вапцаров, Георги Минчев, Атанас Романов и Антон Попов. Организатори на възпоменанието са Българската социалистическа партия, Българският антифашистки съюз, обществени, патриотични и творчески организации.***София.От 13.00 часа в залата 3 на НДК ще се проведе Националното съвещание на БСП „Визия за България\". Ще бъде представена визията на БСП за развитие на България в четири приоритетни сфери: икономика и доходи, регионално развитие, здравеопазване, образование.***София.От 18.00 часа на лятната сцена при НДК ще се проведе концерт на група Lilly of the West.***София.От 19.00 часа на лятната естрада в Борисовата градина ще се проведе концерт на Софийски духов оркестър.***София.От 19.00 часа пред Регионалния исторически музей ще се проведе концерт на Джаз формация „София\".***София.От 19.30 часа в Гьоте-институт ще бъде открито поредното издание на фестивала за експериментално изкуство „180°\". Темата на тазгодишното издание на фестивала е Елементи.***София.От 20.00 часа до главния вход на НДК всеки, който желае да се докосне до магията на космическите тела, ще може да се срещне с българските олимпийци по астрономия и техни ръководители, и да разкрие тайните на небето с помощта на съвременна телескопна техника. Събитието се организира от Сдружение на олимпийските отбори по природни науки (СООПН).***Белоградчик./с. Салаш.От 13.00 часа с концерт на фолклорни състави ще бъде открит Международният събор „Кадъ Боаз\", който се провежда в пограничните селища Салаш (България) и Ново Корито (Сърбия).***Велико Търново./Арбанаси.От 19.30 часа Църква „Св. Архангели Михаил и Гавраил\" ще се проведе Международен фестивал за класическа музика Arbanassi Summer Music - концертна програма.***Велико Търново.От 20.00 часа в Летен театър ще се проведе Официално откриване на Международния фолклорен фестивал.***Велико Търново.От 21.00 часа на крепостта Царевец Трети сезон на българските оперни театри „Сцена на вековете\" представя: „Зоро\" - мюзикъл по музика на „Джипси Кингс\" и Джон Камерън , в изпълнение на Държавна опера - Варна.***Велико Търново.От 21.30 часа на Сцена „Арт лято\" до ХГ „Борис Денев\" Проект „Арт лято\" представя: Зрелищно огнено шоу с артистите на Fireter.***Велико Търново.От 23.30 часа на крепостта Царевец ще бъде излъчен Аудио-визуален спектакъл „Царевград Търнов - звук и светлина\".***Каварна/с. Камен бряг.От 21 до 26 юли в село Камен бряг ще се проведе Х Лятна приключенска фотоакадемия.***Тетевен./с. Рибарица.От 10.00 часа ще бъде открито единадесетото издание на „Празник на народния обичай и автентичната носия\". ", "date": "2018.07.21", "title": "Предстоящи  събития в страната  на 21  юли "}
{"url": "http://www.cross.bg/zhivotni-chyma-predstoi-1579667.html", "text": "/КРОСС/  Продължават извънредните мерки по границите ни заради риска от пренасяне на африканска чума по свинете, съобщи Нова телевизия.   Ако ви предстои пътуване, имайте предвид, че на граничните пунктове автомобилите се проверяват за забранени продукти - храните със свинско месо. Продуктите се конфискуват, колите се дезинфекцират.  Африканската чума е изключително опасна за животните, смъртността е почти 100%, пренася се лесно, предупреждават експертите. Няма ваксини, няма лечение, вирусът лесно се прехвърля и към домашни животни. Хората не боледуват, но могат да бъдат косвени преносители на заболяването.   Заради болестта предстои да се вдигне ограда по границата ни с Румъния, където вече има случаи на заболели животни.  Най-близкото огнище на заразата е само на 60 километра от България - в румънския град Констанца. Затова по границата се разчистват терени, за да бъдат разположени мрежи там, които да спират преминаването на диви животни. Специалисти казват, че между 80 и 100 хиляди диви прасета трябва да бъдат отстреляни до края на годината, за да се предотврати разпространението на болестта. Затова и беше променен Закона за  лова. Поправките позволяват на министъра на земеделието да издава заповеди за допълнителни ловни излети, за да бъде намалена популацията на дивите прасета. Тези промени обаче не бяха приети еднозначно.", "date": "2018.07.21", "title": "Засилен контрол по границите заради африканска чума по свинете "}
{"url": "http://www.cross.bg/sili-pomosht-dolara-1579662.html", "text": "/КРОСС/ Пентагонът ще отпусне допълнително 200 млн. долара на въоръжените сили на Украйна за обучение, консултантска помощ и екипировка, предаде Асошиейтед прес.Средствата са предназначени за оптимизиране на командването и управлението на силите, подсигуряване на комуникациите и медицинско лечение. Новата военна помощ съвпада с опитите на правителството в Киев да доближи въоръжените си сили по функционалност със силите на страните от НАТО.Като цяло американската военна помощ за Украйна през последните 4 години възлиза на над 1 милиард долара, по данни на  Пентагона.", "date": "2018.07.21", "title": "Пентагонът ще отпусне на Украйна още 200 млн. долара за въоръжените сили"}
{"url": "http://www.cross.bg/hills-parcheta-plovdiv-1579660.html", "text": "/КРОСС/ Голямото събитие днес не е в столицата, а на 120 км на изток в Пловдив, където се провежда фестивалът Hills of rock. Хиляди българи и чуждестранни туристи изпълниха района около Гребната база за първия ден на Hills of Rock. Именитият шотландец FISH загря феновете още по залез с здрав рок. На място за реда и пропуските се грижат около 150 доброволци. Районът е пълен с хора и автомобили Старт на най-грандиозния фестивал на твърдия саунд дадоха българите от D2. Момчетата на фронтмена Митко Кърнев подгряха с изпълненията си публиката, а след тях щафетата поеха Irforce и Serenity. Те подгряха публиката за появата на трите големи звезди на главната сцена - Fish, Crematory, Sabaton.Феновете експлоадираха, когато на сцената се появи легендарният вокал на Мarillion Фиш. Той не губи време и заби най-емблематичните парчета от периода му в групата от албума \"Сlutching at Straws\" от 1987 г. Изпя всичи парчета от албума. Публиката полудя на изпълненията на емблематичните \"Sugar Mice\", \"Incommunicado\" и \"Warm Wet Circles\".Фестът продължава в събота с грандиозен концерт на Джудас Прайс, а кулминацията се очаква в неделя, когато пред феновете ще излезе легендарната група Айрън Мейдън. ", "date": "2018.07.21", "title": "Фестивалът Hills of Rock събра в Пловдив меломани от цяла България"}
{"url": "http://www.cross.bg/bulgariya-investitori-aytsorsing-1579659.html", "text": "/КРОСС/ В докладите България е описана като държава, считана от много инвеститори за привлекателна инвестиционна дестинация, която предоставя на новите инвеститори държавни стимули. Отчетено е, че страната ни предлага едни от най-евтините работни места в Европейския съюз (ЕС) и ниски и равни корпоративни данъци и данъци върху доходите. Няма законни ограничения за чуждестранната собственост или за контрола върху фирмите.Докладите отбелязват растежа в икономически сектори като разработване на софтуеър, бизнес аутсорсинг и услуги за техническа поддръжка, като същевременно отбелязва, че ИТ и бекофис аутсорсинг секторите са привлекли много американски и други чуждестранни компании в България, включително Кока Кола, която наскоро откри в София развоен център за интелигентни технологии.Същевременно чуждестранните инвеститори продължават да изразяват безпокойствие относно върховенството на закона в България. Корупцията е ендемична, особено при реализиране на големи инфраструктурни проекти и в енергийния сектор.Недостигът на квалифицирана работна ръка, дължащ се на миграцията и застаряването на населението, става все по-осезаем и повишава разходите за труд в избраните сектори, се казва още в доклада на Държавния департамент.Инвеститорите посочват и други проблеми, възпрепятстващи инвестициите, като например непредсказуемост поради чести регулаторни и законодателни промени, бавни процеси в съдебната система и ограничено прилагане на правата върху интелектуалната собственост.От началото на 2018 година българското правителство открито обсъжда вероятността за прекратяване на дългосрочните си договори с два големи американски инвеститора, цитирайки необходимостта да се съобрази с регулаторните политики на ЕС. Една друга американска компания продължава да среща сериозни регулаторни и вероятно политически препятствия в опитите си да конкурира чужда компания с непоклатими позиции на българския енергиен пазар. ", "date": "2018.07.21", "title": "Доклад на САЩ за България: Корупцията е ендемична, особено в енергийния сектор"}
