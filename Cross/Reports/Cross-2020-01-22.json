{"url": "http://www.cross.bg/pozitziya-na-evrobet-ood-i-natzionalna-lotariya-ad-vuv-vruzka-s-izyavlenieto-na-adfi-1623410.html", "text": "/КРОСС/ Уважаеми медии и заинтересовани страни,Днешното изявление на директора на Агенцията за държавна финансова инспекция Георги Начев потвърди, че частните оператори в игралния бизнес не са извършвали нарушение на закона, който определя събирането на такси.За проверявания период от 2014 г. до 2019 г. са внесени 500 млн. лева.В допълнение директорът призова да се спрат спекулациите по темата, които уронват престижа на целия сектор.Както винаги сме заявявали, българските институции получават пълна подкрепа от нас в извършваните от тях проверки за установяване на безспорната истина.„Евробет\" ООД„Национална лотария\" АДБАРХИ", "date": "2020.01.22", "title": "Позиция на „ЕВРОБЕТ“ ООД и „Национална лотария\" АД във връзка с изявлението на АДФИ"}
{"url": "http://www.cross.bg/paiitun-dzhoyns-monti-1623401.html", "text": "/КРОСС/ Тери Джоунс, звезда от комедийната трупа „Монти Пайтън\", е починал на 77-годишна възраст. Кончината му е настъпила на 21 януари в дома му в Лондон, след дълга битка с рядка форма на деменция, съобщава семейството му в изявление до медиите.Джоунс е идвал у нас през 2006 г., като специален гост на „София филм фест\".Комикът е роден на 1 февруари 1942 г. в Уелс, Великобритания. Детството му преминава в графство Съри. Той е сред основателите на знаменитата трупа „Монти Пайтън\" и режисьор на три от филмите им с много добри отзиви - „Монти Пайтън и Светият граал\", „Животът на Брайън\" и „Смисълът на живота според Монти Пайтън\". През 2016 г. Джоунс споделя, че година по-рано е бил диагностициран с фронтотемпорална деменция и от тогава се превръща в лице на кампания за борба с болестта.След „Монти Пайтън\" Джоунс работи в редица проекти. С Майкъл Пейлин, колега от трупата, той създава успешния телевизионен сериал „Ripping Yarns\". Режисира филмите „Лични услуги\", „Ерик Викингът\", „Вятърът във върбите\", работи и по няколко телевизионни документални филма на средновековна тематика, автор е на близо 20 детски книги. ", "date": "2020.01.22", "title": "Почина Тери Джоунс от „Монти Пайтън“"}
{"url": "http://www.cross.bg/gomes-selena-klasatzii-1623384.html", "text": "/КРОСС/  Албумът „Rare\" на американската певица Селена Гомес оглави музикалните класации, сред които „Billboard 200\", съобщи \"Билборд\", цитиран от БГНЕС.Само за първата седмица бяха продадени 112 000 екземпляра от колекцията. Това позволи на певицата да изпревари рапъра Роди Рич с албума му \"Please excuse me for being antisocial\".\"Благодаря ви много, че помогнахте да се случи това - момент, който никога няма да забравя\", написа поп звездата в Инстаграм към феновете.Селена Гомес не за първи път завоюва престижни класации. Нейните албуми „Revival\" и „Stars dance\" заемат първо място през 2015 и 2013 г.В продължение на седмица анализаторите на музикалната класация „Billboard 200\" класират най-популярните албуми на седмицата в Съединените щати според няколко критерия, включително броя на закупените копия в магазините и онлайн ", "date": "2020.01.22", "title": "Новият албум на Селена Гомес оглави класациите "}
{"url": "http://www.cross.bg/muzha-prane-lyubimite-1623391.html", "text": "/КРОСС/  Червени чорапи с бяло пране, забравен портфейл в джоба - едва ли има човек, който да не е допускал гафове, зареждайки пералнята. Заради непростимата грешка да съсипе любимите маркови панталони на съпругата си, американец е предложен за продан, пише в. \"Дейли стар\".Засрамвайки благоверния си във Фейсбук, дамата от Мичиган, чието име не се споменава, го продава срещу скромните 111 долара. Сумата отчасти ще покрие щетата, нанесена върху марковите й панталони на стойност близо 200 долара. Ситуацията се влошила още повече, когато жената разбрала, че жълтеникавокафявият панталон на австралийския бранд Спел енд дъ Джипси Колектив е изчерпан.Офертата за продан е придружена от снимка на унизения съпруг, стискащ здраво съсипания плетен панталон, който след нескопосаното му пране може да стане само на малко дете.Историята за \"блестящите\" умения на мъжа явно не работи в негова полза, тъй като досега няма постъпили предложения за закупуването му.За сметка на това съпричастни дами споделят собствения си опит със съпрузи, окепазили любимите им дрехи, демонстрирайки неумение в прането.\"Забранила съм на мъжа ми да пере мои неща, след като съсипа любимата ми копринена риза, прекарвайки я през сушилнята\", пише потърпевша потребителка.Друга дама обяснява, че е оставила на видно място окепазената от благоверния й дреха, за да му напомня постоянно никога повече да не докосва нещата й. ", "date": "2020.01.22", "title": "Жена продава мъжа си заради съсипано пране"}
{"url": "http://www.cross.bg/meso-mecoto-merdzhan-1623402.html", "text": "/КРОСС/  Използване на мазнина за правене на caпун, кaктo и нeгoднo месо, кoeтo ce трeтирa c бeлинa. Това са основните нарушения при правенето на дюнери в световен мащаб с цел евтин краен продукт и това носи само негативи.За това алармира председателят на международната федерация на дюнерджиите (UDOFED) Мехмед Мерджан, цитиран от ред турски медии.\"Ако едно месо е започнало да се разваля, те просто го промиват с белина и го пекат. Особено пилешкото, което по-бързо се разваля. А те взимат точно такова месо от борсата, защото е на половин цена - разкрива Мерджан. - Евтините дюнери съсипват индустрията с нелоялна конкуренция. В тях слагат до 40% животинска мазнина, използвана в производството на сапуни. Нека хората, които се редят на опашка за дюнери пред евтините будки, да знаят, че утре ще се стоят на опашка пред кабинета на лекаря. Това е хранителен тероризъм\".Мeрджaн нacтoява зa строги мeрки зa кoнтрoл върху пригoтвянeтo нa мecoтo зa дюнeрджийницитe и прeминaвaнe към индуcтриaлнo прoизвoдcтвo cпoрeд eврoпeйcкитe хигиeнни cтaндaрти. Тoй прeдлaгa прoдaжбaтa нa мecoтo дa бъдe oтдeлeнa oт нeгoвoтo прoизвoдcтвo, a дюнeрджийницитe дa бъдaт ceртифицирaни и дa пoлучaвaт бaркoд, бeз кoйтo дa нe мoгaт дa oпeрирaт.От UDOFED нacтoявaт зa прocлeдимocт нa мecoтo зa дюнeри \"oт фeрмитe дo вилицaтa\". Пo думитe на Мерджан 80-85% oт дюнерджийниците не са регистрирани, което означава, че и мecoтo в тях нe e рeгиcтрирaнo, освен, че не се плащат данъци.И това, според Мерджан, не става само в Турция, а и в цяла Европа. В Германия например този бизнес е с обем от 15 млрд. евро годишно. Според зам.председателят на организацията - Ирфан Сойлер, всички дюнерджийници в Европа купуват замразено месо от цехове. ", "date": "2020.01.22", "title": "Дюнерите - промито с белина месо и мазнина за сапун"}
{"url": "http://www.cross.bg/dzholi-andzhelina-alina-1623403.html", "text": "/КРОСС/  Много жени биха се поласкали, ако някой ги сравни с Анджелина Джоли. Алина Царакова често е бъркана като руската Анджелина Джоли, разказват в канала \"Най-яките мацки\" във Vbox7.29-годишната Алина е от Северна Осетия, но живее в Москва. Медиите в Русия отдавна я сравняват с 44-годишната Джоли.Алина не би искала да е известна с това.Тя казва, че е доста по-пълна от Джоли. Освен това приличала на баща си.Моделката има 19 хил. последователи в Instagram. В профила ѝ можем да видим прекрасни кадри от фотосесии, както и лични със сина ѝ Давид. Тя е посветила живота си изцяло на него, пишат от \"Спутник\". Нейният живот не може да бъде сравняван с този на Джоли.Някои от последователите хвалят външността на Алина, но други се съмняват, че тя е напълно естествена красавица. ", "date": "2020.01.22", "title": "Сравняват тази рускиня с Анджелина Джоли"}
{"url": "http://www.cross.bg/boepripas-ekip-beshe-1623396.html", "text": "/КРОСС/  Специализиран екип от 42-ри механизиран батальон - Ямбол от състава на Втора механизирана бригада извърши разузнаване и транспортиране на невзривен боеприпас днес, 22 януари.Формированието беше задействано след получаване на информация за  открит невзривен боеприпас в землището на град Стралджа, област Ямбол. При направения оглед специализираният екип, под ръководството на капитан Димитър Дренски, установи, че това е корозирал 152 мм осколочно-фугасен снаряд. При спазване на мерките за безопасност, снарядът беше транспортиран до Учебен център „Победа\" за унищожаване. Военнослужещите действаха на основание отправено искане на главния секретар на МВР и по разпореждане на командира на Сухопътните войски генерал-майор Михаил Попов.  ", "date": "2020.01.22", "title": "Сухопътни войски взривиха  боеприпас, открит в землището на град Стралджа"}
{"url": "http://www.cross.bg/televizionni-programi-kurdzhali-1623405.html", "text": "/КРОСС/  Антимафиоти нанесоха удар срещу кабелните пирати. След разследване е установено нерегламентирано разпространение на редица телевизионни програми без необходимото по закон съгласие на провоносителите.  Акцията е извършена под ръководството на Районна прокуратура - Кърджали. В периода 20-22.01.2020г. служители на специализиран отдел „Киберпрестъпност\" при ГДБОП-МВР, заедно с Дирекция „Жандармерия\" -ГДНП, експерти от Министерството на културата, Комисията за регулиране на съобщенията и НАП, извършиха проверки на дейността на два интернет доставчика, опериращи на територията на област Кърджали.Предмет на проверката бе установяването на нерегламентирано разпространение на редица телевизионни програми без необходимото по закон съгласие на правоносителите. В хода на проверката е констатирано разминаване между брой абонати и сключени договори с крайни потребители. Иззети са множество документи и компютърно-информационни данни, касаещи дейността на дружествата по отношение на предоставяне на телевизионни програми и финансовата дейност на дружествата.По случая са образувани две досъдебни производства за извършени престъпления против интелектуалната собственост. Констативни протоколи са били съставени и от присъстващите на проверката НАП, КРС и Министерството на културата.Проведените операции са част от стратегията на държавата за засилено противодействие на нарушенията на правата върху обекти на интелектуалната собственост и извеждане на дружествата опериращи в сферата на предоставянето на телевизионни програми до краен потребител от т.нар. \"сив\" сектор, с което се нанасят огромни финансови щети не само на правоносителите, но и на бюджета на страната.През последните две години страната ни бе извадена от негативния наблюдателен списък „Специален 301\" на Департамента по търговия на САЩ като резултат от координираните съвместните действия между МВР и Прокуратурата на Република България за противодействие на този вид престъпна дейност. ", "date": "2020.01.22", "title": "Антимафиоти с нов удар срещу кабелните пирати в Кърджали"}
{"url": "http://www.cross.bg/kachanov-ybiiistvo-angliya-1623397.html", "text": "/КРОСС/   Не е възможно да се установи как българин, чието безследно изчезване доведе до разследване за убийство в Англия, е починал, заявиха разследващите органи, цитирани от BBC. Тялото на Валентин Качанов бе открито в река Темза в Грейс, Есекс, на 7 май м.г. - три месеца, след като изчезнал. 22-годишен мъж, задържан по подозрение в убийство тогава, бе освободен, след като следствието го изключи от разследването. Качанов (27 г.) за последно е забелязан край търговския център \"Лейксайд\" на 8 февруари. Същия ден позвънил на майка си в България, а полицията съобщи, че след това не е ползвал телефона си и че никой, който той познавал, не е бил в района по време на изчезването му. Аутопсията не успяла да покаже причина за смъртта, но според разследващите няма признаци за насилие или наранявания при отбрана. Възможно Качанов да се станал жертва на непознати, но няма доказателства в подкрепа на тази хипотеза, нито признаци да е посегнал на живота си, отбелязва БНР.", "date": "2020.01.22", "title": "Българин починал по мистериозен начин в Англия"}
{"url": "http://www.cross.bg/savov-komisiyata-vladimir-1623406.html", "text": "/КРОСС/  Днес, 22 януари 2020 г., 44-тото Народно събрание гласува прекратяване на мандата на члена на Комисията за финансов надзор (КФН) - г-н Владимир Савов. Той подаде молбата си за предсрочно оттегляне от поста на 20-ти януари. Оттеглянето му се случва преди края на шестгодишния му мандат. Г-н Владимир Савов, като член на Комисията, подпомагаше политиката по анализ и оценка на рисковете на финансовите пазари, усъвършенстване на надзорната практика и защита интересите на инвеститорите, застрахованите и осигурените лица.Г-н Савов ясно заяви мотивите за решението си, които са на основа бъдещо развитие в сферата на стратегическото управление. В новия си професионален път той ще поеме позиция в международна организация, базирана извън България, като неговият професионализъм и дипломатически умения, както и владеенето на няколко чужди езика са основните силни страни, с които ще заеме новия си пост.Председателят на Комисията за финансов надзор - г-н Бойко Атанасов,  се обърна към екипа на Комисията с благодарност за приноса на г-н Савов както на ниво експертиза, така и по отношение на усилията му за представяне и позициониране на КФН в международен план.„Г-н Владимир Савов е изключителен професионалист и му пожелавам успех в новите професионални предизвикателства като искрено вярвам, че ще можем да продължим да споделяме добри практики от общата ни работа.\"По повод избора на нов член на Комисията г-н Атанасов каза: „Предприел съм необходимите действия за представяне на кандидатури за нов член на Комисията пред народните представители в Парламента. Позицията е ключова за екипа на КФН, ето защо акцентът ще е върху опита и уменията, както и върху добрата репутация на личността.\" ", "date": "2020.01.22", "title": "Владимир Савов, член на КФН, се оттегли предсрочно от поста си"}
{"url": "http://www.cross.bg/informatziyata-iranskata-svaleniya-1623407.html", "text": "/КРОСС/  Разшифроването на информацията в \"черните кутии\" на сваления с ракети на иранската ПВО украински \"Боинг-737\" ще бъде извършено на територията на Иран. Това съобщи днес иранската информационна агенция Фарс, като се позова на министъра на пътищата и градското развитие Мохамад Еслами, предаде ТАСС.По думите на министъра понастоящем се извършва подготовка на необходимото оборудване и програмното осигуряване за дешифрирането.Завчера ръководителят на отдела за разследване на инциденти към иранската Организация за гражданско въздухоплаване Хасан Резайефар заяви, че Техеран ще предаде на Киев информацията от двете бордови записващи устройства на сваления самолет. Той добави, че информацията ще бъде разчетена в Украйна с използване на опита на експерти от САЩ, Канада и Франция. Резайефар отбеляза, че предаването на информацията е по искане на украинската страна.На 8 януари самолетът на \"Международните авиолинии на Украйна\" излита от летището на Техеран по курс към Киев. Няколко минути по-късно той е свален по грешка от иранската противовъздушна отбрана. Загиват всичките 176 човека на борда.Първоначално Иран твърди, че катастрофата е вследствие на техническа повреда и признава истинската причина едва на 11 януари. ", "date": "2020.01.22", "title": "\"Черните кутии\" от сваления украински самолет ще бъдат дешифрирани в Иран "}
{"url": "http://www.cross.bg/geshev-prokyror-komentira-1623408.html", "text": "/КРОСС/  Няма връзка между обвиненията срещу бившите ръководители на Разузнаването, стана ясно от думите на главния прокурор Иван Гешев.Бившият ръководител на Държавна агенция „Разузнаване\" и настоящ консул в Мюнхен Драгомир Димитров се сдоби с обвинение заради теч на класифицирана информация, довел до облагодетелстване на конкретна фирма. Делото срещу бившия шеф на Националната разузнавателна служба (НРС) ген. Кирчо Киров пък от години обикаля различните съдебни инстанции.„Мащабът е различен, но има сходни проблеми. Обвиненията са за по-малки суми, да го кажем по този начин\", коментира Гешев, който увери, че няма пряка връзка между двата случая.Той не даде никакви подробности и за фирмата, облагодетествала се от действията на Драгомир Димитров.Главният прокурор Иван Гешев коментира и разследванията срещу незаконния внос на отпадъци, които постави под специалния надзор на апелативните прокуратури. „На всички ни е ясно, че този куса с вноса на боклук, основно от Италия, е от огромен обществен интерес. Проблемният боклук е от Италия, от страни от ЕС не са констатирани проблеми между документалната страна и реално внесения боклук. Тук се налага по-сериозен контрол върху досъдебните производства, върху тяхната срочност, върху провежданите действия\", обясни той.Гешев припомни, че има сформиран оперативен щаб, където ДАНС и МВР съвместно анализират цялата информация.„Не заслужаваме да превръщаме България в депо на отпадъците на други държави. Ако всичко беше наред с този сегмент от вноса, нямаше да има такъв голям ръст на годишна база. По статистически данни, според мен, проблемът е започнал от средата на 2017 г. Второ - ако беше толкова „полезно\" и „безболезнено\", щяха да го депонират и изгарят в Италия, а не в България\", смята ръководителят на държавното обвинение.Според него не всичко по този казус може да бъде решено от прокуратурата, защото тя се занимава само със случаите, при които има престъпления. За всички останали нарушения има безброй контролни органи, припомни Гешев.Обвинител номер едно изказа и мнението си за това дали предстоящото увеличение на магистратските заплати трябва да бдъе еднакво за всички. „Това е сложен въпрос. Има различни виждания по въпроса. Още не съм ориентиран добре в тематиката, проблемът беше дискусионен. Бил е такъв и миналата година. Ще видим на кой вариант ще се спрем\", коментира той и допълни: „Разликата във във възнаграждението трябва да има, за да има стимул, но трябва да е разумна\".Днес Иван Гешев ръководи за първи път Прокурорската колегия на ВСС като неин председател, а в първото си заседание за тази година тя избра и двамата му нови заместници. Красимира Филипова стана „заместник на главния прокурор\" във Върховна касационна прокуратура, а Десислава Пиронева - „заместник на главния прокурор\" във Върховна административна прокуратура. Третият ми заместник остава ръководителят на Националната следствена служба Борислав Сарафов. ", "date": "2020.01.22", "title": "Гешев: Няма връзка между обвиненията на двамата бивши ръководителите на Разузнаването"}
{"url": "http://www.cross.bg/ivanov-nyama-benzinostantziya-1623409.html", "text": "/КРОСС/  Записите показват, че са влезли четирима души, взели са касата и част от оборота и са напуснали. Хубавото в случая е, че няма въоръжени хора и няма бруталност при извършване на престъплението, коментира главният секретар на МВР Ивайло Иванов.Около 3 часа през нощта, маскирани задигнаха около 10 хиляди лева от бензиностанция в района на Казичене.Работи се по абсолютно всички версии като при всяко престъпление. Съвсем скоро ще имаме резултати, заяви Иванов по повод поредната обрана бензиностанция от днес.„Към този момент не можем да кажем дали един и същи е почеркът в сравнение с обраната преди дни край Долни Богров. Докато не задържим извършителите, няма как да го потвърдим\", каза Иванов.Само преди няколко дни, отново маскирани мъже, обраха бензиностанция на бул. \"Ботевградско шосе\" в столицата. ", "date": "2020.01.22", "title": "Четирима души са обрали бензиностанцията в София "}
{"url": "http://www.cross.bg/moskva-myzeya-eksponati-1623368.html", "text": "/КРОСС/  Снимки на експонати от колекциите на 35 водещи музеи на руската столица могат да се видят в добро качество на . За потребителите са достъпни изображения на 38 039 експонати и информация за 130 изложби в московските музеи, както и биографии на видни хора, изиграли важна роля в живота на музея.Порталът отвори страниците на Музея на космонавтиката, Музея на Владимир Висоцки, Музея на Москва, Парка на културата и почивката на Горки, Панорамен музей „Битката при Бородино\", Музея-резерват Коломенское и много други културни институции. 35 московски музея отвориха своите колекции за интернет посетители.Например, страницата на Държавния музей на Владимир Маяковски съдържа повече от 250 експоната, сред които личните вещи на поета, неговите книги и уникални фотографии, включително тези, получени наскоро в музея. Музеят на отбраната в Москва е качил снимки на десетки оръжия и отличия от 19-20 век, документи и плакати от военните години.Музеят на Бородиновата панорама на битката представи почти 11 хиляди експонати - документи, щампи, награди, оръжия, корици на руски и чуждестранни книги и други фотографии. За удобството на работата с каталога, потребителят може да търси желаното изображение според редица критерии и да създава свои тематични албуми.Обновеният каталог на изложби в музеите в Москва стана популярен сред потребителите. Порталът съдържа анотации за експозиции, както и снимки на експонати. ", "date": "2020.01.22", "title": "Качиха в интернет експонатите на 35 московски музея"}
{"url": "http://www.cross.bg/business-kategoriya-lady-1623382.html", "text": "/КРОСС/  Тринадесет благотворителни проекта и социални инициативи в общо 10 различни категории получиха официално признание в шестото издание на Годишните награди за благотворителност и корпоративна социална отговорност „Златно сърце\" на списание  и клуб Business Lady и списание Bulgaria Business Review. Церемонията се състоя вчера, 21 януари в хотел ИнтерКонтинентал.Сред наградените имаше представители на частния сектор, медиите, политиката и неправителствените организации. В категория „Образование, обучение и развитие\" приза грабна ЧЕЗ България - за своята Подкрепа на дуалното образование в областта на енергетиката. Пощенска банка спечели награда в раздел „Устойчиво развитие на бизнес средата в България\", за CSR проект с Ендевър Dare to Scale. За Успешно поставяне на СВЕТОВЕН рекорд с кауза пък бе отличена фабрика за майонеза Краси - в категория „Устойчиво развитие и иновация\".В категория „Цялостна корпоративна социална отговорност\" отличие получи Fibank - за Благотворителен календар за 2019 година, съвместно с Българската федерация по художествена гимнастика. Queisser Pharma Bulgaria получи отличие за кампанията си „Чистим заедно с две сърца\" в раздел „Зелена планета\". Фондация „Нашият дом е България\" грабна отличие в категория „Проекти с културен и образователен характер\", за системните усилия на арх. Пламен Пламенов Мирянов в изработката и приложението на Видео проекти, визуализиращи значимото литературно наследство на България, инициативи за съхраняване и обновяване материалната база на националните паркове и създаване на културни събития с образователен характер, представящи художествено слово пред ученици и студенти.Общо четири организации получиха приз в категория „НПО в действие\" в шестото издание на „Златно сърце\". Фондация „ИСКАМ БЕБЕ\" спечели приз за Успешни практики в подкрепата на семейства с репродуктивни проблеми и създаване на гражданско съзнание в полза на повече българчета. За своите 28 години Развитие и щастливо детство за най-уязвимите деца бе отличена фондация „За нашите деца\", а Асоциация за подкрепа на децата спечели награда за своята Подкрепа на деца таланти. Сред отличените неправителствени организации бе и благотворително сдружение „Маргарити\" - за Подпомагане на бедни, болни и онеправдани в България, Африка и други. В категория „Медиите и социалните каузи\" отличие спечели Нова Броудкастинг Груп, която грабна награда за своя CSR проект „ПРОМЯНАТА\". Д-р Сибила Маринова бе наградена за Образователна кампания в подкрепа на донорството на органи, в категория „Личност вдъхновител\", а фондация „Мечта за дете\" получи отличие за Подпомагане за преодоляване на проблемите свързани със създаването на поколение, в раздел „Социална отговорност\". „За да бъде последван добрият пример, той трябва да бъде споделен. Благодаря на всички за това, че проявявате съпричастност и се интересувате от проблемите на обществото. Благодаря ви за доверието, а ние ще продължим да даваме трибуна на златните сърца в България. На страницата на инициативата „Златно сърце\" - www.goldenheart.events ще приемаме представяне на социални кампании, които да отличим през следващата година\" - сподели Даниел Димитров, изпълнителен директор и издател на списанията Business Lady и Bulgaria Business Review, и основател на Business Lady Club.Сред специалните гости, които връчиха награди на отличените организации, бяха: д-р Султанка Петрова, заместник-министър на труда и социалната политика; Лилия Иванова, заместник - министър на икономиката; д-р Даниела Дариткова, председател на Парламентарната комисия по здравеопазването; Станислава Стоянова, член на Парламентарната комисия по образование и други.Водещи на официалната част бяха актьорът Явор Ралинов и Десислава Авджиева, управител и собственик на „Алтърнатив Адвъртайзинг\". Партньори на тазгодишната церемония „Златно сърце\" на списание и клуб Business Lady бяха радио Витоша, Нова телевизия, Darik news, Информационна агенция Кросс, интернет порталите Mail.bg, Radar.bg, Topnovini.com, Zajenata.bg и Flashnews.bg, Dama.bg и Imoti.bg. За доброто настроение на гостите се погрижиха очарователните деца, подкрепяни от Асоциация за подкрепа на децата и от професионална академия HighLight Singing Academy. Наградите „Златно сърце\" целят публичност на усилията на компании, НПО, институции и физически лица, подкрепили различни каузи със социален и обществено значим характер, като по този начин се даде пример и бъдат насърчени все повече компании и личности да се включат в подобни инициативи. Този проект на списание Business Lady е още едно продължение на основната цел на изданието - да дава гласност на различни професионални успехи, качества и постижения, споделяйки добрите практики и изпитани управленски модели както на организацията, така и на нейните комуникации и обществена отговорност. ", "date": "2020.01.22", "title": "„ЗЛАТНО СЪРЦЕ” за социално отговорните организации от списание и клуб Business Lady"}
{"url": "http://www.cross.bg/best-innovation-oled-1623395.html", "text": "/КРОСС/  LG Electronics (LG) спечели рекорден брой награди от експерти в индустрията на CES® - над 150 отличия, начело с наградата Best TV of CES за шеста поредна година. The Best of CES Awards (официалната програма на наградите на CES, ръководена от Engadget от името на Aмериканската търговска асоциация за потребителска електроника) определи OLED телевизора от серията LG CX като най-добрия от буквално хиляди нови телевизори, представени на CES.LG продължи да доминира в категория телевизори с водещите си LG OLED телевизори с 83 награди от редица експерти в индустрията. Иновативния LG SIGNATURE OLED TV RX (модел 65RX) “навиващ се телевизор” бе награден от Aмериканската търговска асоциация за потребителска електроника с CES Best of Innovation Award в категорията за видео екрани. Телевизорът LG SIGNATURE OLED ZX 8K бе отличен с приза CTA Mark of Excellence Video Display Product of the Year. NEXTGEN OLED телевизора на LG, захранван от ATSC 3.0 взе редица награди.Новата LG ThinQ перална машина с AI DD получи най-високо отличие сред домашните уреди на LG на  CES с наградата от USA Today и Newsweek, наред с други. Хладилникът InstaView™ Door-in-Door® с Craft Ice™ с нов диспенсър за бавно разтапящ се крафт лед бе отличен с CTA Mark of Excellence Award, CES Innovation Award и приз от Women’s Health. Смартфоните LG G8X ThinQ с двоен екран и 5G бяха отличени с CES Innovation Awards, като признание получи и новата услуга за обслужване на клиенти с AI (изкуствен интелект) на LG, както и спиращата дъха изложба “Wave” на LG OLED, която посрещна десетки хиляди посетители на щанда на LG.LG спечели общо 17 CES Innovation Awards (официалната програма на  Aмериканската търговска асоциация за потребителска електроника, отличаваща най-добрите от най-добрите на CES) в категорията на домакинските уреди, уреди за домашно забавление и мобилни комуникации, като същевременно получи отличия от технологични експерти от Time, Newsweek, USA Today/Reviewed.com, Engadget, Future, Good Housekeeping, The Verge, Architectural Digest, и редица други.Наградите, спечелени от LG на CES 2020 включват:LG CX 4K OLEDEngadget: Best of CESPC Mag: Best of CESReviewed.com: Editor's Choice AwardPocket-lint: Best of CES HD Guru: CES Top PickCTA Mark of Excellence: Video Display Product of the YearLG GX Gallery Series 4K OLED TVGear Patrol: Editor’s Pick CES 2020 BGR: Best of CES 2020HD Guru: CES Top PickTechRadar: Best TVs of CES LG SIGNATURE OLED ZX 8K TVCES 2020 Innovation AwardCTA Mark of Excellence: Video Display Product of the YearGadget Match: Best of CES 2020 BGR: Best of CES 2020LG Signature RX Rollable OLEDCES 2020 Innovation AwardEngadget: Best New TVs at CES 2020SPY: Best of CES 2020LG Soundbar SN11RGCES 2020 Innovation AwardCTA Mark of Excellence: Loudspeaker of the Year: SoundbarLG PuriCare Mini Air PurifierCES 2020 Innovation Award CTA Mark of Excellence: Emerging Technologies / Disruptor / Miscellaneous Home Technology EnhancementsLG ThinQ Front-Load Washing MachineUSA Today/Reviewed.com CES Editors’ Choice Awards: Editor’s ChoiceNewsweek: Best of CES 2020LG Proactive Customer CareUSA Today/Reviewed.com CES Editors’ Choice Awards: Editor’s ChoiceLG G8X ThinQ with Dual ScreenCES 2020 Innovation Award За повече информация относно наградите и отличията на LG на CES 2020, както и за допълнителна информация за продуктите на LG, представени на CES, моля посетете ", "date": "2020.01.22", "title": "LG Electronics спечели рекорден брой награди на CES 2020 "}
{"url": "http://www.cross.bg/bloka-boklytzi-romskiya-1623383.html", "text": "/КРОСС/  Полиция влезе в ромския квартал в Казанлък, съобщава NOVA. Причината е връчване на актове на живеещите в блок „Кармен\" за изхвърлянето на боклуци зад блока и замърсяване на околната среда.над 20 полицаи, заедно с общинска полиция влязоха в блока \"Кармен\", за връчване на актовете. Камарите с боклуци, продължават да са твърде неприятна гледка, възмущаваща стотици преминаващи по околовръстния път и пътуващи с БДЖ.\"Налагаме глоби за замърсяването, за изхвърлянето на отпадъци извън определените за целта съдове и места, съгласно общинските разпоредби и закона за управление на отпадъците, като налагаме и глоба с фиш 50 лева\", казват от общинска полиция.Камарите с отпадъци продължават да стоят, въпреки че живеещите в квартала, обещават да ги  почистят. А докато това стане, налагането на глоби от общината ще продължи. ", "date": "2020.01.22", "title": "Полиция влезе в ромския квартал в Казанлък"}
{"url": "http://www.cross.bg/haiitov-kazandzhiev-nikolaii-1623386.html", "text": "/КРОСС/  Днес следобед в Смолян ще бъде връчена националната литературна награда \"Николай Хайтов\" за 2019 година. Отличие ще получи Владимир Арденски за творбата му \"Светлинки в мрака\" от трилогията \"Първите\", която е посветена на учителите, ограмотявали Родопите след Балканската война. Награда се връчва и на Елена Алекова за книгата й \"Предел\".Произведенията трябва да отговарят на Хайтовата традиция, да имат ярки художествени качества и да са посветени или свързани с Родопа планина, обясни пред „Хоризонт\" Светозар Казанджиев, председател на Дружеството на писателите в Смолян и член на журито. Самият той е носител на наградата за 2008 година.Тази година в конкурса са участвали 13 автори, които са представили 18 свои творби.„Николай Хайтов беше гигантски талант. Един от големите писатели на България в съвремието\", отбеляза Казанджиев. По думите му всички писатели се трудят еднакво в опит да оставят „своята буква в изречението на българския народ и на България\".Запитан лесно ли е днес да се впишеш в традицията на Хайтов, Казанджиев посочи, че никой не бива да влиза в стъпките на другия.\"Николай Хайтов е Николай Хайтов и затова е неповторим. Но всеки трябва да се съобразява с условията, в които живеем, с атмосферата и с времето. С това, което ни е оставил големият майстор - да бъдем ярки, да бъдем критични, честни, искрени към литературата и към своя народ.\"Не бива да смятаме, че литературата е на смъртен одър, само защото живеем в преходен период, смята още Светозар Казанджиев, според когото всяко време носи своите трудни и своите добри страни. ", "date": "2020.01.22", "title": "Връчват литературната награда \"Николай Хайтов\" "}
{"url": "http://www.cross.bg/bulgariya-tryda-bulgari-1623387.html", "text": "/КРОСС/  Идеята на социалното министерство да стимулира завръщането на българи от чужбина с финансова подкрепа до 1200 лв. е на път да стане реалност. От 1 април ще започне да функционира платформата EURES, която ще е достъпна на сайта на Агенцията по заетостта. Тя ще бъде създадена по проекта „Национална EURES мрежа\" на Оперативна програма „Развитие на човешките ресурси\". Платформата ще дава възможност за кандидатстване за допълнителни финансови пакети на хора с висше образование, които искат да се реализират професионално в България, съобщи зам.-министърът на труда Зорница Русинова на кариерен форум за българи във Виена.\"Платформата в сайта на Агенцията по заетостта ще предоставя лесен достъп до информация за пазара на труда в България, публичните услуги, цените на недвижимите имоти. Всеки, който кандидатства за финансова подкрепа, ще може да избира между различен вид услуги, а таванът на подкрепата може да достигне до 1200 лв. Основното изискване към кандидатите е да започнат работа в България, а през последните 6 месеца да са живели в друга държава\", обясняват от социалното министерство.Подкрепата ще включва предоставяне на средства за покриване на наема за период до една година, ако кандидатът започне работа в населено място, в което не притежава жилище. Ако детето на семейството не е прието в ясла или детска градина, ще му бъде осигурена детегледачка, наета през Бюрото по труда. Ако член на семейството не говори български език или има нужда от допълнителна квалификация, ще получи ваучер за езиков курс или допълнителна квалификация. В случай, че работното място е в град със средна работна заплата, която е под нивото на средната за страната, в рамките на една година кандидатът ще може да получава половин минимална работна заплата върху основното си възнаграждение. „За нас е важно да стимулираме не само големите фирми и инвеститори, но и малките фирми извън София\", обясни на форума Русинова.Идеята на правителството повдига много въпроси - колко привлекателни могат да бъдат бонуси от 1200 лв. за висшисти от чужбина; колко е лесно да се осигури детегледачка от бюрото по труда, при положение че такива кадри изобщо не се намират и заради това в други програми масово участват баби и дядовци; защо кабинетът гледа навън, а не дава същите стимули на хората тук, защо не съживи изоставащите райони с подобен род подкрепа и т.н.Според посланика ни в Австрия Иван Сираков обаче правителството успява да привлича чрез тези кариерни форуми българите да се завръщат в родината. Той цитира данни, според които 10% от българите, участвали на последната такава среща през 2019 г. \"вече са започнали работа в България\". Според него форумът се радва на висока посещаемост и голям интерес. Сега в кариерните дни са участвали над 140 български и водещи австрийски компании, които търсят кадри за своите представителства в България. ", "date": "2020.01.22", "title": "От 1 април кабинетът ще връща успели българи с 1200 лв. бонус "}
{"url": "http://www.cross.bg/dyma-durzhavnata-pytin-1623398.html", "text": "/КРОСС/  Русия, с огромната си територия, с многото вероизповедания, с голям брой нации, народи, националности, живеещи в страната - те дори не могат да се преброят, някой казва 160, някой 190 - има нужда от силна президентска власт \", каза Путин на среща с обществеността.Той каза още, че формата на парламентарна република е често срещана в света, но уточни, че в Русия това също теоретично възможно да се приложи, но не и целесъобразно.В понеделник руският президент внесе в парламента проект за промени в Конституцията, които се отнасят до подобряването на организацията на управлението. Предвижда се законопроектът да бъде обсъден от Държавната дума в четвъртък.Освен всичко друго, руският президент предложи премиерът, както и членове на правителството, да бъдат назначавани от президента на страната, след като бъдат одобрени от Държавната дума. Според Путин това ще помогне за \"повишаване на ефективността на взаимодействието между представителната и изпълнителната власт на правителството и за засилване на ролята на Държавната дума и парламентарните партии\". ", "date": "2020.01.22", "title": "Путин: Русия се нуждае от силна президентска власт "}
{"url": "http://www.cross.bg/izdirva-mileva-signal-1623400.html", "text": "/КРОСС/  Насилниците на от кв. \"Христо Ботев\" са само на 14 и на 15 години, съобщиха на брифинг от Прокуратурата. Те са задържани за 72 часа, а от обвинението ще поискат от съда да бъде постановена мярка \"задържане под стража\". Двамата извършители на блудството не са криминално проявени. Те замъкнали детето в съседна къща, където са гаврели с него.Освен че майката е подала сигнал до Първо РУП в столицата на 9 януари и полицията веднага е започнала да издирва извършителите, в прокуратурата преди два дни е бил получен сигнал за престъплението, придружен от видеозапис. Това оповести говорителят на главния прокурор Сийка Милева.Тя добави, че се издирва авторът на видеото.От Софийска градска прокуратура поясниха, че детето не е изведено от семейството.Детето е живеело в добра среда, каза Сийка Милева. ", "date": "2020.01.22", "title": "Издирват автора на бруталното видео с блудството с 8-годишен "}
{"url": "http://www.cross.bg/edro-zakona-kapital-1623388.html", "text": "/КРОСС/  От началото на юни всички търговци на горива трябва да са регистрирани в Министерството на икономиката.Това предвиждат промени в закона за горивата, които окончателно бяха гласувани днес в Народното събрание. С тях съществено се орязват приетите в началото на 2019 г. финансови и инфраструктурни изисквания за фирмите, които се занимават с търговия, съхранение и превоз на горива. Тогава те предизвикаха силно недоволство и протести от страна на малките играчи на петролния пазар, които определиха закона за горивата като \"лобистки\" в интерес на големите компании. Впоследствие действието на закона бе стопирано, като се отложи приемането на наредба за прилагането му.Депутатите гласуваха минималния капитал на фирмите за търговия на едро да зависи от размера на бизнеса им. За годишни нетни приходи до 5 млн. лв. търговците на едро трябва да имат дълготрайни активи или внесен уставен капитал в размер на 50 хил. лв. За приходи до 10 млн. лв. капиталът или обезпечението трябва да е 100 хил. лв., а за приходи до  20 млн. лв. - 200 хил. лв. Един милион лева капитал или активи ще се търси от търговците на едро с годишни продажби над 50 млн. лв. По сега действащите законови текстове търговците на едро трябва да имат поне 1 млн. лв. капитал.За бензиностанциите отпада стриктното изискване да бъдат  трайно прикрепени към недвижим имот и се връща отново опцията и да бъдат \"преместваеми\", т.е. да може да зареждат с цистерни.Занижени са техническите изискванията и към фирмите, които се занимават с пълнене и търговия с бутилки с втечнен газ. Те трябва да притежават поне 1000 бутилки, вместо 10 000. Минни компании, земеделци, строителни фирми и превозвачи се освобождават от изискването да се регистрират по този закон заради горивата, които съхраняват и превозват. Строителните фирми ще може да зареждат на обектите собствена и наетата тежка пътна техника, както и превозните средства на подизпълнителите си. Земеделските стопани пък ще  зареждат комбайните с гориво на полето от цистерни с вместимост до 50 куб. м. Минните компании също ще зареждат тежката минна техника на място в рудника, без да се изисква да изграждат бензиностанции.Законовите промени влизат в сила от 25 януари. До два месеца трябва да бъде готова наредбата за реда на регистрация. След това фирмите ще имат два месеца да отговорят на изискванията на закона. ", "date": "2020.01.22", "title": "От юни всички търговци на горива трябва да се регистрират "}
{"url": "http://www.cross.bg/nyama-izdavane-yanyari-1623389.html", "text": "/КРОСС/  Поради планирана актуализация на софтуера, който обслужва услугата за издаване на персонален идентификационен код, на 23 януари 2020 година в териториалните поделения на НОИ в цялата страна няма да се издава ПИК на осигурените лица, предава Блиц. Нормалната работа на програмния продукт ще бъде възстановена на 24 януари.Временното спиране на работата на приложението за издаване на ПИК няма да се отрази на електронните услуги на НОИ, които са достъпни на интернет страницата на института, и те ще продължат да работят без прекъсване. ", "date": "2020.01.22", "title": "НОИ временно няма да издава ПИК "}
{"url": "http://www.cross.bg/komisiyata-hazarta-goranov-1623413.html", "text": "/КРОСС/  Заради разлика в облагането на хазартните игри в България - по един начин се облага дейността на Държавния спортен тотализатор, а по друг - частните компании, Комисията по хазарта е ощетила бюджета с най-малко 210 млн. лв. Това обяви директорът на Държавната финансова инспекция Георги Начев, който съобщи на пресконференция днес, че проверката се води по искане на финансовия министър Владислав Горанов и на специализираната прокуратура.Той уточни, че Спортният тотализатор е плащал на Комисията по хазарта (ДКХ), съответно на държавния бюджет, 15% такса върху общите залози. В същото време ДКХ е приемала безусловно, че частните оператори в страната трябва да плащат 20%, но върху разликата между направените заложи и изплатените печалби от всички видове игри.Така, според Георги Начев, пропуснатите ползи са поне за 210 млн. лв., като става въпрос за 5-годишен период от време. „Това е ориентировъчна сума, изчислена на база данните, които сме получили от ДКХ, които обаче са прогнозни, а не точни. Очакваме точните данни скоро. След приключване на финансовата инспекция очакваме тази сума да бъде доста променена. Сумата да е доста повече. Има такова усещане, защото сме взели само играта с моментната лотария. А има и други - тото и лото игри, надбягвания с коне и кучета и т.н.\", обясни той.Той не може да каже защо досега никой не е започвал проверка на Държавната комисия по хазарта, а всичко се случи след медийни публикации и то след сблъсъка на интереси в хазартния бизнес.„Допълнителни въпроси може да задавате, когато нещата приключат. Води се досъдебно производство от прокуратурата. И ако кажем нещо, може да не е добре за разследването\", каза Начев на журналистите, които присъстваха на пресконференцията. Той също насочи всички въпроси към Комисията по хазарта, която досега отказва да коментира темата.Припомняме, че за периода между 2015 и 2019 г. на директорския пост се смениха трима човека. От 2013 до началото на 2018 г. на поста беше Огнемир Митев. След това финансовият министър Владислав Горанов направи рокада и назначи на него 33-годишната Мария Филипова, която остана начело на хазартния регулатор до април 2019 г., когато предпочете да стане зам.-председател на Комисията за финансов надзор. На нейно място Горанов сложи сегашният директор Александър Георгиев.Неизменно през целия този период, въпреки смените на директори, остава Мариян Попов като главен секретар на ДКХ. Той дори беше изпълняващ длъжността председател на ДКХ за няколко седмици преди назначението на Александър Георгиев. По необявени причини обаче Горанов отказа да остави Попов на поста за постоянно. Финансовият министър обаче предпочете да го остави главен секретар. ", "date": "2020.01.22", "title": "Комисията по хазарта е ощетила държавата с поне 210 млн. лв."}
{"url": "http://www.cross.bg/kaprio-niro-roburt-1623385.html", "text": "/КРОСС/  Леонардо ди Каприо и Робърт де Ниро отново ще се появят заедно на големия екран след 24-годишна пауза в новия филм на Мартин Скорсезе, съобщи в. \"Индипендънт\". Филмът \"Убийците на цветната луна\" е по романа на Дейвид Гран.Леонардо ди Каприо обяви, че ще се снима във филма с Робърт де Ниро, когато го представяше за наградата за цялостни постижения на Гилдията на филмовите актьори.Снимките на филма ще започнат в Поухуска, Оклахома, през пролетта. В него Скорсезе ще работи за шести път с Ди Каприо и за 10-и с Робърт де Ниро. Двамата актьори не са се снимали заедно от \"Стаята на Марвин\" от 1996 г. Те обаче се събраха в промоционалния късометражен филм на Скорсезе \"Прослушването\" през 2015 г.Сценарият е написан от Ерик Рот, лауреата на награда \"Оскар\", създал \"Форест Гъмп\" и \"Странният случай на Бенджамин Бътън\". Книгата на Дейвид Гран е за серия от убийства на хора от индианско племе, след като в земите му е открит петрол. ", "date": "2020.01.22", "title": "Леонардо ди Каприо и Робърт де Ниро ще се появят заедно на големия екран "}
{"url": "http://www.cross.bg/inspektziya-hazarta-komisiya-1623372.html", "text": "/КРОСС/  Финансова инспекция се извършва в Държавната комисия по хазарта. Това съобщиха от пресцентъра на Агенцията за държавна финансова инспекция.В 16.30 часа в сградата на АДФИ на ул. „Леге\" 2, ет. 2, директорът на Агенцията за държавна финансова инспекция Георги Начев ще направи изявление във връзка с инспекцията в Държавната комисия по хазарта. ", "date": "2020.01.22", "title": " Финансова инспекция в Държавната комисия по хазарта"}
{"url": "http://www.cross.bg/hora-horata-zashtoto-1623373.html", "text": "/КРОСС/  На първата целодневна конференция „Златните сърца говорят“ организаторите на едни от най-успешните каузи споделиха опита си от кампаниите, които са организирали. Макар темата за корпоративната социална отговорност (КСО) все още да не е много популярна и да се смята, че не е хубаво да се споделя за направеното добро, участниците обориха това клише и темата предизвика много размисли у пълната с мениджъри зала. Събитието се организира за първи път като надграждане на 6-тите годишни награди „Златно сърце“ за благотворителност и КСО на списаниe Business Lady, Business Lady Club и списание Bulgaria Business Review.Ето какво споделиха говорителите на конференция „Златните сърца говорят“в 3-ти и 4-ти панел.– за Африка:„Колкото по-малко съм имал в живота, толкова по-щастлив съм бил”. В момента българският стандарт вижда щастието в имането на материални вещи, а това далеч не е така. Щастието, усмивките, радостта – ще ги видите навсякъде, у децата в Африка. Разбираш, че напълно непознат човек може да се превърне в източник на щастие, когато не познаваш какво е прегръдката на родител. Тези неща карат човек да преосмисли живота и това, което го прави щастлив. Това, което получаваме от тези деца ни прави не по-малко щастливи, кой и с какви пари може да си купи подобно отношение?!  Говорим за отговорност на бизнеса, но зад всеки бизнес стоят реални хора, с чувства, интереси и принципи. Корпоративната политика може да се използва за промяна на света, в който живеем, в неговото превръщане в едно по-добро място.”:„Хубаво е да знаем какво означава, да обичаш родината си и да бъдеш родолюбец. Силните хора са добрите хора, винаги ще помогнат, имат голямо сърце. Често объркваме национализма със слабите хора, които се крият зад това понятие,  това са кресливите хора, които успяват да изкривят значението на понятието родолюбец. Хубавото е, че по света има много нации, всяка със своите специфики и характеристики. Как се възпитава у децата любов и милосърдие – още от ранна детска възраст детето се учи да обича и цени родителите си, семейството, с развитието и възрастта - приятелите си, народа си, света... В тази връзка – една организация е толкова слаба, колкото слабо е най-слабото й звено. Това е предпоставка за силата, както на институциите, така и на национално ниво. Нека се обединим около националното ни самосъзнание и интерес – то върши чудеса и действа адски мотивиращо. Ако ние възпитаме едни хора, които имат национално съзнание и принадлежност, то възпитаваме в тях ценности като корпоративна принадлежност, семейна принадлежност, лоялност и партньорство. На моите деца се стремя да изградя среда от хора, които могат да му подадат ръка в трудни моменти – това е нацията. Нека се обединяваме.”говори за християнския и библейски смисъл на даряването и добротворството. Божественият принцип е, че когато даваме, ни се връща изобилие. „Висша цел е да осмислим талантите, които имаме и да ги развиваме и ги раздаваме на света. По този начим мислим за общото цяло, а не за нашите лични интереси. Хората, които дават, са по-силни и енергични, те се хранят от радостта на хората, на които са помогнали. Като архитект, бих искал да споделя, че във всяко изкуство, в което отдаваме таланта си, трябва то да служи на обществото, а не на нашето его. За да даваме безрезервно, не трябва да сме пристрастени към материалното.Добре е да раздаваме разумно, много хора искат да даряват, но се разпръскват в много цели.Има нещо, което се нарича „непоисканото добро“. Това означава, че не би трябвало да даваме на хора, които не са поискали помощта ни, защото така ние налагаме нашето желание върху тяхната воля. Също така и да внимаваме на кого даваме, защото има много хора, които злоупотребяват с нашите добри сърца, и по този начин ние се превръщаме в хора, които подкрепятлъжци или хора, които не могат да управляват средства и колкото и да имат, ги губят. По-добре на такива хора да споделим знания опит, съвет, отколкото да им дадем една лодка, по-добре да ги научим как да я правят сами.  Нематериалните дарове са най-ценните, които трябва да дадем – любовта, времето, отношението, грижата, състраданието, съветите, знанието си..., тези дарове, които не са материални.“    „Върнахме се към дуалното обучение, защото бизнесът изплака, че няма кой да работи. Ние бяхме една от първите компании, които се присъединиха към проекта „ДОМИНО”. Ползите от дуалното обучение са за личността (ученика - повишават образованието си; придобиват професия, трудови навици и опит ; получават стипендия/ възнаграждение за труда си; сключват трудов договор и полагат начало на бъдещата си кариера), за компанията (за работодателите -  гарантират изпълнението на стратегическите си цели; създават своите бъдещи кадри – обучени, мотивирани и ангажирани; осигуряват професионална приемственост; участват в разработване на учебните програми) и за обществото (намалява младежката безработица; популяризира се   професионалното образование; изграждат се личности, които остават в България; решават се в дългосрочен план демографските проблеми на обществото).Корпоративната социална отговорност (КСО) е стратегически управленски модел, различен от благотворителността, спонсорството и филантропията. Същността на КСО е много повече от «даряване на пари» за Коледа и Великден.  Цели създаване на добавена стойност не само за организацията, но и за всички заинтересовани страни.  Доброто управление на КСО  изисква поставянето на ясни цели и тяхното отчитане. Ключови елементи в корпоративната социална отговорност са прозрачността и отчетността.” g:Георги Малчев – „Какво правят хора като мен? – изпълнителни директори, които тичат. Може да не станат номер 1, но са готови да тичат. Как да направим една кампания национално значима? „Капачки за бъдеще”. Трябва ни нещо, което да отключи реакция, след като вече имаме желание да направим нещо смислено. Можем да обвържем и с награди. Хората или правят нещо или не правят – трябва да имаме цел, след това да планираме реакцията на хората, минава през аудиторията, какво е нашето послание, как ни възприемат хората, какви канали използваме, колко често. Когато сме достигнали точната аудитория, идват и резултатите. Например „Предай нататък” работи по този начин – стартирахме с малка аудитория и една работилничка, а сега кампанията е огромна. Работилничката е нашият канал. Споделяйте, когато правите добро – това поражда добро, защото увличате хората след себе си.”Ваня Ананиева – „Връщайте се отново при хората, на които сте помогнали. Те ви очакват! Споделяйте и предавайте нататък!“ сподели от своята практика как да привлечете вниманието на медиите и известните лица в подкрепа на каузата на компанията Ви:„Не е нужно да си компания, не е нужно дори да даряваш пари, за да помогнеш.Не подценявайте медиите – особено ТВ, радио, сайтове. Има хора, които смятат, че за направеното добро не трябва да се говори. Но напротив, това е начин да се комуникира каузата, без да се фукате с това, разбира се, и да я направите разпознаваема, да достигне до други хора, които се вълнуват от нея и да постигне в крайна сметка каузата положителния си ефект.“:Можеш да получиш всичко, което искаш, ако първо помогнеш на достатъчно други хора да получат това, което те искат!„Един от етапите през, които премина КСО, е маркетингът с кауза, но той е нещо спорадично и хората започнаха да го приемат като лицемерен. Хората са склонни да изберат един бранд пред друг, който е ангажиран, социално отговорен, с ясна отчетност и прозрачност. Това са изискванията на съвременния потребител. Има ли възможност да има лоша КСО? Трябва да внимаваме 1. КСО да е в съответствие с нашата дейност (например избрали сме за КСО екология, но в същото време бизнесат ви е производство на найлонови торбички, с които замърсявате); 2. Как популяризираме нещата или липсата на популяризиране (едно популистко изказване може веднага да обърне кампанията като лицемерна). говори за висшето благородство да дариш живот чрез донорството на органи. „Когато темата е непозната, с нея може да се спекулира. Темата за донорството е стряскаща. Не можем да говорим за донорство без да говорим за смъртта. Има случаи, при които можем да надлъжем смъртта и това е, когато се трансплантира орган на нуждаещ се човек от такъв с мозъчна смърт. Проблемът в България с донорството е, че се декларира само отказ от донорство и при смърт си донор по презумпция, но всъщност тогава, не ти, а близките ти трябва да дадат съгласието си. Затова ние провеждаме разяснителна кампания сред учениците, които не са обременени, за да може този въпрос да достигне до семействата и да бъде обсъден в тях, така че при смърт близките да знаят какво е желанието на починалия.“ говори как да изберем “своята” кауза и хора, на които да се доверим.„Клишето, че благотворителността трябва да е скромна, тиха, не е вярно, защото то не пали никого. Вашият пример повлича крак и създава у цялото общество усещане за устойчивост. Когато избирате кауза, вие трябва да проявите устойчивост и да проследите стриктно за усвояването на средствата, да отдлите време да я изберете. Трябва да си личи, че от сърце и с устойчив интерес сте се ангажирали. Изберете кауза, която може да проследите от началото до край. Задайте си въпроса „Успя ли да помогнеш? И да отделите време за нея. Когато помагаш, трябва да си личи и уважението – ограмотете се по темата. Проучете партньора си за каузата, какви са мотивите му, за да не бъде злепоставено името ви впоследствие. Защо са добри НПО – те познават в дълбочина проблема, те имат опита, времето, мрежата от контакти, инициират промени на наредбите. Присъствието на дарителството в медиите не е в графа реклама, изисквайте имената ви да бъдат обявени.“", "date": "2020.01.22", "title": "Конференция „Златните сърца говорят“ събра представители на социално отговорния бизнес"}
{"url": "http://www.cross.bg/mihael-shveiitzariya-fotosite-1623392.html", "text": "/КРОСС/  Британският в. \"Мирър\" гръмна с новината, че снимки на Михаел Шумахер от имението му в Швейцария се предлагат на медии по света за 1 милион лири. В статията не става ясно дали фотосите, които са наречени \"отвратителни\", са стигнали и до самия в. \"Мирър\".Според британците, снимките са направени край болничното легло на Шуми, който се възстановява вече над 6 години от тежки мозъчни травми, получени при инцидент на ски.Семейството на Михаел е известено за \"изтичането\" на фотосите и е сигнализирало в полицията в Швейцария. Случаят се разследва и извършителите се преследват, твърди още „Мирър\".За състоянието на Шуми се знае малко, но преди ден неврохирургът Никола Асиари коментира в италианските медии, че \"след такава травма и толкова дълго възстановяване, не очаквайте, че Михаел изглежда като през 2013-а.\"\"Неговите органи, мускули и скелетна структура са в много по-лошо състояние\", коментира Асиари.Знае се много малко за това доколко 7-кратният шампион във Формула 1 е възстановен, деен и активен, а големият му приятел и бивш шеф във \"Ферари\" Жан Тод, който е един от последните хора, които го посетиха, не желае да разкрие повече. \"Той се бори, бъдете сигурни\", само каза Тод. ", "date": "2020.01.22", "title": "Предлагат зловещи снимки на Шумахер за 1 млн. лири"}
{"url": "http://www.cross.bg/istoriya-septemvri-ychebnik-1623399.html", "text": "/КРОСС/  Френски издател се извини за наскоро пуснат на пазара учебник по история, в който пише, че атаките от 11 септември 2001 г. вероятно са били „организирани от ЦРУ\", съобщи Би Би Си.Текстът бе забелязан и огласен в социалните мрежи.Издателят обяви, че написаното въобще не е трябвало да се появява. „Тази фраза, която озвучава теориите за конспирация, лишени от каквато и да било фактическа основа, никога не би трябвало да бъде използвана. Тя не отразява редакционната позиция нито на издателството, нито на автора\", се казва в изявлението.Учебникът на издателство Ellipses е описан като завършен курс по френска, европейска и световна история за XX век. Негов автор е Жан-Пиер Роше, преподавател по история и география, възпитаник на Института за политически изследвания (Sciences Po) в Париж.Въпреки че учебникът е на пазара от ноември, едва когато дъщерята на учител в средно училище си купила копие, забелязала посочването на ЦРУ и веднага споделила откритието си във Фейсбук.На страница 204 авторът обяснява контекста на създаването на терористичната групировка „Ал Кайда\" и „четворната терористична атака от 11 септември 2001 г. срещу Ню Йорк и Вашингтон\" (загинаха близо 3000 души). Там той пише: „Това глобално събитие - без съмнение, организирано от ЦРУ (тайни служби), за да наложи американското влияние върху Близкия изток - удари символите на американската сила на собствената им територия\".Написаното предизвика вълна от възмущение и въпроси от преподаватели, как е възможно подобен текст да се появи в учебник по история. ", "date": "2020.01.22", "title": "Френски учебник по история обвинява ЦРУ за 11-ти септември"}
{"url": "http://www.cross.bg/maiioneza-gines-krasi-1623374.html", "text": "/КРОСС/  Наградата за благотворителност и корпоративна социална отговорност спечели успешният световен рекорд на Фабрика за майонеза „Краси\", който имаше и своето благотворително продължение.Цялото количество майонеза, което участва в рекордното постижение бе дарено на Дом за стари хора-Русе, на сдружение \"Надежда за достоен живот\" от Пловдив, Дом за пълнолетни лица с физически увреждания „Милосърдие\" и на столичния „Социален патронаж\". Рекордът вече е вписан в „Книгата за рекордите на Гинес\" и бе поставен в края на миналата 2019-та година, по случай 25-годишния юбилей на „Краси\". На уникално събитие и пред многобройна публика, бе напълнена кофичка с майонеза, 1000 пъти по-голяма от оригиналната. Гигантската кофичка събра 221.4 килограма майонеза. Рекордът, носи не само името на майонеза „Краси\", но е и постижение за България, казаха от Гинес. Над 10 години Фабрика за майонеза \"Краси\" подпомага превенцията на социалното изключване на деца и възрастни с различни увреждания като своя мисия, която убедено следва. Компанията подкрепя фестивала „Светът е за всички\", както и Българската федерация по борба, Сдружението на хора с увреждания „Надежда за достоен живот\" и Домашния социален патронаж.От името на компанията наградата за „Устойчиво развитие и иновация\" прие Даниела Авджиева, която отбеляза, че:„Мисия, която си струва усилията е да помагаме на тези, които имат нужда и ако всички отворим сърцата си за беззащитните ще направим света едно по-добро място за всички нас.\"", "date": "2020.01.22", "title": "Гинес рекордът на „Краси” с награда „Златно сърце”"}
{"url": "http://www.cross.bg/miliona-borisov-bozhkov-1623375.html", "text": "/КРОСС/  Борисов подкрепи една идея на човек с твърде спорни политически изяви, като започнем от тараша по кръчмите, което не е работа на вицепремиер, като минем през грозното, цинично и брутално отношение към майките и децата с увреждания и стигнем до идеята да бъдат дадени 500 милиона на господин Васил Божков. Защо дадени 500 милиона? Защото закононарушението, конституционното нарушение, е очевидно и за не най-вещия юрист. На първо място, основателно е притеснението дали със законопроекта не се налага монопол  в полза на Държавния тотализатор и дали това не представлява нарушаване на чл.18, ал.4 от Конституцията.Второ: Изложените мотиви и приложената оценка на въздействието будят искрено недоумение. На първо място  механичният сбор на многомилионни  годишни печалби е чиста проба празнодумие.Трето: Евентуалните обезщетения и  неустойки дължими на разпространители, доставчици, рекламни контрагенти и други, които ще бъдат претендирани от Българската държава могат да достигнат десетки милиони.И няма никакво съмнение, че Васил Божков ще осъди държавата и ние ще му платим около 500 милиона лева. Като, разбира се, след това тогавашното правителство ще бъде принудено да му върне лиценза. Т. е., грубия популизъм на Борисов и на Симеонов ще го платим ние българите. А въпросът не е на „Левски“ или на ЦСКА, или на „Лудогорец“. Въпросът е на нас българите и ние трябва да кажем СТИГА НА БЕЗЗАКОНИЕТО, СТИГА НА БЕЗУМИЕТО, КОЕТО ЗАПЛАЩАМЕ ВСИЧКИ. Борисов посегна на оръжейния бизнес на държавата. А сега посяга на конституцията. Утре ще посегне на всички нас. Защото сега се ограничава само до отделни граждани. Но услугата, която прави на Васил Божков с безумието, за което става дума, е несравнима с всичките му досегашни антидържавни действия. Да искаш бедният ти народ, който ти си докарал до просешка тояга, да плати 500 милиона заради несретните ти мисли, е нещо, което ние трябва да отхвърлим по един много ясен и много категоричен начин. ", "date": "2020.01.22", "title": "Румен Петков за случая с хазарта"}
{"url": "http://www.cross.bg/baltakov-andon-mitov-1623378.html", "text": "/КРОСС/  Съветът за електронни медии (СЕМ) избра днес Андон Балтаков за нов генерален директор на БНР. Това стана с 4 гласа \"за\" и един \"въздържал се\" при второто гласуване за деня на медийния регулатор.Въздържа се членът на СЕМ Розита Еленова, която каза, че продължава да подкрепя Антон Митов.Решаващият глас за Балтаков всъщност беше на Ивелина Димитрова, която при първото гласуване отдаде своите предпочитания на друг кандидат - Митко Димитров. Тя се аргументира, че при кандидатите има риск, но много по-голям риск е БНР точно в този момент да остане без избран титуляр и заради това тя гласува за Андон Балтаков.Председателят на СЕМ София Владимирова също промени първоначалният си избор и при второто гласуване също заложи на Андон Балтаков, въпреки че на първото заседание гласува за Антон Митов.В надпреварата участваха шестима кандидати: Жени Гаджалова, Антон Митов, Андон Балтаков, Митко Димитров, Даниела Манолова и Александър Велев.На първото гласуване нито един от тях не събра необходимото мнозинство от три гласа при гласуването.На него Андон Балтаков и временно изпълняващият длъжността генерален директор на БНР Антон Митов получиха равен брой гласове - по два.Балтаков получи гласовете на членовете на СЕМ Бетина Жотева и Галина Георгиева, Антон Митов - на Розита Еленова и София Владимирова. Ивелина Димитрова пгласува за Митко Димитров.Аргументирайки се за първото гласуване, членовете на СЕМ казаха, че концепцията на Андон Балтаков ги спечели с това, че е модерна, блестяща. Беше подчертан и неговият огромен опит във водещи световни медии, както и визионерското му мислене. За Антон Митов те посочиха, че познава в дълбочина актуалната ситуация в радиото и преценяват неговото убеждение, че гарантирането на редакционната независимост е най-важната стъпка за укрепване на доверието на аудиторията.В понеделник и вторник кандидатите представиха концепциите си пред членовете на медийния регулатор.До избора на нов генерален директор на общественото радио се стигна, след като през октомври миналата година СЕМ прекрати предсрочно мандата на Светослав Костов. ", "date": "2020.01.22", "title": "СЕМ избра Андон Балтаков за генерален директор на БНР "}
{"url": "http://www.cross.bg/edinenie-neka-intelektyaltzi-1623394.html", "text": "/КРОСС/  Вчера сдружение \"Единение\" излезе с обръщение към българите. Нека чуем призива на учени, общественици, интелектуалци, бизнесмени и 32 граждански организации:\"Управлението е превърнато в политическо празнословие, самохвалство, дори с откровени лъжи и снимки с чуждестранни лидери, които все по-очевидно и активно се възползват от безволевото българско правителство...Не можем - и нямаме време и право - повече да търпим драматичната неадекватност и безпомощност на политическото управление.Сегашната българска демокрация не предлага решения - изборите, все по-манипулирани, не водят до никаква промяна.\" \"Държава, в която с капачки се купуват кувьози за новородените и с есемеси - дефибрилатори за болниците, е държава без управление.\" \"Държава с такива равнища на управленски произвол и всеобща корупция не е правова държава.Държава с всички тези недъзи не е европейска държава.\" В разработените от  \"Единение\" анализи и предложения за решения има сериозен потенциал за развитие на страната. Описаното състояние на държавата е вярно, но не можем да останем на равнището на констатациите. Ако стоим загледани само в партийните си интереси, ще пропуснем възможности за България. В обществото ни, в партиите, сред безпартийните има много умни, подготвени и почтени хора. Те се чувстват отхвърлени и ненужни. Нека им дадем възможност. Нека се обединим без ревност за авторство на идеи или претенции за лидерство на процесите. Както казват \"Единение\" в обръщението си: \"Бъдеще имат само народите, които не търпят безобразията, лъжата, кражбата, управленската безпомощност. Народите, които реагират!\" Ние сме готови да поемем подадената ръка на учени, интелектуалци и общественици, да направим среща, да обсъдим проблемите и да намерим добрите решения за България.", "date": "2020.01.22", "title": "Нинова: Готови сме да поемем подадената ръка на учени, интелектуалци и общественици от \"Единение\""}
{"url": "http://www.cross.bg/minyti-krug-dzhokovich-1623390.html", "text": "/КРОСС/  Защитаващият титлата си Новак Джокович победи в 3 сета участващия с \"уайлд кард\" Тацума Ито - 6:1, 6:4, 6:2 за 96 минути и се класира за третия кръг на Откритото първенство на Австралия по тенис.Сърбинът направи пет пробива в мача, който се игра при доста ветровито време. \"Беше борба до края. Условията бяха тежки. Вятърът може да ви изведе от зоната на комфорт много бързо\", коментира Джокович, който ще играе с друг японец Йошихито Нишиока в третия кръг.Шесткратният шампион Роджър Федерер прегази сърбина Филип Крайнович с 6:1, 6:4, 6:1 за 92 минути и продължава напред, където го чака представителят на домакините Джон Милман.Шестият поставен в схемата Стефанос Циципас също се класира напред, но без игра след отказ на Филип Колшрайбер заради контузия. Циципас ще играе срещу Милош Раонич в следващия етап.При жените седемкратната шампионка Серена Уилямс се класира за третия кръг на Откритото първенство на Австралия след успех над словенката Тамара Зиданшек с 6:2, 6:3 за 79 минути. Седващата й съперничка е китайката Цян Ван.Защитаващата титлата си Наоми Осака нямаше особени проблеми срещу китайката Чжън Сайсай и спечели с 6:2, 6:4 за 82 минути и я чака мач с 15-годишната американка Кори Гоф. ", "date": "2020.01.22", "title": "Джокович и Федерер прегазиха съперниците си и продължават в Мелбърн"}
{"url": "http://www.cross.bg/hora-bolnite-dementziya-1623377.html", "text": "/КРОСС/  Скандалът с унижаваните болни възрастни хора в центъра за хора с увреждания „Свети Георги\" в Пловдив избухна още преди да сме забравили  разкритията за дома в Горно Косово, община Сухиндол, в който за една година бяха починали 25 от пациентите.  Спешната проверка, разпоредена от ресорният министър Деница Сачева не установи никакви нарушения, а като причина за високата смъртност бе посочено тежкото състояние на настанените в дома.Социалният министър  цитира данни на Световната здравна организация, според които през последните 5 години два пъти са се увеличили разболелите се от деменция. Болестта пък вече била с равни показатели по смъртност със сърдечно съдовите и раковите заболявания. И допълни, че всички домове за настаняване на хора с деменция подлежат на закриване в дългосрочен период, а на тяхно място трябва да се появят центрове за настаняване от семеен тип. Точно какъвто е центърът „Свети Георги\".  Общински комплекс , в който за едно място чакат по 40 души.Разследване на Нова телевизия показа записи, направени със скрито устройство, поставено от близка на една от жените, настанени в дома.  Пловдивчанката твърди, че баба й била тормозена от персонала в дома, който буквално се гаврел с пациентите, болните жени и мъже били удряни, държани без храна , заключвани, тормозени и пр.  Скритото устройство е запечатало унизителни реплики, цинични подхвърляния и изключително грозно отношение.Кой стои зад всичко това и системно ли е било това отношение към болните в центъра?Факт е, че от откриването му до сега в дирекция „Социални дейности\" в общината няма постъпило нито едно оплакване от пациент или близък на болен. Според източници от дирекцията там проверките са системни, а сериозни нарушения не са открити. Пловдивчани , които имат близки в центъра , също са изненадани от разкритията.  Домът е далеч от представите за луксозен старчески дом, но според  роднини персоналът се грижи добре за болните.Проблемът обаче далеч не се изчерпва с обидите и цинизмите, записани от скрития микрофон. Макар и скрити от обществото болните възрастни хора се увеличават с всеки изминал ден и се превръщат в  крайгълен камък както за семействата, така и за социалната система.Става все по-трудно едно съвременно семейство да се грижи за болен близък. Причините са различни - по-младите живеят и работят в чужбина, заети са целодневно, нямат достатъчно жилищна площ, не могат да съвместяват грижата за децата и болните си родители. Само хората, които са се грижили за човек с деменция, знаят през какъв ад минават близките, в опитите си да му осигурят нормално съществуване. Историите са стотици, но изходът е за повечето е само един  - заведение, в което болните могат да получат адекватна помощ. Защо обаче, говорейки за тези места, ние все по-често правим паралел с концлагер?Броят на хората с деменции се увеличава в аритметична прогресия. Болните от Алцхаймер у нас са повече от 70 000 души, а като се прибавят другите причини за деменция, засегнатите стават между 100 000 и 160 000.  Пътят на много от тези хора - диагностицирани или не - завършва в домове. Перспективата е все повече хора да бъдат засегнати от това заболяване, а базата с която към момента социалните служби разполагат  далеч не отговаря на критериите за нормално съществуване. Персонал липсва, а заплащането, което общината осигурява, е мизерно. За същата работа , заплатите в Европа са 5-6 пъти по-високи и то в евро.  Необходимо е разширяване на съществуващите услуги и контрол върху тях. Също така е необходим специализиран персонал , обучен в грижа за тези хора, които имат специфични потребности и поведение.По данни на Световната здравна организация (СЗО) хората с деменция са между 5 и 8% от населението над 60 години. Деменцията се дължи на различни неврологични заболявания, като в 2/3 от случаите причина е болестта на Алцхаймер. Навременната диагностика и адекватното лечение може значително да повиши качеството на живот и да го удължи.  Информационни кампании в тази насока обаче липсват, а хората се сблъскват с проблема челно, едва когато техен близък получи фаталната диагноза.Според лекари средната продължителност на живота на хора, диагностицирани с деменция е между 2 и 7 години. Затова и в тези домове смъртността  не само неизбежна, но и доста висока. Затова са важни качеството на живот, което обществото ни може да осигури на болните, както и достойният завършек на дните им.За всичко останало има прокуратура и полиция!Автор Парашкева ИвановаТрафик нюз ", "date": "2020.01.22", "title": "Домовете за хора с деменция - съвременни концлагери или предверие към ада, за което не искаме да знаем"}
{"url": "http://www.cross.bg/gavalyugov-botevgrad-kmeta-1623376.html", "text": "/КРОСС/  След като стана публично достояние решението на Административен съд-София област, с което отмени решението на ОИК-Ботевград, гражданите на община Ботевград организират в социалните мрежи поредния мирен протест в защита на кмета Иван Гавалюгов. Гражданският протест срещу решението на АССО се организира за неделя, 26 януари 2020 г, от 11.00ч, на пл. „Освобождение\" 13.От ПП МИР категорично застават зад кмета Гавалюгов, който бе издигнат и избран още на първи тур от листата на младата политическа партия и заявяват, че ще предприемат всички законови мерки за да докажат, че срещу ботевградския кмет действа целенасочена атака, която цели да отстрани един от малкото кметове, дръзнал да се противопостави на управлението.\"Атаката срещу Гавалюгов е своеобразен лов на вещици, който цели отстраняването на всеки, дръзнал да се противопостави на престъпното управление не само в община Ботевград, но и в държавата като цяло\" категоричен е председателя на ПП МИР Симеон Славчев, който  изрази съмнение, че всички „сигнали\" срещу Гавалюгов идват от приближени, действащи политици на Валентин Златев, чието име излезе след разразилата се водна криза в Ботевград и източването на язовир Бебреш.„ ПП МИР ще се включи в организирания в социалните мрежи граждански протест в защита на Иван Гавалюгов, като ще предприемем всички законови действия за да докажем, че обвинението за конфликт на интереси срещу кмета на Ботевград е режисирано и добре организирано мероприятие, което цели да скрие истината за далаверите, които са се случвали в предишни мандати в общината, преди идването на Гавалюгов. ПП МИР налага нов стил на управление в общината, а това очевидно не е по вкуса на управляващите\" категоричен е още Славчев.", "date": "2020.01.22", "title": "Жителите на Ботевград излизат на протест в защита на кмета на ПП МИР Иван Гавалюгов"}
{"url": "http://www.cross.bg/kpkonpi-imyshtestvo-otnemane-1623379.html", "text": "/КРОСС/  Антикорупционната комисия поиска от съда да бъде отнето имущество на Вълчо и Маринела Арабаджиеви за близо 380 млн. лева, съобщиха от пресцентъра на КПКОНПИ, като припомнят, че двамата са обвинени за участие в организирана престъпна група за финансови престъпления.Комисията претендира отнемане на апартамент в центъра на София с две паркоместа и склад, парцел с двуетажна сграда в строеж в кв. Бояна на обща стойност 5 750 000 лв. и два луксозни автомобила - Ролс Ройс Фантом и Рейндж Роувър за 401 250 лв.В иска е включена и левовата равностойност на намерени парични средства в различни валути, равняваща се на 2 295 806.54 лв.КПКОНПИ иска от СГС отнемане и на дружествени дялове и акции, които са обезпечени с възбрана върху хотелски комплекс в София, три хотелски комплекса в курорта \"Елените\" и един в Свети Влас.През октомври КПКОНПИ внесе в СГС иск за отнемане на имущество на обща стойност 6 815 744.58 лв. и срещу сина им Вълчо. В сумата са включени и намерените налични 2 295 806.54 лв. в различни валути.На заседанието на КПКОНПИ днес са взети общо 13 решения за внасяне на искове в СГС и в окръжните съдилища в Благоевград, Бургас, Варна, Перник, Плевен и Русе за отнемане на имущество на обща стойност 384 120 283.88 лв.Проверките срещу тринадесетте лица са започнати след получени уведомления от прокуратурата за привличането им в качеството на обвиняеми за извършени престъпления - държане на високорискови наркотични вещества с цел разпространение, включително и в организирана престъпна група, трафик на хора, имотна измама и финансови престъпления. ", "date": "2020.01.22", "title": "Отнемат имущество на Ветко и Маринела Арабаджиеви за 380 милиона "}
{"url": "http://www.cross.bg/signal-suvet-byudzheta-1623380.html", "text": "/КРОСС/  Комисията за противодействие на корупцията и отнемане на незаконно придобитото имущество образува производства за установяване на конфликт на интереси по отношение на шест лица, заемащи висши публични длъжности.- двама общински съветници от Общински съвет Пазарджик: по сигнал, че са членове на органите за управление и представляващи сдружения /спортни клубове/, които получават пряко финансиране от бюджета на Община Пазарджик, а самите те, като общински съветници, са участвали в заседание на Общинския съвет, на което са приети решения за актуализация на бюджета и одобряване на плащания /субсидии/ за тези спортни клубове, като са гласували „За\" тези решения;- ректор на Икономически университет - Варна: по сигнал, че е работодател на съпругата си, че и двамата са членове на Академичния съвет и като ръководители на научни звена и съпрузи получават значителни месечни доходи - възнаграждения за заеманите длъжности /ръководители и на катедри и научни звена в университета/;- заместник-кмет на Община Сливен: по сигнал, че е учредител и председател на фондация, която е партньор на общината по много от реализираните проекти в региона;- генерален директор на БНР /бивш/: по сигнал, че като такъв е предоставил за ползване на СЕМ лек автомобил, който се поддържа от бюджета на националното радио и по този начин си е осигурил подкрепа от членовете на СЕМ;- началник на Националната служба за охрана: по сигнал за преназначаване без конкурс на длъжност „началник сектор\" на лице, с което е в близки отношения, както и за извършени други такива преназначавания на по-високи длъжности в службата.С решение от днес, КПКОНПИ установи конфликт на интереси по отношение на главния архитект на Община Благоевград, поради упражняване на правомощия по служба (издаване на разрешения за строеж/ в свой и в частен интерес /на свързани с него лица) - нарушения по чл. 58 ЗПКОНПИ. С решението на главния архитект са наложени и две глоби от по 5000 лв., съобщиха от Комисията. ", "date": "2020.01.22", "title": "Цацаров разследва началника на НСО и бившия директор на БНР "}
{"url": "http://www.cross.bg/kvotata-direktor-glasa-1623369.html", "text": "/КРОСС/  Съветът за електронни медии не успя да избере нов генерален директор на БНР след първото гласуване. Нито един от кандидатите не получи необходимите три от пет гласа.По два вота получиха временният шеф на радиото Антон Митов и Андон Балтаков. Балтаков бе подкрепен от Бетина Жотева, член на СЕМ от квотата на бившия президент Росен Плевнелиев, и от най-новия член на СЕМ от квотата на ГЕРБ Галина Димитрова. За Митов гласуваха шефът на СЕМ София Владимирова от квотата на ГЕРБ и Розита Еленова, която също е представител на парламента. Ивелина Димитрова, което е от квотата на действащия държавен глава Румен Радев, даде гласа си за бившия директор на „Радио София\" Митко Димитров.Следващото гласуване ще се проведе в 12:45. По регламент, ако и тогава никой от кандидатите не получи поне 3 гласа, ще бъде насрочено трето заседание. Ако и тогава няма победител, конкурсът се прекратява и ще бъде насрочен нов.Останалите участници в конкурса на СЕМ са Александър Велев, който бе директор на БНР от 2016 до 2019 г., работещата в радиото Даниела Манолова и бившият главен счетоводител на медията Жени Гаджалова. ", "date": "2020.01.22", "title": "СЕМ не избра шеф на БНР след първото гласуване "}
{"url": "http://www.cross.bg/doma-timchev-plovdiv-1623367.html", "text": "/КРОСС/  В интервю за Радио Пловдив заместник - кметът по социални дейности и европейски политики Анести Тимчев съобщи, че ще уволни двама болногледачи от Дома за хора с деменция \"Св. Георги\" в Пловдив. Той е взел това решение, след като вчера е провел срещи в Дома с лекуващия лекар д-р Константинова и някои от болните хора, както и с внучката на една от болните в Дома, която е сигнализирала за грубо отношение към нейната баба. Днес също ще има среща с родственицата на жената от социалното заведение.Ще бъде освободена и директорката Марина Тянева, която е в отпуск и е извън България, съобщи още Тимчев. Той каза, че проверка в Дома е започнала още преди подадения сигнал, и когато тогава е говорил с директорката, тя е заявила, че в Дома няма проблеми.В момента директорката е в отпуск, който изтича след седмица.Аз съм бил потребител на тази услуга с моята майка. Познавам проблемите много отблизо, посочи Тимчев. По думите му подобно поведение на болногледачите е престъпление.Тази съдба ще последва и за директора на Комплекса за социални услуги, независимо, че там има много прекрасни неща напрпавени, като дневни центрове, хирпотерапия и др. каза още Анести Тимчев. Той обеща всеки ден да бъде в Дома до изясняване на всички проблеми в него.Паралелно тече и проверка на  Районна прокуратура - Пловдив  за  всеобхватна проверка в всички домове за настаняване на възрастни и деца с физически и умствени увреждания и заболявания в Пловдивска област. ", "date": "2020.01.22", "title": "Уволняват двама болногледачи в Дома за хора с деменция в Пловдив"}
{"url": "http://www.cross.bg/ychilishte-deteto-zhivee-1623354.html", "text": "/КРОСС/  8-годишното момченце, което стана жертва на многократно сексуално посегателство не е посещавало училище след началото на Коледната ваканция. Това заяви в БТВ „Тази сутрин\" класният му ръководител Людмил Бонев. Той отхвърли твърденията, че момчето е било гонено от час и допълни, че той е бил проблемен ученик.Изключително палаво дете, бабата не може да се грижи за него. Майката за първи път я видях на 9 януари тази година, а от една година съм класен на момчето. Тя ми даде телефон едва вчера, въпреки моите усилия да намеря контакт с нея, допълни преподавателят в 94 СУ „Димитър Страшимиров\".Социалните служби предприеха мерки по случая, обявиха, че с майката и детето ще работи психолог, но момчето не беше изведено от средата, в която живее. По думите им риск за него няма.От училището посочиха, че многократно са посещавали дома на момченцето, защото в архивите им то се води като рисково и живеещо при много лоши условия. Българско дете трябва ли да живее в една стая с шест човека, една печка и една скована маса. При едно от моите посещения установих, че няма осветление, чешмата е една - на двора и обслужва няколко семейства, а тоалетната е външна, заяви Даниела Стефанова, педагогически съветник към 94 СУ.Учителите заявиха, че когато детето идва на училище - хигиената му е лоша. Често отсъства от училище Те са категорични, че детето е в риск и трябва да бъде изведено от средата, в която живее. ", "date": "2020.01.22", "title": "Брутална гавра с дете"}
{"url": "http://www.cross.bg/kvartet-myzika-chetiri-1623356.html", "text": "/КРОСС/  „София квартет\" е марка за качество в класическата музика. Първоначално създаден като радиоквартет към БНР, през годините в състава му са били Васил Вълчев, Николай Беспалов, Николай Гагов, проф. Димо Димов, проф. Ангел Станков, Джефри Дийн и др. Днес, обновен с едни от най-добрите инструменталисти в България, квартетът включва цигуларите Стоимен Пеев и Йордан Димитров, виолончелиста Любомир Ников и доайена на състава - виолиста Валентин Геров. Сега четиримата нестандартни музиканти от състава към Софийската филхармония си партнират с едни от най-добрите съвременни музиканти.„София квартет\" е носител на най-престижната награда за музика у нас „Кристална лира\" 2004 г. Съставът е отличен с националната награда „Златен квартет\" за 2017 г. През 2018 г. музикантите получават „Златно перо\" за цялостен принос в развитието на културата в страната.От няколко години насам квартетът разделя програмата си на две - нетрадиционни концерти с дрескод, питие и провокации, и концерти за истинските ценители на сериозната камерна музика. На 29 януари зрителите ще се насладят на концерт от втория вид.Надежда Цанова е възпитаник на Националната музикална академия \"П. Владигеров\".Носител на повече от 20 награди и отличия сред които три  \"Гранд при\", четири  \"първи\", три  \"втори\", четири  \"трети\" и четири  \"специални\" от български и международни конкурси: \"Франц Шуберт\" - Русе;  \"Немска и австрийска музика\" - Бургас; \"Класика и съвременност\" - Стара Загора;  \"Млади виртуози\" - София;  \"Музиката и земята\" - София;  \"Надежди, таланти, майстори\" - Добрич, Албена;  \"Зайлер\" - София;  \"Зайлер\" - Родос, Гърция;  \"Валентино Буки\" - Рим, Италия и  \"Сергей Прокофиев\" - Донецк, Украйна.Концертирала е в Италия, Германия, Украйна, Унгария, Австрия, Чехия и Словакия.Носител на стипендията \"Галерия на българските таланти - Тоdoroff, Globul M3 Comunications Group 2008\". Била е солист на АСО \"П. Владигеров\", както и на филхармониите в Сливен, Пазарджик и Харков - Украйна под диригентството на Димитър Караминков,  Манчо Досев,  Григор Паликаров,  Ангел Станков,  Кръстин Настев,  Ивайло Кринчев,  Оливър Гилмур - Великобритания и  Мартин Клепетко - Чехия.Участва в телевизионни предавания  и записва за БНР. ", "date": "2020.01.22", "title": "\"София квартет\" представя музиката на Шостакович"}
{"url": "http://www.cross.bg/sakelaropyly-izbrana-prezident-1623365.html", "text": "/КРОСС/  С огромно мнозинство в гръцкия парламент 63-годишната Екатерини Сакеларопулу бе избрана за първата жена президент на страната, предаде БГНЕС. Тя бе предложена от премиера Кириакос Мицотакис.Сакеларопулу бе избрана с 261 гласа \"за\" при необходими 200. Тя поема поста от Прокопис Павлопулос, чийто петгодишен мандат приключва през март. ", "date": "2020.01.22", "title": "Гърция с първа жена президент"}
{"url": "http://www.cross.bg/remontirat-mantineli-po-am-trakiya-1623366.html", "text": "/КРОСС/  До 13:30 ч. днес движението при км 65 на АМ „Тракия\" в посока София се осъществява в активната лента поради ремонт на мантинели.Шофьорите да се движат с повишено внимание и съобразена скорост, като спазват пътната сигнализация. ", "date": "2020.01.22", "title": "Ремонтират мантинели по АМ Тракия"}
{"url": "http://www.cross.bg/montana-otpadutzi-italiya-1623370.html", "text": "/КРОСС/  Незаконен боклук от Италия е открит и в Монтана, предаде БГНЕС. Местната полиция разследва нерегламентирано транспортиране на отпадъци от Италия, разтоварени в Монтана.На 21 януари 2020 г. около 9.30 часа след сигнал в сектор „Противодействие на икономическата престъпност\" при ОДМВР - Монтана за нерегламентирано транспортиране на отпадъци с произход Италия е извършена проверка на тежкотоварен камион „Daf\" с румънска регистрация, се казва в съобщение на МВР. Камионът е преминал границите на страната и започнал да разтоварва отпадъци на територията на Монтана. При извършената незабавна проверка е установено, че камионът е с неизрядни документи, товарът не съответства по вид и получателят не е заявявал и сключвал договор за получаване на отпадъка. По случая е образувано досъдебно производство в ОДМВР - Монтана. ", "date": "2020.01.22", "title": "Незаконен италиански боклук откриха и в Монтана "}
{"url": "http://www.cross.bg/dareni-purvata-godini-1623371.html", "text": "/КРОСС/  Най-впечатляващите от близо 900 реликви на емблематични за българската история личности, дарени от техни наследници, както и техника и снаряжение, получени от военните формирования в страната ще бъдат показани в традиционната годишна изложба „Памет за бъдещето\" в Националния военноисторически музей (НВИМ).Откриването е в четвъртък (23 януари) от 16.00 часа, тогава ще бъдат връчени и дарителски грамоти в знак на признателност към всички, благодарение на които се създава разказа за нашето минало. Експонираните артефакти са дарени на музея през 2019 година.Сред експонатите са монета на цар Иван Александър, личният печат на граф Николай Игнатиев - един от четиримата представители на Руската и Османската империя, подписали Санстефанския мирен договор, комплект с принадлежности за обозначаване на военни части и позиции на ген. Михаил Савов - военен министър в 6 правителства и помощник-главнокомандващ на Българската армия в Първата балканска война, дарени от неговия внук Михаил Беров.Любопитство предизвикват и пистолет „Парабелум\", кал. 7.65 мм с герба на Царство България, български медал за Първата световна война с разрешение за носене и свидетелство, връчени на германеца Рудолф Мюнх, цев, заключващ механизъм и патрони от намерения в землището на село Марица през 2018 г. самолет Месершмит 109 Г6, както и нагайка с животински крак на полк. Димитър Младенов, запазил от обезоръжаване и обкръжение войските на Прилепския гарнизон през септември 1944 г., портрет от Борис Денев на поручик Димитър Михов - брат на военния министър е легент Никола Михов, пистолети и револвери от различни години.Експонатите са от средновековието до наши дни. Съвременното битие на Българската армия е представено чрез вещи на главния сержант на 26-и военен контингент в Афганистан старшина Ивелин Инджов.Благодарение именно на дарителите през изминалите 100 години музеят се е обогатявал и днес фондовете му притежават повече от 1 милион експоната - подчерта в ефира на Радио София Деяна Костова от НВИМ:Тази дарители на помагат да направим личен и достоверен прочит на миналото ни. Изложбата е израз на уважение към тези хора. ", "date": "2020.01.22", "title": "НВИМ представя дарени през 2019 г. реликви в традиционната изложба „Памет за бъдещето“ "}
{"url": "http://www.cross.bg/globa-poveche-sredstvo-1623381.html", "text": "/КРОСС/  Отнемане на книжката за до две години, глоба 2000 лв. и взимане на 12 точки при отказ за проверка за алкохол и/или наркотици. Това предвиждат новите глоби на КАТ, които влязоха в сила от 21 януари. Санкциите са по-високи и по-стриктни за шофьорите на пътя, които нарушават правилата.При концентрация над 0.5 до 0.8 промила пък от Пътна полиция ще взимат книжката за 6 месеца, а глобата ще е в размер на 500 лв. За над 0.8 до 12 промила ще отнемат лиценза за шофиране за една година, а глобата нараства двойно - 1000 лв.  При повторно нарушение книжката се отнема за една до три години и се налага глоба от 1000 до 2000 лв.А за предоставяне на моторно превозно средство на лице, което не притежава съответното свидетелство за управление, употребило е алкохол и/или наркотични вещества или техни аналози - глоба от 100 до 300 лева.Ако превишим скоростта в населени места с над 50 км/ч - глоба 700 лв, за всеки следващи 5 км/ч превишаване над 50 км/ч глобата се увеличава с 50 лв. и три месеца без книжка и 16 точки.При паркиране на място за инвалиди, без водачът да има това право - глоба 200 лв. Ако спрем колата си в паркове, градини, детски площадки, площи, предназначени само за пешеходци, и на тротоари - глоба от 50 до 200 лв. А за неправилно паркиране - 20 лева.Лек автомобил без винетка ще бъде глобяван с 300 лв. Превозно средство за превоз на пътници с 8 места, без мястото на водача - 600 лв. Превозно средство, предназначено за превоз на пътници с повече от 8 места за сядане, камиони с допустима максимална маса 12 или повече тона - 1500 лв. Камион с две и повече оси с технически допустима максимална маса 12 или повече тона - 3000 лв.За използване на мобилен телефон по време на управление на превозно средство - глоба 50 лева и 6 контролни точки. ", "date": "2020.01.22", "title": "Новите глоби на КАТ влязоха в сила "}
{"url": "http://www.cross.bg/izbori-iskat-zatrydnyavat-1623352.html", "text": "/КРОСС/  Българите виждат сериозна вина в институциите за водната криза. На този фон обществото възприема искането за вот на недоверие по темите като водоснабдяване, качество на въздуха и т.н. като справедливо.Най-общо желание за смяна на правителството преобладава, макар и не с много, но когато стане дума по-конкретно за предсрочни избори, надделява неохотата. Отново проличава предубеждението на българите спрямо частната собственост - обществото ни, по традиция, предпочита, най-общо казано, държавна собственост на т.нар. дружества за комунални услуги, като водоснабдяване, електроснабдяване и т.н.Изводите са от януарското изследване от почти тридесетгодишната, ежемесечна, независима изследователска програма, представителна за пълнолетното население на страната - която стои в основата на Политическия и икономически индекс на „Галъп интернешънъл\"®. Ето и линк към нашия сайт: https://www.gallup-international.bg/42736/water-crisis-no-confidence-vote-and-related-issues/Категорично, хората и институциите, а не климатът и природата, са виновни за кризисната ситуация в Перник, според българите. Помолени да избират само една между опции (които могат и заедно да са верни), 12% избират, че по-близо до тяхното мнение е опцията „Водната криза е последствие от промени в природата и климата\". 69% обаче се определят по-близо до варианта „Водната криза е последствие от дейността на хората и институциите\". 15% предпочитат опцията „Не съм достатъчно запознат с този въпрос\", а 4% се затрудняват да отговорят. Между електоратите на различните партии почти няма разлика в отговорите. Само при привържениците на управляващите са малко по-високи дяловете на отговори от типа „природата е виновна\".При тази ситуация 47% намират искането на вот на недоверие по такива теми за справедливо, а 27% са на обратното мнение. Останалите се затрудняват да отговорят. Единствените, които рязко контрастират на общия фон, са привържениците на управляващите партии. В средата на януари 41% искат оставка и смяна на правителството, а 34% - не. Останалите се затрудняват. Когато обаче въпросът е конкретно за предсрочни парламентарни избори, 35% искат, но 40% не искат. Останалите се затрудняват да отговорят. Дяловете са в близки стойности и се движат така от месеци.Явно, абстрактното желание за промяна доминира, но когато става дума конкретно за нови парламентарни избори, няма отчетливо мнозинство. Инстинкт срещу властта се усеща, но перспективата за предсрочни избори явно отблъсква.За сравнение, след „Апартаментгейт\" през пролетта дяловете на искащи оставка бяха подобни на сегашните - 42%, които искат, и 33%, които не искат. Предсрочни избори пък тогава искаха 40%, срещу 38%, които не искаха. Оказва се, че тогава ситуацията е била сходна и като че ли дори малко по-тревожна в обществен план за настоящото управление. Все пак, към момента на изследване (9 - 17 януари) кризата още е в развитие. По всичко личи, че тя ще бъде в развитие още дълго време, така че тепърва ще се изяснява структурата на масовите нагласи. Две трети по-скоро предпочитат, по принцип, дружествата за т.нар. комунални услуги да са държавни, 14% смятат, че е по-добре да са частни. При електората на десните партии картината е малко по-нюансирана, но и там преобладават онези, които предпочитат публична собственост.Данните са още едно доказателство за бавния ход на привикване с пазарните реалности у нас. Същият въпрос беше зададен и през март 2018 г. около сагата с ЧЕЗ. Данните бяха почти идентични.  ", "date": "2020.01.22", "title": "Галъп: Институциите са виновни за водната криза; вотът на недоверие – справедлив"}
{"url": "http://www.cross.bg/geiim-dimitrov-tochki-1623357.html", "text": "/КРОСС/  Поставеният под №18 в схемата на Откритото първенство на Австралия по тенис Григор Димитров отпадна във втория кръг, за да запише най-слабото си представяне в турнира от Големия шлем от 2013 година.На \"Маргарет Корт Арина\" в Мелбърн българинът отстъпи на 80-ия в световната ранглиста Томи Пол от Съединените щати след епичен двубой с 4:6, 6:7(6), 6:3, 7:6(3), 6:7(3) в мач, продължил 4:20 часа. В петия сет първата ни ракета сервираше за мача при 5:4 и поведе с 30:0, но не успя да приключи срещата.В първата част Гришо стигна до две точки за пробив в шестия гейм, но не успя. 22-годишшният американец направи брейк при първата си възможност за 5:4 и след това на свой сервис спечели сета.Пол имаше точка за пробив в петия гейм на следващата част, но Димитров я отрази след майсторски и атрактивни разигравания. Следващото изпитание за 20-ия в света българин беше при 4:4, когато пак трябваше да спасява брейкбол и отново успя след изключително разиграване. После се стигна до тайбрек. В него хасковлията поведе с 4:0 точки, но след това загуби концентрация и загуби частта.На старта на третия сет Гришо проби, но за съжаление допусна моментално рибрейк за 1:1. В шестия гейм полуфиналистът на Откритото първенство на Австралия от 2017-а отрази две опасности за нов пробив. Веднага след това Димитров поведе с 40:15 при подаване на Пол и постигна брейк за 4:3, който след това успя да затвърди. В деветия гейм българинът проби отново и така спечели сета.По сценария от предишната част двамата тенисисти си размениха пробиви в първите два гейма. В деветия гейм Пол стигна на три пъти до брейк пойнт, но Григор успяваше да ги отрази.В 12-ия гейм българинът имаше сетбол, но не се възползва от шанса.Стигна се до нов тайбрек. И в него Димитров поведе с 4:0 точки. При 6:2 той имашу още четири възможности за изравняване на сетовете и ликува при втория шанс.В решителния пети сет Григор имаше точка за пробив в третия гейм, но американецът я отрази хладнокръвно със смаш. В петия гейм Томи Пол изигра слаб сервис гейм и Димитров го проби на 15. За съжаление американецът веднага направи рибрейк за 3:3. Българинът не трепна и тутакси отново проби, но след това си беше научил урока и затвърди за 5:3. При 5:4 първата ни ракета сервираше за победата, но позволи от 30:0 да загуби подаването си.Мачтайбрек до 10 точки трябваше да определи победителя в мача. Пол игра хладнокръвно и дръпна с 9:3 точки след няколко поредни грешки на Димитров и реализира още първия си мачбол. ", "date": "2020.01.22", "title": "Григор Димитров беше на 2 точки от успеха, но отпадна в Австралия "}
{"url": "http://www.cross.bg/nov-obir-na-benzinostantziya-v-sofiya-zadignati-sa-hil-lv-1623351.html", "text": "/КРОСС/  Пореден грабеж на бензиностанция в София. Маскирани са задигнали около 10 хиляди лева. Те са влезли в обекта около 3 ч. през изминалата нощ, заплашили са работещите и са откраднали пари и цигари.Обраната бензиностанция се намира в района на Казичене. Няма пострадали при обира.Преди дни отново маскирани мъже обраха друга бензиностанция на бул. \"Ботевградско шосе\" в столицата. ", "date": "2020.01.22", "title": "Нов обир на бензиностанция в София, задигнати са 10 хил. лв. "}
{"url": "http://www.cross.bg/visotzki-vladimir-posvetena-1623361.html", "text": "/КРОСС/  Представителството на Россотрудничество организира вечер, посветена на творчеството на руския актьор, певец, поет и бард Владимир Семьонович Висоцки. Тя ще се проведе на  24 януари от 18.30 в малката зала на Руския културно-информационен център с вход свободен.В програмата на вечерта, която е озаглавена \"Нашият Висоцки\" е включено тържествено откриване на фотоизложба, посветена на Владимир Висоцки. Концерт, на който ще прозвучат песни от репертоара на Владимир Висоцки в изпълнение на Анри Дончев и Валентина Шчебетовска; Ще бъдат прожектирани и документалните филми «Владимир Высоцкий. И, улыбаясь, мне ломали крылья», «Владимир Висоцки. Песни за войната». ", "date": "2020.01.22", "title": "РКИЦ организира творческа вечер на Владимир Висоцки"}
{"url": "http://www.cross.bg/informatziya-bolnitza-prokyratyrata-1623363.html", "text": "/КРОСС/  Коли на прокуратурата и полицията влязоха в Детската болница „Проф. д-р Иван Митев\" в столицата, предаде БГНЕС. За момента няма повече информация за същността на акцията, която се провежда.Прокуратурата отрече тиражираната по-рано информация, че нейни служители са влезли в Педиатрията в София. За NOVA говорителят на главния прокурор - Сийка Милева, съобщи, че нямат информация към момента да се провеждат каквито и да било действия в детската болница.На 20 януари тя трябваше да възстанови спешния прием на деца, но все още не е ясно дали интензивното отделение функционира. То спря работа, след като двама анестезиолози подадоха молби за напускане след смъртта 3-годишния Александър, който почина в лечебното заведение. ", "date": "2020.01.22", "title": "Прокуратурата отрича за акция в Педиатрията в София (обновена)"}
{"url": "http://www.cross.bg/piturs-godini-andersun-1623360.html", "text": "/КРОСС/  Актрисата Памела Андерсън се омъжи за филмовия продуцент Джон Питърс, съобщи АФП.На тайната церемония в Малибу са присъствали двамата сина на младоженката Брандън и Дилън, дъщерите на младоженеца Кейли и Скай, и бившата му съпруга Кристин Форсайт-Питърс.Джон Питърс е на 74 години. Той продуцира филма \"Роди се звезда\" с Барбара Стрейзанд от 1976 г., докато живее с нея. Продуцира също \"Вещиците от Истуик\", \"Батман\", \"Батман се завръща\".Потвърждавайки сватбата, Питърс призна, че е желаел звездата от сериала \"Спасители на плажа\" от 35 години.Двамата са се запознали във вилата на Хю Хефнер през 80-те години на миналия век и той се е опитал да я разубеди да позира за \"Плейбой\", за да преследва \"сериозна кариера\". Тогава тя е била на 19 години. Тя е отказала, но са заживели заедно.Джон Питърс също има няколко брака.Памела Андерсън е била омъжена за музикантите Томи Лий и Кид Рок и за продуцента Рик Саломон два пъти.Предишната й връзка беше с футболиста Адил Рами. ", "date": "2020.01.22", "title": "Памела Андерсън се омъжи за своя стара любов на тайна церемония"}
{"url": "http://www.cross.bg/trump-impiiichmunt-prezidenta-1623359.html", "text": "/КРОСС/  Сенатът на САЩ одобри правилата, по които ще протече процесът по импийчмънт срещу президента Доналд Тръмп, предадоха световните агенции.Гласуването премина строго по партийна линия - резолюцията бе приета с подкрепата на 53-мата републиканци в горната камара на Конгреса, а останалите 47 сенатори (45 демократи и двама независими, клонящи към партията) гласуваха против.Гласуването беляза края на първия ден от процеса в Сената вчера. Той приключи чак след полунощ днес.Първият ден от процеса по импийчмънт премина под знака на гласувания строго по партийна линия. Сенатът отхвърли с 53 гласа \"против\" при 47 \"за\" предложенията на демократите да бъдат призовани редица свидетели, сред които началникът на канцеларията на президента Мик Мълвейни и бившият съветник на Тръмп за националната сигурност Джон Болтън.Сега предстоят шест дни на излагане на аргументи за и против отстраняването на президента от обвинителите демократи и правната защита на Тръмп.Процесът по импийчмънт ще бъде подновен днес в 13 ч. (20 ч. българско време). Думата ще имат демократите, които ще изложат своите аргументи за отстраняване на президента Тръмп. ", "date": "2020.01.22", "title": "Сенатът на САЩ одобри правилата за процеса по импийчмънт срещу Тръмп "}
{"url": "http://www.cross.bg/landay-fizika-akademiya-1623362.html", "text": "/КРОСС/  Руският нобелист Лев Ландау е роден на днешната дата, 22 януари, през 1908 година, в Баку, по това време част от Руската империя. Ландау е вундеркинд. На шега разказва за себе си, че се е научил да интегрира на 13 години, а винаги е можел да диференцира.На 14-годишна възраст завършва училище и се записва едновременно в два факултета на Университета в Баку - Физикоматематическия и Химическия. На 19 е аспирант, на 21 е на стаж при Нилс Бор и други световни изследователски центрове. Занимава се с квантова механика, физика на твърдото тяло, магнетизъм, физика на ниските температури, физика на космическите лъчи, хидродинамика, квантова теория на полето, ядрена физика и физика на плазмата.Още приживе става легенда, получава Нобелова награда, става член на Датската кралска академия на науките, Кралската академия на науките на Нидерландия, чуждестранен член на Лондонското кралско общество, Националната академия на науките на САЩ, Американската академия за изкуство и наука, Френското физическо общество и Лондонското физическо общество.През 1938 г. Ландау е арестуван в Москва по обвинение в антисъветска агитация и шпионаж в полза на Германия. Всъщност Ландау участва в съставянето на  позив, призоваващ към сваляне на режима на Сталин, в който е наречен фашистки диктатор. Уволнен, ученият прекарва в затвора една година. Освободен е благодарение на застъпничеството на Пьотър Капица и Нилс Бор.Блестящата кариера на физика приключва през януари 1962 г. на заледената магистрала близо до Москва. Ландау оживява от катастрофата, но никога вече не се връща към науката. В болничното отделение го посещава посланикът на Швеция и му връчва Нобеловата награда „за неговите пионерски теории на кондензираните среди и особено на течния хелий\".Научното наследство на Ландау е огромно, трудовете му са класика, а фразите - афоризми.Ето някои от тях:Науките се делят на естествени, неестествени и противоестествени.Произведението на оптимизма по знанието е константа.Хората, след като чуят за някакво необичайно явление в науката или в живота, започват да предлагат невероятни хипотези за тяхното обяснение. А би трябвало на първо място да се разгледа най-простото обяснение - че всичко това е лъжа.От дебелите книги не може да се научи нищо ново. Дебелите книги са гробище, в което са заровени идеите на миналото.Поради краткостта на нашия живот не можем да си позволим лукса да се занимаваме с въпроси, които не обещават нови резултати.Физикът се стреми да направи сложните неща прости, а поетът - простите неща - сложни.Най-страшният грях е да се скучае! ... ще дойде Страшният съд, господ ще ви призове и ще попита: „Защо не използва всички блага на живота? Защо скуча?Всеки има достатъчно сили да изживее достойно живота си. И всичките тези приказки, колко е трудно сега, са само тарикатски начин да се оправдае своя мързел. Необходимо е да се работи и току-виж - и времето се промени.Английският трябва да знае! Дори най-тъпите англичани го знаят нелошо.Бракът е кооперация и няма нищо общо с любовта.По-добре е да се преструвате, че сте щастлив, отколкото да се чувствате искрено нещастен.Най-голямото постижение на човешкия гений е, че човек може да разбере неща, които не може да си представи.  ", "date": "2020.01.22", "title": "Руският нобелист Ландау: Науките се делят на естествени, неестествени и противоестествени"}
{"url": "http://www.cross.bg/migrantite-ostrovi-hios-1623364.html", "text": "/КРОСС/  Жителите на гръцките острови Лесбос, Самос и Хиос организират днес всеобща стачка и протести на централните площади заради ситуацията с мигрантите, съобщи МИА, цитирана от БГНЕС.Под надслов „Искаме нашите острови. Искаме си обратно живота\" те ще настояват да бъде намален броят на мигрантите на островите и да бъдат справедливо разпределени в останалите части на държавата. Протестиращите искат търсещите убежище да бъдат настанени в центрове с нормални условия.Стачката се осъществява с подкрепата на гражданите от северната част на Егейско море, както и от кметовете. Според разпространената предварително информация, ще бъдат затворени обществените учреждения, магазините, ресторантите, таверните и кафенетата.Според официалните данни на гръцкото правителство, към 20 януари на Лесбос има 21 378 бежанци и мигранти. От тях 19 225 са в приемния център Мориа, чийто капацитет е 2 840 места. На Самос има 7 517 мигранти, а на Хиос - 6 003. ", "date": "2020.01.22", "title": " Всеобща стачка на гръцки острови заради мигрантите"}
{"url": "http://www.cross.bg/goriva-turgovtzi-zakonut-1623348.html", "text": "/КРОСС/  Дребните търговци на горива организират митинг пред сградата на парламента, за да защитят постигнатите в преговорите с правителството изменения в текстовете на Закона за горивата.Бензиностанции и складове за горива ще бъдат запечатвани за две години, ако продават нерегламентирано гориво, а цистерните, които го превозват ще бъдат спирани от движение за една година.Земеделските производители се изключват от обхвата на закона, но ще подлежат на санкция, ако търгуват без да имат регистрация.Прагът за регистрация се намалява от 1 милион лв. , а на банковата гаранция - от 500 000 лв., и ще зависи от годишния оборот на фирмите.Изискването към броя на бутилките за търговия с пропан-бутан се свива от 10 000 на 1000.Очаква се законът да пребори контрабандата и да гарантира конкуренцията на пазара, както и равният достъп на дребните търговци, които протестираха срещу първоначалния вариант заради притесненията си, че бизнесът им ще фалира.Заради спорните текстове в него законът не работи повече от година, а наредбата към него се отлага два пъти, като сега се очаква да влезе в сила от 26 януари. ", "date": "2020.01.22", "title": "Дребни търговци на горива на митинг пред парламента "}
{"url": "http://www.cross.bg/kyche-dypnitza-kycheta-1623342.html", "text": "/КРОСС/  Две жени бяха нападнати и ухапани от бездомни кучета в Дупница в рамките на няколко дни. Според потърпевшите, може би става въпрос за едно и също агресивно животно. Едната от пострадалите е на 84 години, тя едва се е спасила от нападението. Другата жена е с дълбока рана на крака и сериозна уплаха. Потърпевшите искат мерки и  агресивните животни да бъдат прибрани в приют.При изпълнение на служебните ми задължения бях нападната в гръб от едно куче. Физическата болка се преодолява, психическият шок е много страшен. Бях нападната на обяд. На следващия ден същото куче нападна възрастна жена на същото място. Тя също е нахапана на обяд, споделя пострадалата Ангелина Пепелджийска, която работи като инкасаторка във ВиК. Кучето ме ухапа по десния крак. То е достатъчно голямо, а раната е достатъчно дълбока. Потърсих веднага лекарска помощ. Имам проблеми с кръвоносните съдове. Шокът беше много голям, аз знам, че кръвта ми се разрежда. Ръцете ми бяха в кръв. Опитах се да спра кървенето, разказва още потърпевшата. Жената вече не е спокойна да извършва служебните си задължения. Тя споделя, че се притеснява и от домашни кучета, водени на повод.От община Дупница обясниха, че за момента не могат да застанат пред камерата на NOVA. Според тях приютът за кучета е пълен и там няма място за това агресивно куче. Преди месеци дете беше нахапано жестоко в същия дупнишки квартал. Тогава се взеха мерките и кучето беше прибрано в приют. ", "date": "2020.01.22", "title": "Потърпевши в Дупница искат мерки срещу агресивните животни"}
{"url": "http://www.cross.bg/dementziya-hora-kovacheva-1623343.html", "text": "/КРОСС/ Общественият защитник ще продължи проверките в социалните домове, в които са настанени възрастни хора с деменция. Това обяви в Сутрешния блок на БНТ националният омбудсман Диана Ковачева. По думите й в България има над 100 000 души с деменция, места в социални домове обаче има за едва 1% от тях. До този момент проверките на омбудсмана са показали, че едва в един дом има нужните условия за достоен живот на хора с деменция. Основният проблем е липсата на квалифициран персонал, който да предостави специализирана и медицинска грижа, обясни омбудсманът.Общественият защитник коментира и резултатите от проверката на прокуратурата в дома в Горно Косово. Разследващите вчера излязоха с позиция, че нарушения няма, в същото време клип разпространен в социалните мрежи показа лошо отношение към настанените в дома. Ковачева обясни, че въпреки че няма закононарушения, това не означава, че не са засегнати основни човешки права - като правото на сигурност, на пространство, на достоен живот.Хората работещи в подобни условия също са засегнати, защото те извършват тежка физическа работа, натоварени са психически заради тежките случаи, с които трябва да се занимават, но това не означава, че трябва да нарушават правото на личното достойнство. Голяма част от болните са хора, които през живота си са се образовали, работили са, имали са сериозни професии и не е логично към тях да се отнасят по подобен начин, коментира Диана Ковачева.Омбудсманът представи данни и на Световната здравна организация, според която се очаква нарастване на броя на хората с деменция, заради увеличаване на продължителността на живота. Ковачева се надява, че институциите ще се сезират и ще вземат мерки. Отговорен е преди всичко кметът на съответното населено място. Разбира се контролът се осъществява от Агенцията за социално подпомагане и Министерството на труда и социалната политика, но кметът е този, който трябва да мисли за осигуряване на средства и хора за работа в подобни домове.Според данните на общественият защитник именно липсата на квалифицирани кадри за подобна специализирана и медицинска грижа води до лошите условия в домовете. ", "date": "2020.01.22", "title": "Омбудсманът също ще проверява домовете за хора с деменция"}
{"url": "http://www.cross.bg/tosko-gurtziya-beshe-1623344.html", "text": "/КРОСС/  Родителите на убития в Гърция 28-годишен Тоско Бозаджийски - в търсене на справедливост. Ще има ли наказани след като синът им беше нападнат и убит от футболни ултраси в Солун?В понеделник родителите на убитото момче се срещнаха с премиера, главния прокурор и министъра на правосъдието. След срещата стана ясно, че България ще прави паралелно разследване, предава NOVA„Срещатa беше организирана с цел държавата да ни помогне в тази тежка битка и за разкриване на всички виновни за смъртта на сина ми. Имаме уверението от един човешки разговор, че държавата ще направи всичко възможно процесът да бъде следен изкъсо. Ще започне и паралелно съдебно производство от Софийската градска прокуратура. Доколкото разбрах, министърът на правосъдието е изпратил писмо до гръцките институции с цел изискване на документи. Искрено се надявам случаят да не се потули, но имаме известни страхове за обективно разследване\", каза бащата на Тоско - Георги Бозаджийски.„Наистина се надявам със съдействието на двете държави да се проведе един справедлив процес и виновните да получат адекватни наказания. Апелът към властите, който отправям, е всеки по веригата да си свърши работата. Като родител мога само да кажа, че това е най-голямата загуба, която човек може да преживее. Моят син отиде в Гърция като турист, а го прибрахме в катафалка. Нямам думи, с които да опиша емоциите си. Надявам се в събота повече хора да дойдат на протеста в София пред гръцкото консулство\", добави майката на Тоско - Александра Бозаджийска. ", "date": "2020.01.22", "title": "Майката на убития в Гърция фен: Синът ми отиде като турист, а го върнахме в катафалка "}
{"url": "http://www.cross.bg/meso-salmonela-zarazeno-1623349.html", "text": "/КРОСС/ Отново пратки с птиче месо от Полша за България, заразено със салмонела, установи Българската агенция по безопасност на храните. Общото количество на негодното месо е 50 тона. И към момента то е поставено под забрана. Радостната новина е, че това заразено месо не е попаднало в търговската мрежа. Спряно е малко по-рано от експертите от БАБХ със съмнения за зараза със салмонела, по-късно и пробите го потвърждават. Това не е първият случай със заразено пилешко месо, внос от Полша. Такова имаше и в края на миналата година, когато количеството беше около десет пъти повече, а именно 500 тона. То също беше спряно навреме.Райна Иванова от дирекция \"Контрол на храните\" на БАБХ разказа, че във връзка с проблемите с наличие на салмонела в птиче месо миналата година, със заповед на изпълнителния директор е разпоредено всяка една пратка да бъде проверявана, да бъдат проверявани документите на пристигналата пратка, да се извърши физическа проверка на пристигналото месо и да бъдат взети проби от абсолютно всяка партида, която се намира в едно превозно средство.На въпроса защо се доставя птиче месо от Полша, след като там очевидно има проблем със салмонелата, Райна Иванова обясни, че нямат право да спрат търговията с другите държави членки на ЕС, но имат право да го възбраняват, след като веднъж са установили проблеми, и да правят лабораторни изследвания. ", "date": "2020.01.22", "title": "Отново пратки с птиче месо от Полша за България, заразено със салмонела"}
{"url": "http://www.cross.bg/ysloviya-bolnitzata-malko-1623350.html", "text": "/КРОСС/  След пожара в столичния психодиспансер се заговори за лошите битови условия и липсващи специалисти в държавните психиатрични болници. Здравните заведения от този тип у нас са 12, а липсващите специалисти са 51.25 са незаетите бройки при лекарите от отпуснатия щат - 166. През 2019 г. бяха заделени 10 млн. лв. за подобряване на условията в психиатричните болници. От тях обаче реално отпуснати са малко под 3 млн. лв., но от здравното министерство заявяват, че до края на годината ще бъдат отпуснати и останалите средства.Психиатричната болница в Нови Искър „Св. Иван Рилски\" е пълна. Места за настаняване на болни - няма, няма и достатъчно лекари.Новозавършилите лекари и сестри не желаят да работят в такива условия, за такива мизерни заплати - това е подигравка. Обидно е за нас. За болните е по-скоро е унизително, каза д-р Васил Урумов.Нашата работа тук е много опасна. Имаме нужда от помощ, не можем да се справим сами, допълни Албена Атанасова, старши медицинска сестра.Падала мазилка, студ, течове и мухъл. Това са само малка част от условията в отделенията. В болничната стая тавана се лющи, мебелите са стари, а заради старата дограма, въпреки работещото парно, болните спят с якета.Здравните специалисти коментират, че заради лошите условия болните не могат да се изкъпят - няма топла вода, а при тази ситуация много трудно да мотивираш един пациент в тези условия да остане, да съдейства на лечението. Температурата в болничните стаи е около 14 градуса, а пациентите спят с якета и шапки.Лошите условия, в които живеят пациентите, се отразяват на състоянието им,  смятат специалистите. Става дума за елементарни хигиенни условия, елементарно жизнено пространство. За място, на което човек наистина се лекува, и то да не е в тежест. И това да усложнява неговото душевно състояние, заяви Веселина Величкова - клиничен психолог.През 2018 година държавата обяви, че ще даде 10 млн. лв. за ремонт в психиатричните болници. До момента от тях са отпуснати малко над 2, 8 млн. лв. Болница „Св. Иван Рилски\" е получила 360 хил. лв. - с тях са санирани три от петте сгради. В тях са подменени и дограмите - за първи път от 1949 г.Правят се нещата малко на парче, малко да се замажат очите на лекарите, на публиката, ето, ние направихме нещо, те пак са недоволни, коментира д-р Васил Урумов.Недоволството идва заради липсващи действащи линейки и охрана в болницата, както и липсваща следболнична грижа. Дори след ремонта -  за 30 души в отделението банята е една. и вече е с паднали плочки и мухъл.В болницата се търсят лекари за щат и половина. Трима санитари, свободни са и 5,5 щата и за медицински сестри.Д-р Васил Урумов обясни, че за миналия месец възнаграждението му е било 989 лв.Той допълни, че един лекар в болницата взема от 900 до 1300 лв., медицинските сестри около 1000 лв., а санитарите пък са на минималната работна заплата. Отвъд стените на болницата има стотици човешки съдби и причини, които са ги довели дотук. Там са и историите на невидимите героини от романите. Някои от болните са попаднали в тази среда едва на 18 години. Често нямат близки, които да се грижат за тях. Така те трябва да живеят в тези условия и да се лекуват. До края на годината здравното министерство ще инвестира и останалите 7 млн. лв. за по-добри условия във всички 28 лечебни заведения.БТВ, „Тази сутрин\" ", "date": "2020.01.22", "title": "Психиатричната болница в Нови Искър „Св. Иван Рилски\" е пълна"}
{"url": "http://www.cross.bg/bulgariya-myasto-sveta-1623331.html", "text": "/КРОСС/  България е на 58-мо място сред 80 страни в света, според годишната класация на най-добрите страни в света (U.S. News Ranks 2020 Best Countries) на .В класацията за 2020 година страната ни се изкачва от 67-мо място през 2019 г.Петото издание на глобалното проучване показва дългосрочни притеснения относно неравенството, технологиите и изменението на климата - и бърз спад в доверието на света към САЩ. Общото класиране на най-добрите държави измерва глобалната ефективност по различни показатели.На първите места в класацията са Швейцария, Канада, Япония, Германия и Австралия.Великобритания и САЩ се нареждат на шесто и седмо място. Швеция и Нидерландия са на осмо и девето, а челната десятка се допълва от Норвегия.От балканския регион в класацията влизат също и Гърция (на 27 място), Турция (на 35), Хърватия (44), Румъния (54), Словения (56), Сърбия (72).За подредбата на България на въпросната позиция изданието посочва няколко причини, акцентирайки върху фактори, които според него са възлови за нашата страна.\"Разположена в югоизточния край на Балканите, България свързва Европа и Азия. Местоположението й я прави обект на нашествия в миналото, но също така й помага да развие богата култура - страната е родното място на кирилицата\", се казва в анализа, придружаващ подредбата.Според информацията \"Световната банка класифицира България като страна с доход над средния\".\"България има добре образована работна сила, но се смята за най-бедната нация в Европейския съюз. Сред предизвикателствата, пред които е изправена, са проблеми с корупцията и организираната престъпност\", продължава запознаването от изданието със страната ни и продължава:\"България се определя като светска държава, която гарантира свобода на религиозното изразяване\".В рамките на класацията, като допълнителна подредба са класифицирани и няколко отделни показателя. Сред тях се открояват например \"възможност за развлечение и приключения\", според които сме на 52-ро място; \"обществен климат\" (32-ро място), в който влизат критерии като уважаване правото на собственост, равенство между половете, грижи за околната среда, човешки права, религиозна свобода; \"възможност за бизнес\" (47-мо място); \"качество на живот\" (35-то място). ", "date": "2020.01.22", "title": "България сред най-добрите страни в света"}
{"url": "http://www.cross.bg/zavod-voenen-opasnite-1623393.html", "text": "/КРОСС/  Буркани с червен живак, цианиди и други реактиви, подредени в 90 сандъка са открити в склад на бившия военен машиностроителен завод „Гаврил Генов\" във Враца.Цяло чудо е, че до тях не са се добрали досега хора с престъпни намерения, защото от химикалите може да се правят бомби, коментират специалисти. Сандъците дори не са дори отпечатвани. Те са намерени в мазе на отдавна порутена сграда и са докарани през 80-години от бивш съветски военен завод.Сигнал за опасната находка е подаден във вторник вечерта. Мястото веднага е отцепено и са вдигнати на крак структурите на ДАНС и МВР. Пристигнала е специализирана подвижна лаборатория, пригодена за работа със силно токсични вещества. На терен са и екипи на „Гражданска защита\".От екоинспекцията в града успокоиха, че няма опасности за населението. Предстоят проверки с гайгеров брояч, за да се отчете какво е нивото на радиацията. Очакват се и експерти, които да преценят как да бъдат изнесени от мазето опасните вещества. Предстои да се вземе решение къде да бъдат закарани реактивите. Траспортирането им пък ще бъде поверено на специализирана фирма, каза експертът в РИОСВ Георги Иванов. Той също смята, че е голям късмет, опасните химикали да не попаднат досега в престъпни ръце.Според изпълнителния директор на дружеството, което от 2002 г. стопанисва складовете на предишния военен завод Тодор Недков, никой не е знаел за химикалите:„Говорихме с наши бивши служители, които около 80-та година са постъпили на работа, но никой не може да си спомни нещо конкретно\". Знаело се само, че в склада се съхранявали бои. „Според нас, това нещо е трябвало да се води на отчет, пълна загадка е, защо никой не го е потърсил толкова години\", каза Тодор Недков пред агенция Зов нюз. По думите му от предишния завод Гаврил Генов нищо не е останало, а мазите са празни. Стаята, в която се съхраняват опасните химикали е малка, с неудобен подстъп и е наводнена, в нея има поне една педя кал и тиня.След получения сигнал екип на ДАНС и полиция са обходили мястото, заедно с изпълнителния директор на дружеството. Той е категоричен, че няма нищо опасно и нищо драматично. „Става въпрос за няколко дървени сандъка, в които има буркани. Ловиш ги с ръце. Ние влязохме без защитни облекла\", успокоява Тодор Недков. ", "date": "2020.01.22", "title": " Бивш военен завод миниран с червен живак "}
{"url": "http://www.cross.bg/slunchevo-vyatur-gradysa-1623347.html", "text": "/КРОСС/  Днес ще преобладава слънчево време. Ще продължи да духа слаб до умерен вятър от запад-северозапад, който за кратко през деня ще се ориентира от запад-югозапад.Дневните температури ще се повишат значително. Максималните ще са между 8 и 13 градуса, на места - и по-високи. Атмосферното налягане ще се понижава, но ще се задържи значително по-високо от средното за месеца.По Черноморието ще е предимно слънчево. Ще духа до умерен север-северозападен вятър, който през деня за кратко ще се ориентира от запад-югозапад. Максимални температури на въздуха: между 9 и 12 градуса. Температурата на морската вода е 7-8 градуса. Вълнението на морето ще е 1-2 бала.Над планините ще е слънчево. Ще духа умерен северозападен вятър, който след обяд ще се усили. Ще се затопли, и максималната температура на 1200 м ще е около 7 градуса, на 2000 метра - около 1 градус.През нощта срещу четвъртък, с усилване на северозападния вятър, бързо ще нахлуе студен въздух. Облачността временно и за кратко ще се увеличи, почти без валежи. През деня ще бъде ветровито и сравнително студено - минималните температури ще се повишат, максималните ще се понижат.В петък вятърът ще отслабне, до вечерта ще се смени с югозападен. Ще бъде предимно слънчево. Ще започне затопляне. ", "date": "2020.01.22", "title": "В сряда температурите скачат, ще преобладава слънчево време"}
{"url": "http://www.cross.bg/lenta-byrgas-posoka-1623341.html", "text": "/КРОСС/  Днес, до 17 ч. се ограничава движението в изпреварващата лента от км 0 до км 2 на АМ „Тракия\", в посока Бургас поради подмяна на мантинели.Трафикът се осъществява в активната лента.Шофьорите да се движат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2020.01.22", "title": "До 17 ч. се ограничава движението на АМ „Тракия“, в посока Бургас"}
{"url": "http://www.cross.bg/sotzialni-plovdivska-oblast-1623340.html", "text": "/КРОСС/  Вчера стана ясно, че районната прокуратура в Пловдив започва проверка във всички социални домове на територията на 13-те общини в Пловдивска област. Оказва се, че над 40 социални заведения само в Пловдивска област ще бъдат проверени от прокуратурата съвместно с регионалните звена на Социално подпомагане в Пловдив.Вчера районният прокурор Чавдар Грошев разпореди една съвместна акция на МВР заедно със службите за Социално подпомагане за проверка на всички социални заведения - частни, общински и тези, които са с делегиран бюджет - за това какви са материалните условия, при които живеят настанените в тях възрастни и деца с физически и умствени увреждания. Също така ще се проверява дали назад във времето са подавани някакви сигнали в тях и как са завършили тези минали проверки, ако е имало такива.Според директора на регионалната дирекция Социално подпомагане в Пловдив Емилия Иванова се полагат големи усилия както за подобряване на условията, така и за възникване на нови социални услуги, но като цяло са факт липсата на кадри и неатрактивните условия за работа в социалната сфера. Тя обясни, че Като на територията на Пловдивска област функционират 35 такива социални услуги - 13 за деца и 22 за възрастни, като по-голямата част от тях са концентрирани в Пловдив. Също така заяви, че като регионална дирекция те не извършват такива проверки, но имат наблюдения и увери, че децата са настанени в центрове за настаняване от семеен тип, които са нови сгради със съответното оборудване и осигурен медицински персонал. А сградите, в които са специализираните институции за възрастни хора, са от по-стар тип.Управлението на този тип социални услуги е възложено на общината и тя управлява подбора на персонала, неговото обучение, и съответно броят, който е съобразен с делегирания капацитет за работа на услугата, коментира Емилия Иванова.Всички роднини на хората, които са настанени там, са изключително притеснени и се страхуват, защото те са притиснати от ситуацията и това донякъде обяснява и тяхната толерантност по отношение на такъв тип грубо отношение. ", "date": "2020.01.22", "title": "Прокуратурата проверява над 40 социални заведения в Пловдивска област освен \"дома на ужасите\""}
{"url": "http://www.cross.bg/vuzstanovyavat-aleksandrovska-obyasni-1623353.html", "text": "/КРОСС/  Трима българи получиха шанс за втори живот след успешни трансплантации. Донор е 36-годишна жена, изпаднала в мозъчна смърт. Реципиенти са 58-годишна жена от Петрич, която е на диализно лечение от 2011 г., и 47-годишен мъж от Пазарджишко с хронична бъбречна недостатъчност.Двамата пациенти се възстановяват успешно в Александровска болница, където са извършени и операциите.Пациентите се възстановяват по очаквания ред, без усложнения към момента. Те се чувстват добре, контактни са, вероятно още утре ще бъдат преведени в общото отделение, където да имат връзка  и повече контакт със своите близки, обясни д-р Хубенова - анестезиолог-реаниматор.Субсидията, която получават болниците за бъбречна трансплантация е в рамките на 20 000 лева, но не е достатъчна, посочи проф. Панчев - завеждащ Клиниката по онкоуролгия в Александровска болница. Между 14 и 20 души участва векипа на такава операция, от тези средства трябва да се отдели и за гледането на болните и всичко свързано с тях, както и за някаква компенсация на екипа, който участва в тази дейност, обясни той. ", "date": "2020.01.22", "title": "Трима българи получиха шанс за втори живот след успешни трансплантации"}
{"url": "http://www.cross.bg/talanti-rabota-inzheneri-1623355.html", "text": "/КРОСС/  Бизнесът търси таланти. Най-трудни за намиране са хора, които не просто вършат работата си, но имат отношение към колегите си. Имат изградени трудови навици, спазват работното време и правилата. Данните, че 62% от работодателите не могат да намерят таланти, са на една от големите агенции за подбор на персонал. Според анализа, на пазара не достигат добри строители, образовани работници и инженери. Екипността при  Георги и Тодор от Монтана работи от години. Те са като най-търсените за фирмите таланти, но са избрали да не работят за тях. 81% от служителите гледат първо заплатата. След това - дали в работата има смисъл и свобода кога и къде да я свършиш. В ерата на технологиите ако фирмата намери хора с умения и желание  вече ги нарича таланти.Mного повече неща трябва да може един човек. Tрябва да бъдат доста по-емоционално интелигентни. Dа спазват работна политика, работно време, начини, процедури на работа - по повод тяхната безопасност на работа и т.н, разказва Мария Стоева - мениджър \"Бизнес развитие\" в агенция за подбор на персонал.Освен строителите, най-търсени са заварчици, шлосери, кранисти. И инженери - затова работодателите искат  математика да се учи от ранно детство. И матурата да е задължителна.Ако напишете в Google СМГ и Оксфорд, ще установите, че нашата математическа гимназия излъчва най-много студенти в Оксфорд, заяви председателят на Асоциацията на индустриалния капитал Васил Велев.54% от компаниите отчитат липса на умения при кандидатите за работа. А в занаятите това е особено важно. Георги и Тодор чистят обектите всяка вечер преди да си тръгнат. Защото знаят, че през 2020-та талантът се оценява по нови критерии. А ако работиш това, което искаш, но и можеш - работиш и пееш. Таланти не стигат и в света - по данни на експертите. Най-много даровити служители липсват на САЩ, Мексико и Италия. ", "date": "2020.01.22", "title": "На бизнеса не достигат строители, образовани работници и инженери"}
{"url": "http://www.cross.bg/voda-chast-nyama-1623335.html", "text": "/КРОСС/  Без никаква вода остават днес по-голямата част от Перник, град Батановци и още седем села, ползващи вода от язовир „Студена\". Причината голяма авария по довеждащия водопровод от пречиствателната станция за питейни води. Няма да бъде спазен днес графикът за  режимното водоподаване.Заради авариен ремонт на водопровод част от Асеновград ще е без вода.Причината да няма вода за голяма част от Перник е аварирал водопровод с диаметър 1020 мм в квартал „Железни заводи\". По отстраняването ѝ ще работят два екипа - на местното ВиК и на софийска фирма, като при необходимост ще се работи и през нощта до окончателното спиране на теча.Продължителността на ремонта няма да позволи градските резервоари да бъдат захранени с достатъчно количество вода и графикът за режимно водоподаване в по-голямата част от Перник и околните населени места, които са на режим, няма да бъде спазен.Аварията няма да се отрази на водоподаването по режим само на кварталите „Изток\", „Тева\" и „Мошино\", част от квартал „Иван Пашов\" и селата Люлин и Бучино, които ще бъдат водоснабдени по график. ", "date": "2020.01.22", "title": "Голяма част от Перник без вода заради авария "}
{"url": "http://www.cross.bg/lenta-gkpp-ti-1623338.html", "text": "/КРОСС/  На 22 януари, движението при 49-ти км на АМ „Струма\" в посока ГКПП „Кулата\" ще се осъществява в една лента поради дооборудване на контролна рамка на тол системата. Автомобилите ще се пренасочват поетапно в активна и изпреварваща лента.Необходимо е шофьорите да се движат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2020.01.22", "title": "Промени в движението при 49-ти км на АМ „Струма“ в посока ГКПП „Кулата“ "}
{"url": "http://www.cross.bg/stranata-vuzdyh-grada-1623337.html", "text": "/КРОСС/  Отново мръсен въздух тази сутрин в страната.  В 9 града концентрацията на фини прахови частици е над допустимите норми.В Смолян замърсяването към 4 часа сутринта е било най-осезаемо - 2 пъти над нормата. Очакваният вятър днес следобед и утре се очаква да изчисти въздуха. ", "date": "2020.01.22", "title": "Мръсен въздух в 9 града на страната"}
{"url": "http://www.cross.bg/zhertvite-na-misteriozniya-kitaiiski-koronavirys-se-ydvoiha-1623336.html", "text": "/КРОСС/  9 жертви и 440 заразени следствие на новия новия коронавирус. Това са резултатите към този момент. Данните са на властите в Китай, като спрямо вчера по това време броят на жертвите се е удвоил.Междувременно беше съобщено и за първи случай на заразен с коронавирус в Съединените щати. Става въпрос за човек, пристигнал от Китай.Днес на извънредна среща Световната здравна организация трябва да реши дали да обяви международно извънредно положение.", "date": "2020.01.22", "title": "Жертвите на мистериозния китайски коронавирус се удвоиха"}
{"url": "http://www.cross.bg/asenov-prevozvachite-sistemata-1623330.html", "text": "/КРОСС/  Проф. Олег Асенов, член на Управителния съвет на Агенция „Пътна инфраструктура\", представи възможностите на тол системата по покана на Общото събрание на Конфедерацията на автобусните превозвачи, което се проведе в Пловдив. Той припомни, че на среща при премиера Бойко Борисов с представители на браншовите организации и на изпълнителната власт беше решено търговската експлоатация на тол системата за тежките автомобили над 3,5 тона да стартира от 1 март 2020 г., а таксите  да бъдат съобразени с предложенията на превозвачите. До 12 февруари продължава общественото обсъждане на проекта за промяна на тарифите, след което предстои да бъдат одобрени с решение на Министерския съвет.Тол системата ще стартира с такси за около 3100 км автомагистрали и първокласни пътища, отбеляза проф. Асенов пред Конфедерацията на автобусните превозвачи. „Съгласихме се с обективната действителност, която ни представяте. Целта е да се преодолее липсата на достатъчно финансови средства за изграждането и поддържането на пътната инфраструктура като се въведе справедливият принцип този, който руши повече, да плаща повече\", каза още той. В началото на февруари превозвачите ще могат да използват тол калкулатора на сайта на Националното тол управление www.bgtoll.bg, който ще бъде пренастроен, съгласно новите такси в тарифата. Таксуването чрез електронната система в България е автоматично като отчитането на изминатото разстояние по платената пътна мрежа може да стане по два начина - с бордово устройство или с маршрутна карта. В случай, че иска да ползва бордово устройство, превозвачът трябва да сключи договор с Национален доставчик на услуга. Не всички GPS тракери могат да служат за отчитане на тол сегменти, защото трябва да притежават прецизност, така че да отчитат и най-късия тол сегмент (малко над 300 м). На сайта www.bgtoll.bg има списък с фирмите доставчици на декларирани данни, чието оборудване отговаря на изискванията. АПИ ще изчислява дължимата сума, след като получи данните за изминатия тол сегмент и ще задължава националния доставчик на услуга, а пък той превозвачите, обясни проф. Асенов пред Общото събрание на КАП. „Сумата, която ще плащате, ще отива в държавния бюджет, държавният интерес е защитен. Всяка сума при нас ще се записва, така че няма как да се злоупотребява с тол таксите\", обърна се той към превозвачите. Проф. Асенов посочи, че от декември 2019 г. се провеждат тестове с монтирани бордови устройства и реално изминати маршрути, и резултатите от тях са публикувани на сайта на Националното тол управление. Маршрутната карта ще може да се купува от познатите канали за е-винетки. Тестове на служителите на Националното тол управление показват, че тя може да се издаде и за три минути. Чрез нея ще може да се предплаща за изминаването на точно определен маршрут като се задават начална и крайна точка и до четири междинни точки, по желание, обясни проф. Асенов. Регистрираните потребители, които попълнят информация за електронния си адрес, могат да купят маршрутна карта до седем дни предварително, а тези, които не са регистрирани - до 23:59 ч. на деня, следващ покупката. Шофьорът ще има 24 часа, за да измине определения предварително маршрут от момента на активирането на картата.   ", "date": "2020.01.22", "title": "Проф. Олег Асенов представи тол системата пред Конфедерацията на автобусните превозвачи"}
{"url": "http://www.cross.bg/obhvashta-epidemiya-stranata-1623345.html", "text": "/КРОСС/  Грипът обхваща нови територии в България. От днес епидемия е обявена в Монтана, съобщава NOVA.На прага на епидемията са и в Пловдив. Там се спират детските и женски консултации, плановите операции и свижданията в болници.Критичният праг от болни е преминат в Дупница и Сапарева баня.Шест общини, сред които Карнобат, Сунгурларе, Хисаря и Сопот също прекъсват учебните занятия.Съвет на лекарите към пациентите е щом се разболеят да се изолират, за да не заразяват и други хора.На много места в страната са в сила всички противоепидемични мерки. ", "date": "2020.01.22", "title": "Грипна епидемия обхваща страната, болните растат"}
{"url": "http://www.cross.bg/piper-pestitzidi-tyrtziya-1623358.html", "text": "/КРОСС/  БАБХ задържа и не допусна внос на пипер и нар с пестициди от Турция, информират от агенцията.От началото на годината Българска агенция по безопасност на храните (БАБХ) задържала 27 118 кг пипер и нар с пестициди, внос от Турция.При извършване на официален контрол на Граничните контролни пунктове са иззети 13 618 кг пипер и 13 500 кг нар с турски произход поради наднормено съдържание на остатъчни вещества от пестициди. То е установено след лабораторен анализ.За несъответстващите пратки са предприети действия съгласно законодателството.Иззетите количества пипер са унищожени, а нарът е върнат обратно в страната на произход.За откритите несъответствия са подадени нотификации съгласно законодателството. ", "date": "2020.01.22", "title": "БАБХ не допусна внос на пипер и нар с пестициди от Турция "}
{"url": "http://www.cross.bg/dolara-miliarda-bezos-1623333.html", "text": "/КРОСС/  Шефът на американската компания „Амазон\" Джеф Безос отново оглави списъка на най-богатите хора в света, след като беше на второ място в продължение на три дни, като изостана от Бернар Арно, генерален мениджър на френския консорциум LVMH (Louis Vuitton Moet Hennessy). Това съобщи „Форбс\", цитиран от ТАСС.Според него състоянието на Безос вече е 116,1 милиарда долара (от 17 януари насам то е нараснало с 489 милиона долара поради растежа на акциите на \"Амазон\"), а Арно е загубил 3,7 милиарда долара за същия период, като богатството му се оценява на 112,9 милиарда долара. Според „Форбс\" акциите на LVMH са паднали с 1,1% днес, поради избухването на новия коронавирус в Китай, който ще се отрази негативно на туризма и пазаруването преди китайската Нова година.На 16 декември 2019 г. Арно за първи път оглави списъка на най-богатите бизнесмени на планетата. Богатството му за един ден нарасна с 1,8 милиарда долара до 109,6 милиарда долара, което му позволи да изпревари Безос, чието състояние по това време беше оценено на $ 109,5 милиарда.", "date": "2020.01.22", "title": "Шефът на „Амазон\"  отново оглави списъка на най-богатите хора в света"}
{"url": "http://www.cross.bg/vodata-vik-pernik-prechistvatelnata-1623346.html", "text": "/КРОСС/  Аварията от днес е доста сериозна, на единия от двата главни водопровода. Засегната е централната градска част и няколко населени места. При постоянното спиране на водата авариите са се увеличили драстично. Това каза пред БНТ новият управител на ВиК-Перник инж. Борислав Иванов в първото си телевизионно интервю.По думите му при воден режим потреблението се увеличава, тъй като хората се презапасяват.3,5 млн. кубически метра е обемът на водата в яз. \"Студена\" по данни от вчера. Метър и половина от водното ниво остават до \"мъртвия обем\", при това потребление той ще бъде достигнат до 10-15 дни.инж. Борислав Иванов, ВиК-Перник: Това не трябва да притеснява хората, взели сме решение как да може да се пречисти водата, която е от т.нар. \"мъртъв обем\". Ремонтът на утаителя, който е в пречиствателната станция, не се случи навреме, затова взехме решение направим своеобразен утаител на самия язовир, като преградим трасето на водата, така че да се получи обем, в който да могат да се утаят частиците, които предизвикват замътяването. Това ще бъде направено в рамките на два дни.Голяма авария по довеждащия водопровод от пречиствателната станция за питейни води в Перник променя графика на водния режим в по-голямата част от град...Няма законово обоснование, за да бъдат направени компенсации за хората. Водата от пречиствателната станция и е с добри параметри. Обмисля се вариант да бъда възстановен водопроводът за промишлени нужди от яз. \"Темелково\". Все още се правят проучвания, около 300 метра от тръбата липсват, големи са и амортизациите.13 ст. за кубик е цената на водата по закон за промишлени нужди, това е вода, която не е пречиствана.Около 13 млн. лв. са дълговете на ВиК-Перник, около 10 млн. лева пък са несъбраните средства от потребителите. ", "date": "2020.01.22", "title": "Новият управител на ВиК-Перник: 3.5 млн. куб. м. е водата в \"Студена\" "}
{"url": "http://www.cross.bg/queen-moneta-chiito-1623329.html", "text": "/КРОСС/  Музикални легенди\" е нова колекция монети, която Британският кралски монетен двор (Royal Mint) ще издаде. По този начин ще отдаде почит на групите и изпълнителите чиито поведение, звук и външен вид са били определящи за всяко изминало десетилетие - завет, перфектно уловен в дизайна на всяка монета.Първата монета в серията е посветена на една от най-забележителните рок групи на всички времена. Създадена в Лондон в началото на 70-те години на миналия век, Queen добавя хард рок звучене към поп музиката като по този начин дава нов смисъл и дух на жанра и го издига до по-високо ниво, казват от Кралския монетен двор.„Те записаха редица смазващи хитове, феновете се тълпяха да ги видят на живо, химните им, които ви карат да потропвате с крак, и епичните балади, поднесени със замах от техния харизматичен вокалист, трагично напуснал света твърде скоро\", се казва още в съобщението на Royal Mint.Дизайнът на монетата почита Queen с характерните инструменти, на които всеки един от основателите ѝ свири: китарата Red Special на Браян Мей, бас китарата Fender Precision на Джон Дийкън, барабаните Ludwig на Роджър Тейлър и пианото Bechstein на Фреди Меркюри с първите ноти на „Бохемска рапсодия\".От едната си страна монетите носят Queen, а от другата Кралицата на Великобритания (The Queen). Te са налични в златно, сребърно и обикновено издание, като могат да се поръчат в три различни опаковки, чиито дизайн също има за цел да почете „една от най-обичаните банди\" на Великобритания. Монетите са на цени от £60.00, £90.00, £510.00 и £2020.00 ", "date": "2020.01.22", "title": "Посветиха монета на рок легендите Queen"}
{"url": "http://www.cross.bg/montana-teritoriyata-gripna-1623339.html", "text": "/КРОСС/  Регионална здравна инспекция - Монтана обявява грипна епидемия на територията на област Монтана от 22 януари.На територията на областта до второ нареждане се ограничават плановите операции и свижданията в лечебните заведения. Преустановяват се женските и детските консултации.Разширява се легловият капацитет в болниците в област Монтана, като целта е гарантирането на достатъчен брой легла за евентуални хоспитализации на пациенти с усложнения от грип.Припомняме, че от днес, 21 януари, РЗИ - Кюстендил обяви грипна епидемия на територията на община Дупница и община Сапарева баня. В двете общини са в сила всички противоепидемични мерки. ", "date": "2020.01.22", "title": "Обявиха грипна епидемия и в област Монтана"}
{"url": "http://www.cross.bg/rozhdenitzite-na--yanyari-1623318.html", "text": "/КРОСС/  Биляна Петринска, актриса Богдан Николов, президент на Българската федерация по мотоциклетизъм Доц. д-р Божидар Славчев, акушер-гинеколог Вельо Горанов, актьор, мим Димитър Греков, министър на земеделието в правителството на Орешарски Драгомир Драганов, телевизионен водещ Елена Панайотова, режисьор Чл. кор. проф. дхн Тони Спасов, ръководител на катедра „Приложна неорганична химия\" в СУ  ", "date": "2020.01.22", "title": "Рождениците на 22  януари"}
{"url": "http://www.cross.bg/strani-malaiiziya-boklyk-1623325.html", "text": "/КРОСС/  Малайзия твърди, че е върнала 4120 тона пластмасов отпадък в 13 богати страни, заявявайки, че тя няма да бъде „депото за боклука на света\".\"През последното тримесечие на 2019 г. 43 контейнера бяха върнати във Франция, 42 във Великобритания, 17 в САЩ и 11 в Канада\", туитна в понеделник Йео Бий Ин, министър на околната среда на страната. \"Правителството ще продължи да се бори с трансграничното замърсяване\", каза тя.Върнати са общо 150 контейнера. Другите страни са: Испания, Хонконг, Япония, Сингапур, Португалия, Китай, Бангладеш, Шри Ланка и Литва.На пресконференция вчера Йео добави, че в момента в малайзийските пристанища има още 100 контейнера, които чакат да бъдат върнати обратно, предаде Асошиейтед прес (АП).Шестдесет от тях ще бъдат върнати в САЩ в очакване на преговори с официални лица, както и 15 в Канада, 14 в Япония и девет във Великобритания.Този ход има за цел да противодейства на практиката за контрабанда на боклук в Малайзия, където отпадъците се отвеждат в незаконни съоръжения за рециклиране на пластмаса. Тези съоръжения отделят силно токсични изпарения и причиняват респираторни заболявания и проблеми със замърсяването на водата, напомня АП.Двеста такива подобни съоръжения в Малайзия бяха затворени в края на миналата година, каза Йео.Страната също така стартира съвместна работна група за справяне с въпроса с нелегалния внос на отпадъци през април 2019 г., предаде CNN.\"Ако искат да ни превърнат в депото за боклук на света, бъркат\", каза Йео пред репортери в понеделник в пристанище в северната провинция Пенанг. \"Нашата позиция е много твърда. Ние просто искаме да изпратим обратно [отпадъците] и просто искаме да изпратим послание, че Малайзия не е сметището на света\", добавя тя.Въпросът далеч не обхваща само Малайзия, коментира \"Бизнесинсайдър\". Заможните западни страни отдавна доставят боклук в Азия, по-специално в Китай и Филипините, тъй като в тези страни липсват строги екологични разпоредби.Трудно е да се проследи как точно работи глобалната търговия с отпадъци, но като цяло западните компании са готови да платят за изхвърляне на боклука, а фирмите от по-бедните държави приемат договорите.Йео заяви, че разходите за репатриране на боклука ще бъдат покрити изцяло от страните на произход и корабните компании.През май 2019 г. тя призова западните държави да се справят с въпроса с незаконния износ на боклук след разследване на Грийнпийс, което установи, че Малайзия е \"пренаселена\" и \"не може да приема отпадъците по начин, който е устойчив\".\"Призоваваме развитите страни да преразгледат тяхното управление на пластмасовите отпадъци и да спрат да превозват боклука си до развиващите се страни\", каза Йео тогава.Същия месец над 180 държави подписаха изменение, което добави контрол върху потока боклук между националните граници към Базелската конвенция. САЩ не подписаха споразумението. ", "date": "2020.01.22", "title": "Малайзия върна 4120 т пластмасови отпадъци от 13 богати страни"}
{"url": "http://www.cross.bg/preporuki-citybook-pomogne-1623326.html", "text": "/КРОСС/  Популярната услуга за резервации Booking.com представи ново мобилно приложение за туристи - дигитална градска книга, пише Travel Daily Media.Услугата се нарича Citybook и представлява дигитално ръководство за популярни туристически градове. Тя е предназначена да помогне на пътуващите да се ориентират в дестинацията си и съдържа препоръки какво да правите в града, кои кафенета, ресторанти, музеи и галерии предлагат отстъпки и др.Една от особеностите на дигиталната новост е използването на модели за машинно обучение, които отчитат местоположението на пътника, състава на неговата група (семейство, двойка или самотен пътник), дати на посещение и време. Така платформата прави препоръки, които са съобразени с всеки отделен пътник, който я използва.„В реално време CityBook отправя препоръки, за да помогне на пътниците да се възползват максимално от пътуването си, включително как да стигнат до местожителството си от всяка точка на града\", казват разработчиците.Пилотната версия на приложението включва ръководства за Париж, Лондон и Амстердам. В следващите месеци в този списък ще бъдат добавени Токио, Ню Йорк, Берлин, Барселона и Рим.Понастоящем услугата е достъпна на Android или iOS. Освен това потребителите имат достъп до уебсайта на CityBook от компютър или всеки лаптоп. ", "date": "2020.01.22", "title": "Booking пусна ново приложение за пътешественици"}
{"url": "http://www.cross.bg/godini-georgi-pernik-1623334.html", "text": "/КРОСС/ „Този вот на недоверие вече мина. Остана математическото преброяване на народните представители в парламента. По  темите \"вода\", \"въздух\" и \"боклуци\" БСП говори от 3 години. Имаме над 60 зададени въпроса в парламента по тези теми. Но управляващите ги няма. За тях не е проблем, че в Перник хората ще останат без вода- само и само да спечелят местните избори\". Това заяви зам.-председателят на ПГ на „БСП за България\" Георги Свиленски пред БНТ.„Когато  заявихме, че внасяме вот на недоверие, изведнъж премиерът започна да работи в събота, взе да събира министри и   да отправя предложения- кой откъдето му подскаже. Министерство на екологията започна да приема наредби, свързани с боклуците, които години назад не бяха приемани. И най-накрая прокуратурата, виждайки това, което се случва, съвсем резонно започна проверки\", припомни Свиленски.Социалистът подчерта, че проблемът не е само в Перник, криза се задава  и в Шумен,  Плевен, Ловеч, Сливен и в други областни и по-малки градове, които са на воден режим. „Кризата е национална. Ние предлагаме какво да се направи, което вие не сте направили за 10 години управление. 10 години ГЕРБ управлява България и няма кой да ви повярва, че някой друг е виновен за тази криза\" каза Георги Свиленски. Той коментира, че  не вижда някой да иска да бъде управляван от правителството, довело го до тази ситуация. Той допълни, че Перник е  бил  обречен от това правителство. „ГЕРБ изхарчиха 3 милиарда  за водния сектор, а намалиха водните загуби с 1%. За 10 години 3 милиарда изхарчени, 1% е поправен. Колко по 10 години още трябва да управляват, за да оправят водопреносната мрежа в България?\", попита той.„Внесохме вот на недоверие в здравеопазването-смениха министъра, но проблемът остава. Направихме вот  на недоверие в сферата на сигурността- тогавашният министър на вътрешните работи си тръгна. 9 министри бяха сменени, провалите следват един след друг. Сбъркан е   моделът. Колкото и министри да смените-  катастрофите ще предстоят, защото на върха стои човек, който не знае за какво стои там и накъде води държавата\", заяви Свиленски.Попитан за създаването на ВиК холдинг от управляващите, народният представител отговори, че ако дружеството попадне в същите ръце, няма да има никакъв ефект от него. Той припомни, че  преди 3 години е създадено дружество, в което са  инвестирани  500 милиона лв. за ремонт на язовири. „Нито един язовир не беше ремонтиран. Сега е чудим какво да правим с язовир \"Бели искър\", за да не се компрометира язовирната стена и да се осигури вода за Перник. Управляващите да отговорят какво стана с тези 500 милиона лева\", каза социалистът.„Българските граждани разбраха кой е отговорен  за тази криза. Не  Нено Димов, не някой друг министър, отговорникът си има име - това е Бойко Борисов. Той управлява системите на страната, той слага министрите, той взима решенията\", завърши Георги Свиленски.", "date": "2020.01.22", "title": "Георги Свиленски : Кризите в страната ще продължат докато Борисов и ГЕРБ управляват "}
{"url": "http://www.cross.bg/avtomata-montirani-gari-1623327.html", "text": "/КРОСС/  „БДЖ-Пътнически превози\" пуска обществена поръчка за избор на доставчик на 30 билетоиздаващи автомата, научи Economic.bg. Машините ще бъдат монтирани в 20-те най-натоварени жп гари в България  като допълнителна възможност за снабдяване на пътниците с билети.Вместо да се редят на дългите опашки и да треперят дали ще хванат влака, част от пътниците ще могат да си закупят сами билет от автоматите, обясниха от централата на ул. „Ив. Вазов\" 3 в столицата. Пет от билетоиздаващите машини ще бъдат монтирани на Централна гара, София, където пътникопотокът е най-голям. По два автомата ще бъдат поставени на гарите във Варна, Пловдив, Бургас, Русе и Перник, а в останалите по-натоварени гари - по една машина.Общата стойност на поръчката, която ще бъде обявена до края на седмицата, е около 300 хиляди евро. ", "date": "2020.01.22", "title": "БДЖ купува 30 билетоиздаващи автомата"}
{"url": "http://www.cross.bg/horata-budi-dobur-1623306.html", "text": "/КРОСС/  Бъди добър с хората, защото всеки, който срещаш, води тежка битка.Платон  ", "date": "2020.01.22", "title": " Бъди добър с хората"}
{"url": "http://www.cross.bg/timoteii-pavel-puteshestvie-1623310.html", "text": "/КРОСС/  Градът Листра се намирал в Ликаония, в Мала Азия. В този град се родил Тимотей , който бил обърнат в християнството от св. апостол Павел по време на първото му мисионерско пътешествие. Майка му Евника и баба му Лоида били еврейки, а баща му бил елин. При второто си пътешествие великият апостол на езичниците го обрязал \"заради юдеите, които бяха по ония места\" (Деян. 16:3) и го взел за свой спътник.От това време нататък Тимотей бил постоянен спътник на св. ап. Павел, който му възлагал важни поръчения. Сведенията, които Тимотей донесъл на своя учител от Солун в Коринт (1Сол. 3:1-3), станали повод за написването на Първото послание до християните в Солун.Важна роля по отношение на коринтските християни има ап. Тимотей и при третото пътешествие на ап. Павел (1Кор. 4:17, 16:10; Рим.16:21). Заедно с други шест спътници Тимотей придружавал учителя си и до Йерусалим (Деян. 20:4). Тимотей бил заедно със затворения Павел в Рим (Кол. 1:1; Филим. 1; Фил. 1:1), и св. Павел съобщава, че ученикът му преди него бил освободен (Евр.13:23). През последните години на ап. Павел той бил поставен като негов заместник на отговорното апостолско поприще в Ефес (1Тим. 1:3).Скоро преди смъртта си ап. Павел чувства копнеж да го види и му поръчал да отиде в Рим (2Тим. 4:11), след което Тимотей отново се върнал в Ефес. Евсевий Кесарийски (263-339) в своята \"Църковна история\" го нарича \"първи епископ на Ефес\".Св. ап. Тимотей бил умъртвен на 22 януари 97 г. от езическа тълпа, защото излязъл пред езическото шествие и го изобличил за безсрамните действия по време на Артемидините тържества.Светите му мощи са били пренесени от император Констанций (337-361) в Цариград и положени заедно с мощите на св. Лука и св. Андрей Първозвани в храма \"Св. апостоли\". По-късно били отнесени в Италия от кръстоносците.В канона на новозаветните свещени книги влизат две Павлови послания до св. апостол Тимотей (1Тим., 2Тим.), които принадлежат към неговите \"пастирски послания\". Първото е написано след \"първите окови\" на ап. Павел, а второто малко преди неговата мъченическа смърт в 67 година. ", "date": "2020.01.22", "title": "Св. ап. Тимотей. Прпмчк Анастасий Перски. Св. свщмчк Петър, еп. Български. Св. мчк Сионий Български"}
{"url": "http://www.cross.bg/tema-zhivo-shans-1623317.html", "text": "/КРОСС/ Тема: По пътя на водата: кога има шанс да спре режимът в Перник? - първо интервю на новия шеф на ВиК Перник;Тема: Какво се случва в домовете за възрастни хора? - омбудсманът Диана Ковачева;Тема: Ново пилешко със салмонела от Полша - как се осъществява контролът?Тема: Има ли шанс да бъде отстранен американският президент Доналд Тръмп? - коментар на журналиста Константин Вълков;Тема: Грипната епидемия вече е факт. на живо: кои са първите засегнати области у нас;Тема: Опасен ли е мистериозният вирус от Китай и ще достигне ли Европа? Коментар на доц. Георги Попов от ВМА;Тема: Един ден в психиатрията в Курило!  Как се лекуват болните у нас?;Тема: Цветлин Йовчев за водната криза, експлозията във Варна и конфликтът в Близкия Изток;Тема: Каква ще е съдбата на сексуално малтретираното дете от столичния квартал „Христо Ботев\";Тема: На живо от Бургас: Бракониери връщат уловената от тях риба в морето!;Тема: Как трима българи получиха втори шанс за живот след трансплантация?Тема: Арогантно поведение. Защо шофьор на линейка отказа да помогне да свалят болна жена?Тема: Опасен отпадък с миризма на газ блокира центъра на София за часове. На живо: Какво е изхвърленото вещество и ще има ли глобени?Тема: Преброяване на редиците преди вота. Ще излязат ли сметките на опозицията? Гостува Нигяр Джафер от ДПС.Тема: В търсене на справедливост. Родителите на убития в Гърция Тоско Бозаджийски пред NOVA - за наказанието след престъплението.Тема: След разкритията на NOVA в дома на ужасите - авторът на разследването Вероника Димитрова с още информация за тормоза над възрастни хора и докъде стигна реакцията на властите.Тема: Течове, мухъл и изгорели електроуреди. Семейство твърди, че е жертва на некачествено саниране - каква е истината? Румен Бахов разказва на живо.Тема: Кога ще е пикът на грипната епидемия? За симптомите и усложненията - говори д-р Ангел Кунчев.Тема: Нахапани от бездомни кучета! Потърпевши в Дупница искат мерки срещу агресивните животни.Тема: Бизнесът търси таланти. Кои са най-търсените служители на пазара у нас?Тема: От „Чернобил\" и филми с Ал Пачино и Джони Деп - до българския екран. Специално: Британският актьор Рон Кук за ролята си в „18% сиво\". ", "date": "2020.01.22", "title": "Теми и гости в сутрешните блокове на телевизиите"}
{"url": "http://www.cross.bg/bulgariya-rysiya-angliya-1623313.html", "text": "/КРОСС/1690 г. - Индианското племе Ирокези подписва мирен договор с британските власти в Северна Америка.1723 г. - В Русия е издадена заповед за борба с некачествената продукция на Тулския оръжеен завод. Счита се, че това е първата намеса на държава за по-качествени стоки.1724 г. - Петър I издава заповед за задължителното познаване на законите и указите от държавните служители и въвежда глоби за неизпълнение.1771 г. - Испания отстъпва на Англия Фолкландските острови.1863 г. - В Полша избухва т. нар. Януарско въстание срещу руското владичество.1872 г. - Изпратени са писма от патриаршията на всички български митрополити, в които с ултимативен тон се иска да се покаят, че са нарушили клетвата си към \"Великата църква\".1873 г. - Султан Абдул Азис потвърждава смъртната присъда на Васил Левски.1878 г. - Открити са първите български пощенски станции в Свищов, Велико Търново и Габрово.1878 г. - Руски войски са съсредоточени в Одрин.1893 г. - Обнародван е Законът за търговските и индустриалните марки.1901 г. - Едуард VII става крал на Обединеното кралство, след като неговата майка, кралица Виктория, умира.1903 г. - САЩ и Колумбия подписват договор за строителството на Панамския канал.1905 г. - Поставено е началото на трудовото законодателство в България с приемане на Закон за защита на женския и детския труд.1905 г. - Кървавата неделя в Русия: Царската лейб-гвардия открива огън срещу мирна демонстрация в Санкт Петербург, при което загиват над 1000 души; актът става повод за избухване на Революция в Русия през 1905 г.1918 г. - Украинската народна република обявява независимостта си от Русия.1920 г. - Учреден е Руско-български културно-благотворителен комитет с председател архимандрит Стефан в залите на Руската легация.1931 г. - В Англия е открит метод за имунизация срещу детски паралич.1935 г. - Съставено е петдесет и първото правителство на България, начело с Петко Златев.1939 г. - В Колумбийския университет е разделен атомът на урана.1941 г. - Втората световна война: Неуспешно завършва мисията на американския полковник Донован, който идва в България за да за предотврати сключването на съюз с Германия.1944 г. - Втората световна война: Американската армия навлиза откъм морето в Анцио (Италия).1944 г. - Издадена е съветска нота против строежа на германски военни кораби във Варна.1947 г. - 6 Велико народно събрание обсъжда на първо четене законопроекта за БАН.1947 г. - Стартира съдебния процес срещу нелегалната военна организация \"Неутрален офицер\".1972 г. - Великобритания, Дания, Ирландия и Норвегия се присъединяват към Общия пазар.1973 г. - Върховният съд на САЩ разрешава абортите.1980 г. - Андрей Сахаров е арестуван в Москва.1984 г. - Фирмата Apple представя първия си компютър Макинтош.1991 г. - Регистрирана е партия Български бизнес блок.1997 г. - С официалното встъпване на Петър Стоянов като президент на България започва традиция, която е последвана от Георги Първанов през 2002 и 2007 г. ", "date": "2020.01.22", "title": "22 януари в историята"}
{"url": "http://www.cross.bg/pytin-mishystin-ministerstvoto-1623332.html", "text": "/КРОСС/  Ключови министри от бившото правителство на Дмитрий Медведев запазват своите постове и в новия кабинет с премиер Михаил Мишустин. Указът за тяхното назначаване е подписан от президента Владимир Путин, предаде БГНЕС.Сергей Лавров остава начело на руската дипломацията, а Сергей Шойгу и занапред ще ръководи министерството на отбраната. Александър Новак е новият стар министър на енергетиката.В новото правителство премиерът Михаил Мишустин ще има девет заместници, включително един първи. Министерството по делата на Северен Кавказ е премахнато, функциите му се прехвърлят на Министерството на икономическото развитие;Правителството ще контролира дейността на „Росздравнадзор\" и ФМБА. Министерството на финансите ще ръководи Федералната агенция за управление на собствеността в замяна на Министерството на икономическото развитие.Андрей Белоусов е първи вицепремиер. Дмитрий Григоренко е вицепремиер и ръководител на правителствения апарат. Виктория Абрамченко е вицепремиер.Олга Любимова ще оглави министерството на културата. Министърът на финансите Антон Силуанов и на вътрешните работи Владимир Колоколцев също остават на местата си в новия кабинет.Указът влиза в сила от момента на публикуването.Най-важната задача на правителството на Михаил Мишустин е да увеличи благосъстоянието на гражданите. Това заяви руският президент Владимир Путин по време на първото заседание на новоназначения кабинет.\"Разбира се, най-важната задача е да увеличим благосъстоянието на нашите граждани и да укрепим своята държавност и позицията на нашата държава в света\", каза Путин.Според президента кабинетът на Дмитрий Медведев е създал добри макроикономически условия, без които е невъзможно да се реализират национални цели.\"Предишното правителство направи много, за да създаде основа за по-нататъшно развитие\", заяви Путин. \"На първо място бяха създадени много добри макроикономически условия, без това е невъзможно да се развива икономиката като цяло и резултати в социалната сфера. Всичко, постигнато с упорит труд трябва да се използва добре за в бъдеще за постигане на националните цели и за ефективно използване на тези инструменти\", каза президентът.Мишустин постави задача да се постигне икономически растеж и да стартира нов инвестиционен цикъл. Според него кабинетът трябва да пристъпи възможно най-бързо към изпълнението на задачите по демография, здравеопазване и растеж на благосъстоянието.Мишустин изрази желание новият кабинет да помисли как да оправдае доверието на президента.Премиерът призова и за по-активно изпълнение на националните проекти, така че промените да бъдат в цялата страна, а не в отделните градове. Той също така призова за незабавни изменения на бюджета, необходими за изпълнението на социалната част от посланието на президента. ", "date": "2020.01.22", "title": "Путин назначи новото правителство на Русия"}
{"url": "http://www.cross.bg/chasa-provede-zala-1623319.html", "text": "/КРОСС/ София.От 09.00 часа ще се проведе редовно заседание на Народното събрание.***София.От 11.30 часа във фоайето на Народното събрание ще бъде отбелязана Седмицата за предпазване от рак на маточната шийка.***София.От 12.00 часа в Народната библиотека „Св. св. Кирил и Методий\" ще бъде подписано Споразумение за сътрудничество между Министерството на образованието и науката и Министерството на културата.***София.От 14.30 часа в зала № 1 на Народното събрание Комисията по труда, социалната и демографската политика ще проведе блиц-контрол с министър Деница Сачева.***София.От 14.30 часа в зала 232 на Народното събрание (пл. \"Княз Александър I\" №1) Комисията по вътрешна сигурност и обществен ред ще изслуша министъра на вътрешните работи Младен Маринов.***София.От 14.00 часа в Музикалния театър на ул. „Панайот Волов\" 3 ще се състои пресконференция по повод премиерата на мюзикъла „Цигулар на покрива\" на сцената на театъра.***София.От 18.30 часа в Галерията на Унгарския културен институт ще бъде открита фотоизложба на Енджи Палмаи.***София.От 18.30 часа в Литературния клуб на Столична библиотека на пл. „Славейков\" 4 ще се проведе събитие от поредицата „Разказвач на месеца\".***София.От 19.00 часа в Литературен клуб „Перото\" ще се състои концерт „Арфата разказва\".***Асеновград.От 14.00 часа в зала №601 на Общинския съвет ще се проведе публично обсъждане на проектобюджета на Общината за 2020 година.***Велико Търново.От 17.00 часа в голямата зала на Общината ще се проведе обществено обсъждане на проекта за Бюджет 2020.***Велико Търново.От 19.00 часа в салона на Народно читалище „Надежда 1869\" ще бъде представена театралната постановка „Разделям двойки по домовете\".***Велико Търново./с. Балван.От 19.00 часа в МДТ „Константин Кисимов\" ще бъде представен мюзикълът по комедията „Михаил Мишкоед\" „Зех тъ, Радке, зех тъ\".***Враца.От 11.00 часа в заседателната зала на Община Враца ще се проведе отваряне на ценовите предложения на участниците в обществена поръчка с предмет: „Доставка и монтаж на кухненско оборудване и обзавеждане на кухни майки с кетъринг на Общинско предприятие „Социални дейности\" - Враца\".***Враца.От 19.00 часа в камерна зала на Драматично-кукления театър ще бъде представена постановката „Извън контрол\" от Рей Куни.***Ихтиман.От 12.00 ч. в Районния съд ще бъде разгледано искане на прокуратурата за определяне на постоянна мярка за неотклонение „задържане под стража\" спрямо 34-годишния мъж, привлечен като обвиняем за палежа на къщата на адвокат Ирен Савова.***Казанлък./ с. Долно Изворово.От 17.00 часа в село Долно Изворово ще се проведе събрание във връзка с избора на кметски наместник на населеното място.***Кюстендил.От 17.30 часа в Общината ще се проведе публично обсъждане на проекта за бюджет за 2020 година.***Ловеч.От 12.00 часа ще се проведе заседание на Постоянната комисия по правно-нормативни въпроси, жалби, контрол, обществен ред, безопасност на движението и конфликт на интереси.***Ловеч.От 13.00 часа в кабинета на общинския съветник д-р Борислав Игнев ще се проведе заседание на Постоянната комисия по социална дейност, демографска политика и здравеопазване.***Ловеч.От 14.00 часа в заседателната зала на ОбС - Ловеч ще се проведе заседание на Постоянната комисия по бюджет, финанси и европроекти.***Ловеч.От 15.00 часа в заседателната зала на ОбС - Ловеч ще се проведе заседание на Постоянната комисия по икономическа и стопанска политика, туризъм, приватизация и международно сътрудничество.***Ловеч.От 16.00 часа в заседателната зала на ОбС - Ловеч ще се проведе заседание на Постоянната комисия по общинска собственост, устройство на територията, комунални дейности, екология, транспорт и жилищна политика.***Пловдив.От 09.30 часа в зала 11 на Районния съд ще се проведе заседание по делото срещу двама души, обвинени че са превели през границата на страната през ГКПП „Капитан Андреево\" и транспортирали до Истанбул лице с цел да бъде използван за отнемане на бъбрек, независимо от съгласието му.***Пловдив.От 10.00 часа в зала 10 на Окръжния съд ще се проведе заседание по делото срещу мъж, обвинен, че при управляване на товарен автомобил е причинил смърт по непредпазливост, след като е нарушил правилата за движение.***Пловдив.От 18.30 часа в Историческия музей ще се състои премиера на книгата „Събирачът на думи\" с разкази на Десислава Грамадникова.***Русе.От 18.00 часа в Историческия музей ще бъде направена презентация, свързана с щраусово яйце, открито от археолозите на Регионален исторически музей - Велико Търново край Лясковец.***Смолян.От 15.00 часа в зала 247 на Общината ще се състои официална церемония за връчване на Националната награда „Николай Хайтов\" за 2019 г.***Стара Загора.От 17.30 часа в зала „П. Р. Славейков\" на Общинския съвет ще се проведе публично обсъждане на проекта за бюджет на Община Стара Загора за 2020 година.***Стара Загора.От 17.30 часа във фоайето на първи етаж на РБ „З. Княжески\" ще бъде открита фотографска изложба на курса по фотография с ръководител Йонко Русев.***Стара Загора.От 19.00 часа в Драматичния театър ще бъде представена постановката „Мерак\" по Николай Хайтов.***Хасково.От 13.00 часа в залата на 2-ри етаж в Община Хасково ще се проведе пресконференция, на която ще бъдат обявени мерки за справяне с проблема с бездомните кучета.***Хасково.От 18.00 часа в залата на Младежки център ще се проведе информационна кампания „Акушерките близо до майките\". ", "date": "2020.01.22", "title": "Предстоящи събития на 22 януари"}
{"url": "http://www.cross.bg/tryd-chasa-telegraf-1623324.html", "text": "/КРОСС/ в. 24 часа - Драстично скочили случаите на тежък грип след 13 януарив. Труд - Бърза смърт идва от Китайв. Телеграф - Отменят плановите операциив. Монитор - ЧСИ-тата извадиха над 2600 имота на тезгяхав. 24 часа - Борисов с Иванка Тръмп в Давосв. 24 часа -  При преброяването питат дали ще емигрираме и ще имаме ли децав. Труд -  Собственици на „Ролс Ройс\" укрили 2.2 млн. лева данъцив. Труд -  Шеф на разузнаването обвинен за теч на тайнив. Телеграф - :Европарламентът подхваща имунитета на Елена Йончевав. Телеграф -  Италия закопча българка за убийството на дъщеря йв. Монитор - Бойко Борисов от Давос: Бъдещето иа Западните Балкани минава през евроинтеграциятав. Монитор - Една трета от еврофондовете вече са изплатенив. 24 часа - Петър Москов,председател на партия КОД, бивш министър на здравеопазването:„Приятно\" е министър да бъде вкаран в затвора, но 121 в парламента са променили закона за търговете на лекарстватав. Труд - Андрей Марков, зам.-председател на Българската болнична асоциация, пред \"Труд\": Трябва да въведем застраховка „Каско\" и в здравеопазванетов. Телеграф -  Депутатът от ГЕРБ Маноил Манев: \"Готови сме с промените за непълнолетните убийци\"в. Монитор - Д-р Гергана Николова, член на Управителния съвет на Българския лекарски съюз: Няма фалшиви болнични, броят им не се увеличавав. 24 часа - Вълненията на елита в Давос: по-малко за рецесия, повече за гооолемия зелен бизнес на хоризонтав. Труд -  Северна България е заложник на новата тол системав. Труд - 2020-а е, но се усеща като 1988-ав. Телеграф -  Не подценявайте грипа, започнете лечение веднагав. Монитор - За колко продадохме скъпоценния камък ", "date": "2020.01.22", "title": "Преглед на вестниците "}
{"url": "http://www.cross.bg/elektroenergiya-bulgariya-tyrtziya-1623322.html", "text": "/КРОСС/  През последните дни България внася повече електроенергия, отколкото изнася. Това сочат официалните данни за междусистемните обмени на Електроенергийния системен оператор (ЕСО) за вчера, като същото беше положението и в неделя. Най-много впечатляват данните за обмена между България и Турция, според които между 7 и 12 ч., както и между 14 и 22 ч. износът на електроенергия е 0 МВт, докато вносът от югоизточната ни съседка в тези часови диапазони е между 197 и 234 МВт.Подобни са и данните за обмена на електроенергия между България и Сърбия, където между 3 и 22 ч. вчера сме изнесли между 30 и 164 МВт, а сме внесли между 181 и 300 МВт. Колосална е разликата между износа и вноса на ток за и от Румъния, сочат още данните на ЕСО. Експортът ни в различните часови диапазони се движи между 5 и 98 МВт, докато вносът на електроенергия от северната ни съседка е между 281 и 605 МВт.Традиционно изнасяме повече електроенергия за Гърция и Македония, става ясно още от таблицата за междусистемните обмени за днес, както и за последните дни. Нарасналият внос на електроенергия от Турция и Сърбия не се дължи на по-високите цени у нас, коментират експерти пред economic. bg. Причината за тази временна аномалия най-вероятно се дължи на факта, че някои страни, като Турция и Сърбия, връщат енергията, която преди време са взели под формата на бартер от България. Тъй като времето в средата на януари е топло, и Турция, и Сърбия имат излишък на енергия и ни връщат бартерите си. Към 13.30 ч. вчера  товарът у нас също бе нисък за сезона -  5974 МВт, като 75,8% от него се осигурява от АЕЦ \"Козлодуй\" и конвенционалните топлоцентрали. Топлофикационните и заводските ТЕЦ  осигуряват 10,3% от товара, а ВЕЦ-овете ни - едва 1,5%. Вятърните и соларните паркове у нас също работят \"под пара\", като осигуряват малко над 11,7% от товара.Източник: Дума ", "date": "2020.01.22", "title": "България внася повече ток, отколкото изнася"}
{"url": "http://www.cross.bg/ozburn-bolestta-parkinson-1623320.html", "text": "/КРОСС/  Британският рок музикант, бивш фронтмен на хеви-метъл групата Black Sabbath, Ози Озбърн, за първи път говори публично за борбата с болестта на Паркинсон, слухове за която се появиха още през 2019 г., предава TACC. Това каза самият той, заедно със съпругата си Шарън, в телевизионното предаване \"Добро утро Америка\" по ABC.\"Не успявам да пазя тайни. Не мога да живея с това вече, защото изглежда, че извиненията ми се изчерпват\", каза изпълнителят. Според съпругата на музиканта болестта на съпруга й „не е смъртна присъда, дори и с голямо преувеличение\", но тя силно е повлияла на живота на цялото семейство.Озбърн заяви, че е търсил медицинска помощ от специалисти както в САЩ, така и в чужбина. Сега той си е вкъщи и преминава медицинско лечение. ", "date": "2020.01.22", "title": "Ози Озбърн е диагностициран с болест на Паркинсон "}
