{"url": "http://www.cross.bg/modeli-dizaiin-panasonic-1567762.html", "text": "/КРОСС/ Panasonic днес представи новата си продуктова гама 4K LED телевизори за 2018 г., характеризиращи се с отлично качество и спиращ дъха дизайн. Изключително тънки, оформени със стъкло и красиви от всяка една гледна точка и ъгъл, новите водещи серии LED телевизори на Panasonic FX780 и FX740 се отличават с изисканите си рамки „Art & Interior\", заимствани от представените неотдавна OLED модели от най-висок клас FZ950 и FZ800. Гамата 4K LED телевизори се допълва от още две серии - FX600 и FX700 - включващи елегантни, тънки модели, които също са изработени от първокласни материали и имат подобрена естетика и изключително качество.Качеството на картината при LED телевизорите е издигнато до нови нива с използването на 4K HDR панели, по-мощна видео обработка и оптимизирано затъмняване на подсветката. Всички LED модели на Panasonic за 2018 г. са съвместими с висок динамичен диапазон (HDR) за пресъздаване на детайлни и прецизни изображения. Освен това, всички нови модели поддържат HDR-Multi, което включва HDR10, HLG и новата технология за динамични метаданни HDR10+. Също така могат да излъчват няколко стотин часа от HDR10+ библиотеката Amazon Prime Video.Panasonic ще издаде актуализация на фърмуера на всички  4K OLED и LCD модел за 2018 г., осигурявайки съвместимост с популярните гласови асистенти, като потребителите ще могат да използват гласови команди за управление чрез съвместим интелигентен високоговорител.**Продуктовата гама 4K LED телевизори се състои от четири серии, предвождани от изключителния 75-инчов флагман FX780. Другите серии, при които размерите на екраните са до 65 инча, са High-End серията FX740, междинната серия FX700 и въвеждащата серия FX600. LED телевизорите на Panasonic могат да възпроизведат водещи в класа си 4K образи, благодарение на подобрения контраст и най-широката цветова гама, възпроизвеждана досега от LED екран на Panasonic. При всички нови модели качеството на 4K HDR картината е значително подобрено, благодарение на усъвършенстваната видео обработка. Определени нови модели използват технологията Digitally Enhanced Local Dimming (Цифрово подобрено локално затъмняване) за LED подсветката, която комбинира управлението на подсветката с цифрова обработка на сигналите, така че яркостта на екрана може да бъде прецизно контролирана в стотици отделни зони. Към това трябва да се прибави и максималната яркост, увеличена с 20 процента при всички нови модели, в резултат на което е постигнат най-високият контраст, виждан досега при LED екраните на Panasonic. Нещо повече, с помощта на видео процесорите***, чиято цветова гама покрива широк цветови спектър (Wide Colour Spectrum), се изобразяват повече и по-прецизни цветове. LED екраните на Panasonic сега са способни да показват и най-фините разлики в нюансите, което придава по-голяма дълбочина на образите и подобрява пространствения ефект.Вдъхновен от изключителната естетика на своите OLED телевизори, Panasonic разшири границите в дизайна на LED моделите, прилагайки при много от тях иновативната си дизайнерска концепция „Art & Interior\" (Изкуство и интериор) за безкомпромисно съчетание на функции и форми. С монолитния си стъклен дизайн без рамка, всички модели от сериите FX740 и FX780 имат изискан външен вид, еднакво приятен за гледане от всички страни и ъгли, благодарение на т.нар. 360° дизайн, при който няма дразнещи погледа елементи. С малък корпус, който скрива всички кабели и връзки и се прелива в изцяло стъклената облицовка на екрана, тези новаторски модели предефинират концепцията за телевизионен дизайн. Естетиката е видимо подобрена и при моделите от серията FX700, които са с 20 процента по-тънки от миналогодишните модели и имат първокласни метални корпуси. При избрани модели от сериите FX700 и FX600 е използван многофункционалния дизайн „Switch Design\", който позволява поставката да бъде регулирана на пълната ширина на телевизора или да бъде направена по-тясна, в зависимост от ширината на съответната повърхност, върху която е инсталиран телевизорът.Освен HDR10 и HLG, всички нови модели 4K HDR LCD телевизори на Panasonic поддържат технологията за динамични метаданни HDR10+, новата безвъзмездна платформа, създадена от 20th Century Fox, Panasonic и Samsung. HDR10 се съдържа в UHD Blu-ray формата и в 4K HDR съдържанието от услуги за поточно предаване на данни, докато HLG е форматът за HDR телевизионно излъчване.Телевизорите Panasonic, които поддържат технологията за динамични метаданни HDR10+, ще могат да излъчват поточно цялата HDR библиотека Prime Video на Amazon в HDR10+ формат. Каталогът Prime Video HDR10+ включва стотици часове съдържание, сред които \"Великта обиколка\" (The Grand Tour), награденият със Златен глобус сериал \"Удивителната мисис Мейзъл\" (The Marvelous Mrs. Maisel), \"Кърлежът\" (The Tick) и \"Човекът във високия замък\" (The Man in the High Castle), както и стотици други лицензирани заглавия.За да отговори на изискванията и на най-опитните геймъри, при новите LED екрани за 2018 г. е предвиден специален режим за игри 4K Game Mode с най-бързото време за реакция на модели Panasonic. Това гарантира, че 4K HDR геймърите ще се наслаждават на възможно най-впечатляващото изживяване. При този високоскоростен режим се извършва изключително бърза обработка на изображенията, което осигурява ясни и прецизни HDR образи, дори при 4K игрите, в които има бързи движения и се изисква много бърза реакция.С най-високи нива на яркост, които надвишават с около 20% както моделите от предходната година, така и серията FX740, флагманът FX780 представлява върхът на 4K HDR и LED технологиите. Той е оборудван с процесора HCX (Hollywood Cinema Experience), който се използва също и при новите OLED модели на Panasonic, както и с панел 4K HDR Pro Cinema Display, плюс професионалните технологии Wide Colour Spectrum (Широк цветови спектър) и Local Dimming Pro (Професионално локално затъмняване). Честотата на опресняване на екрана при FX780 е два пъти по-висока от тази на FX740. Благодарение на прецизния контрол от процесора HCX, балансът на бялото също е подобрен, в резултат на което се възпроизвеждат много по-точни и реалистични цветове. Самият процесор е разработен на базата на изключителните технологии и методи за обработка на изображенията, развивани и прилагани в продължение на десетилетия при плазмените екрани и в собственото подразделение за професионално аудио-визуално оборудване на Panasonic, за да се гарантира най-точното отразяване на творческите намерения на филмовите режисьори. Флагманът FX780 се отличава и със своя супер-бърз панел, с който се елиминира размазването при бързите движения за изключително чисто и гладко изобразяване на спортни състезания и екшън филми.FX780 е конструиран според принципите на дизайнерската концепция \"Art & Interior\" на Panasonic. Неговата ултра-тънка, изцяло стъклена рамка и първокласна метална поставка го позиционират твърдо в челните редици на LED телевизионния дизайн.Серията от среден клас FX740 се характеризира със същия привлекателен 360° дизайн „Art & Interior\", като на водещия модел FX780, и също използва широк цветови спектър, локално затъмняване и технологията за динамични метаданни HDR10+. Има с 20% по-ярък екран, в сравнение с миналогодишните модели. Нещо повече, използваният при всички модели от серията 4K HDR кинематографичен дисплей се характеризира с високотехнологично оборудване, включващо технологията HDR Brightness Enhancer (Увеличаване на яркостта на HDR картината), нова Virtual Look Up Table (Виртуална таблица на съответствие) и технологията Digitally Enhanced Local Dimming (Цифрово подобрено локално затъмняване) за по-прецизен контрол на подсветката - всички те заедно правят възможно пресъздаването на великолепни HDR образи с висока чистота и прецизност.FX700 предлага много от предимствата на FX740, включително Local Dimming (Локално затъмняване), HDR Brightness Enhance (Увеличаване на яркостта на HDR картината), Wide Colour Spectrum (Широк цветови спектър), Virtual Look Up Table (Виртуална таблица на съответствие) и същите големи и с 20% по-ярки 4K HDR кинематографични дисплеи. При FX700 има и значителни подобрения в сравнение с предходните модели, като например нова метална рамка Slim Edge, изработена от висококачествени материали. Той също така разполага с регулируема поставка с многофункционален дизайн \"Switch Design\", който позволява поставката да бъде настроена на пълната ширина на телевизора или да бъде направена по-тясна, в зависимост от предпочитанията на потребителя.FX600 разполага с иновативни функции, които не са срещани преди това при телевизори от базово ниво. Сред тях са Adaptive Backlight Dimming Plus (Адаптивно затъмняване на подстветката плюс) и Virtual Look Up Table (Виртуална таблица на съответствие), които са комбинирани за увеличаване на контрола и прецизността на HDR цветовете. Повечето от моделите са с многофункционален дизайн \"Switch Design\", както при серията FX700.** Налично само във Великобритания и Германия при актуализацията на фърмуера.*** Всички модели, с изключение на серията FX600, са оборудвани с Wide Colour Spectrum (Широк цветови спектър).FX780: Първокласно качество на картината с дизайн от стъкло „Art & Interior\" (75-инчов, 65-инчов, 55-инчов и 49-инчов)•\t4K LED телевизор с 2200Hz - този първокласен кинематографичен дисплей използва висококачествена обработка на изображенията за подобряване на движенията, цветовете и контраста;•\tStudio Colour HCX процесор - нова, оптимизирана в Холивуд обработка (включително таблици на съответствие 3D Look-up Table) за изключително прецизна и реалистична картина;•\tLocal Dimming Pro - модерна система за контрол на подсветката, със задно осветяване само там, където е необходимо, с което се постига по-висок контраст и подобрено изобразяване на нюансите;•\tSuper Bright Panel (Супер ярък панел) - високопропусклив панел с ултра-ефективна подсветка пресъздава чисти и ярки HDR образи;•\tДизайн от стъкло „Art & Interior\"*1 - безшевен, 360-градусов дизайн с ултра-тънка стъклена рамка, вписваща се във всеки интериор.*1 В зависимост от размера на екрана, не е наличен при 75\"FX740: Удивителна HDR картина с дизайн от стъкло „Art & Interior\" (65-инчов, 55-инчов и 49-инчов)•\t4K LED телевизор с 1600Hz - този впечатляващ, ултра модерен телевизор използва висококачествена обработка на изображенията за подобряване на движенията, цветовете и контраста;•\tWide Colour Spectrum (Широк цветови спектър) - модерна обработка на цветовете за пресъздаване на по-живи и реалистични картини;•\tMulti HDR поддръжка - широка съвместимост с различни HDR системи, използвани от различни HDR източници;•\tLocal Dimming - оптимизиран контрол на подсветката, със задно осветяване само там, където е необходимо, за по-висок контраст и подобрено изобразяване на нюансите;•\tДизайн от стъкло „Art & Interior\" - безшевен, 360-градусов дизайн с ултра-тънка стъклена рамка, вписваща се във всеки интериор.FX700: Изключителни HDR образи и многофункционален дизайн „Switch Design\" (65-инчов, 55-инчов и 49-инчов)•\t4K LED телевизор с 1600Hz -  отключва потенциала на 4K висококачествена обработка на изображенията за подобряване на движенията, цветовете и контраста;•\tWide Colour Spectrum (Широк цветови спектър) - модерна обработка на цветовете за пресъздаване на по-живи и реалистични картини;•\tMulti HDR поддръжка - широка съвместимост с различни HDR системи, използвани от различни HDR източници;•\tLocal Dimming - оптимизиран контрол на подсветката, със задно осветяване само там, където е необходимо, за по-висок контраст и подобрено изобразяване на нюансите;•\tМногофункционален дизайн „Switch Design\" - възможност за адаптиране към различни стилове в интериора чрез регулируема поставка.FX600: 4K среща HDR с интелигентни развлечения (65-инчов, 55-инчов, 49-инчов и 43-инчов)•\t4K LED телевизор с 1300Hz - мощната обработка на движенията и висококачественият панел разкриват всички детайли на картината с 4K резолюция;•\tMulti HDR поддръжка - широка съвместимост с различни HDR системи, използвани от различни HDR източници;•\tAdaptive Backlight Dimming Plus (Адаптивно затъмняване на подсветката плюс) - постоянно оптимизиране на подсветката на телевизионния екран за по-богат контраст и дълбоко черно;•\tМногофункционален дизайн „Switch Design\"*1 - възможност за адаптиране към различни стилове в интериора чрез регулируема поставка.•\tMy Home Screen 3.0 - възможност за създаване на собствена начална страница за бърз достъп до любимите телевизионни приложения.*1 В зависимост от размера на екрана, не е наличен при 43\"   ", "date": "2018.02.13", "title": "Всички модели 4K LED телевизори на Panasonic за 2018 г. са оборудвани с технологията за динамични метаданни HDR10+ "}
{"url": "http://www.cross.bg/gradysa-raiioni-temperatyri-1567738.html", "text": "/КРОСС/ Утре времето ще бъде предимно облачно, с валежи от дъжд, а в Източните Родопи и източните райони на Горнотрокийската низина е възможно и да прегърми. Дъждът в Северозападна и високите полета на Западна България за кратко ще премине в сняг, но още преди обяд валежите там ще започнат да спират. През нощта срещу четвъртък и в североизточните райони от страната ще спре да вали. Облачността от югозапад ще започне да се разкъсва. Ще духа умерен до силен югоизточен вятър, който ще започне да се ориентира от северозапад, най-напред, още сутринта в Северозападна България. Максимални температури между 4 и 9, в крайните югозападни и югоизточни райони до 11, в София около 4 градуса.Над Черноморието ще бъде облачно и дъждовно. Ще духа умерен до силен югоизточен вятър, който към края на деня ще се ориентира от северозапад. Максималните температури ще са 7-10, температурата на морската вода е 5-7 градуса. Вълнението на морето ще е 3-4 бала.В планините ще бъде облачно с валежи от сняг, които след обяд от югозапад ще спират, а облачността ще се разкъсва. Ще духа умерен и силен юг-югозападен вятър, който през деня ще се ориентира от северозапад. Максимална температура на височина 1200 метра около 2, на 2000 метра - около минус 4 градуса.В четвъртък облачността ще се задържи предимно значителна. В южните райони на места все още е възможно да превали слаб сняг. Вятърът ще е слаб със северна компонента. Минималните температури ще са между минус 4 и 1 градуса, а максималните - между 5 и 10 градуса.В петък облачността ще се разкъсва и намалява, дневните температури ще се повишат с 2-3 градуса.", "date": "2018.02.13", "title": "Облачен и дъждовен 14 февруари"}
{"url": "http://www.cross.bg/vunshnite-provede-prezidentut-1567744.html", "text": "/КРОСС/ На 14 февруари, сряда, от 16.30 часа на „Дондуков\" 2 държавният глава Румен Радев ще проведе среща с министъра на външните работи на Република Македония Никола Димитров.Президентът ще приеме Никола Димитров в контекста на посещението му у нас по повод неформалния съвет на министрите на външните работи на държавите членки на ЕС и на страните кандидати за членство, който ще се проведе в София на 15 и 16 февруари. ", "date": "2018.02.13", "title": "Президентът ще се срещне с външния министър на Македония"}
{"url": "http://www.cross.bg/zakona-zemi-zemedelskite-1567768.html", "text": "/КРОСС/ Протестиращи пред сградата на Народното събрание настояха да се отменят законодателните промени, с които се позволява строителство в земеделските земи с променено предназначение.Президентът Румен Радев наложи вето на 2 февруари върху промените в Закона за посевния и посадъчния материал заради измененията в Закона за опазване на земеделските земи.Протестиращите настояха депутатите да се съобразят с мотивите на президента.\"Заради облекчената процедура, по която се предвижда да се връща това предназначение на земите. То се връща и без срок\", изтъкна една от протестиращите.Друг мотив за днешния протест е свързан с внесените в петък миналата седмица промени в Закона за горите. Според предложените изменения ще отпадне изискването да се сменя предназначението на земята, върху която ще се реконструират, разширяват или строят нови ски лифтове, влекове и писти.Политологът Евгений Дайнов също се включи в протеста. \"Засега съм тука, за \"зелените\" протести, защото тези хора не се укротиха. Непрекъснато искат или да нарушават закони, или да променят закони\", подчерта той.  ", "date": "2018.02.13", "title": "Протест пред парламента срещу строителството в земеделски земи"}
{"url": "http://www.cross.bg/tervel-pylev-chikago-1567767.html", "text": "/КРОСС/ Трети март - една от най-знаковите дати в цялата история на България. Навръх Освобождението от турско робство, Тервел Пулев - един от най-големите патриоти сред родните спортисти, избра да се качи отново на ринга, предава бТВ.По-малкият от двамата братя от боксовия клан Пулеви реши да отбележи подобаващо националния празник като проведе точно на него осмата си битка при професионалистите. Тервел избра и един от най-българските градове в САЩ - Чикаго. Все още името на съперника му за двубоя отвъд океана се уточнява, на този етап е сигурно, че той ще бъде американец.След срещата в Чикаго, бронзовият медалист в полутежка категория от олимпийските игри в Лондон 2012 ще се прибере обратно в Европа, като ще има на разположение месец, за да се подготви за нов сблъсък - този път във Виена на 7 април. В австрийската столица негов противник ще бъде представител на домакините.На 23 декември в Берлин Тервел Пулев нокаутира Артьом Чарнякевич (Беларус). Това бе шестата му поредна победа от дебюта му при професионалистите на 3 декември 2016 г. в \"Арена Армеец\" срещу хърватина Томислав Рудан.  ", "date": "2018.02.13", "title": "Тервел Пулев се бие в САЩ навръх 3 март "}
{"url": "http://www.cross.bg/strategiyata-nikolova-strategiya-1567766.html", "text": "/КРОСС/ Като държава председател на Стратегията на ЕС за Дунавския регион ни предстои да фокусираме нашите усилия върху подобряването на координацията и взаимодействието между различните заинтересовани страни в механизма и да допринесем с пряк фокус върху една от темите, която е с основен приоритет - развитието на културата и туризма и приносът на инвестициите в тях за общия икономически растеж на ниво ЕС и в частност на ниво държави, които са включени в стратегията. Това заяви заместник-министърът на регионалното развитие и благоустройството и национален координатор на стратегията Деница Николова на заседание на Националната група за координация по механизма за изпълнение на стратегията във формат заместник-министри.2018 г. е Европейска година на културата и затова темата за приноса на културата и туризма към икономическия растеж е подходяща за дебатиране в контекста на бъдещето на кохезионната политика след 2020 г., каза още Николова и допълни, че със заложените дейности за изпълнение през тази година темата ще бъде една от ключовите за макрорегионалната стратегия.Икономическият растеж, за който допринасят инвестициите в културната инфраструктура и туризмът, ще бъде тема и на годишния форум на стратегията, който ще се проведе на 18 и 19 октомври т.г. в София. Тя може да бъде обвързана със свързаността на културата и на инвестициите в туризма с образованието, сигурността на обществените места, дигитализацията на туристическите продукти. На форума ще бъдат коментирани и по-стратегически теми за бъдещето на макрорегионалната стратегия след 2020 г., синергията на макрорегионалните стратегии и възможността те да имат по-пряк достъп до финансиране през следващия период.На заседанието тя направи преглед на изпълнението на стратегията и представи ролята на България като неин председател. Деница Николова напомни, че от октомври 2017 г. страната ни пое ротационното председателство на Дунавската стратегия и до средата на месец октомври т. г. България ще има основна и значима роля в изпълнението на нейните цели и проследяване на развитието й. Тя запозна участниците и с необходимостта от следващите стъпки, които предстои да бъдат предприети в хода на календара на председателството. Той е уточнен и съгласуван с останалите държави, които формират тройката в стратегията - Унгария и Румъния, която ще приеме председателството след нас.Дунавската стратегия е с изключително важен фокус за България в този момент, защото има пряк принос за изпълнението на основния приоритет на председателството на Съвета на ЕС, свързан със Западните Балкани. В рамките на Дунавската стратегия има държави, които са пряко свързани с постигането на този приоритет и използваме механизма, за да търсим още една по-добра обвързаност с държавите, които не са членове на ЕС в западната част на Балканите, посочи заместник-министър Николова.Усилията на председателството ще бъдат насочени към предефинирането на важни стратегически проекти с принос за всички 14 държави-участници в стратегията, така че да могат да бъдат постигнати по-видими резултати.Председателството се фокусира и върху избора на ново звено за контакт, което да осигурява техническа, организационна и координационна функция между всички заинтересовани страни-участници в направляващи групи, координатори на приоритетни области, национални координатори, европейски институции и гражданско общество.В заседанието на Националната група за координация по механизма за изпълнение на стратегията участваха заместник-министърът на културата Амелия Гешева, заместник-министърът на околната среда и водите Атанаска Николова, заместник-министърът на енергетиката Жечо Станков, Константин Константинов - съветник на министъра на образованието и науката, представители на министерствата на транспорта, информационните технологии и съобщенията, на туризма, на икономиката, на труда и социалната политика, на вътрешните работи, на земеделието, храните и горите, на младежта и спорта и на външните работи. На срещата присъства и Цвета Тимева - секретар по регионално развитие на президента. ", "date": "2018.02.13", "title": "Културната инфраструктура и туризма и свързаност между регионите по Дунав - приоритет за България като председател на Дунавската стратегия"}
{"url": "http://www.cross.bg/narysheniya-zvunche-detska-1567769.html", "text": "/КРОСС/ Директорката на столичната детска градина \"Звънче\" е извършвала нарушения при приема на деца.Според прокуратурата има достатъчно данни за злоупотреба със служебно положение и длъжностни престъпления.В началото на февруари родители внесоха сигнал срещу директорката Цеца Георгиева. Според тях тя е извършила 98 нарушения за последните два месеца.От предоставените от родителите доказателства става ясно, че от общо 372 деца, повече от половината са приети по \"втория начин\" - чрез протоколи от лекарски комисии, ТЕЛК решения или работна група.  ", "date": "2018.02.13", "title": "Прокуратурата откри нарушения в столичната детска градина \"Звънче\""}
{"url": "http://www.cross.bg/tyrizma-poveche-rymen-1567770.html", "text": "/КРОСС/ През 2017 година 1 млрд. евро са влезли от Китай в Европа от туризъм. Това каза в интервю за предаването „Нещо повече\" Румен Драганов, директор на Института за анализи и оценки в туризма, след днешното неформално заседание на европейските министри на туризма в София, на което стана ясно, че се водят разговори за директна авиолиния София - Пекин:Трябва да се възползваме от това, че има връзка Пекин - Атина, Пекин - Истанбул, т.е. ние можем да направим обиколни програми. Още повече като знаем, че китайските туристи, когато пристигат в Европа, те искат да посетят повече от една дестинация.В следващия 7-годишен бюджет на ЕС да има и специален фонд за туризма, предложи на срещата еврокомисар Елжбета Биенковска. Румен Драганов коментира:Днес стана ясно, че няма отделен фонд за развитие на туризма в рамките на ЕС. Всички програми, които по някакъв начин касаят туризма, са свързани с други направления - регионално развитие, транспорт или друго. Много е важно, когато говорим за туризъм, да насочим усилията си към това как да подобрим основните параметри на туризма. Смятам, че те бяха много добре посочени днес. Срещата беше много важна и за Черноморския регион. Европа е икономически съюз и колкото по-добре икономически развиваме туризма, колкото повече работни места създаваме чрез туризъм и колкото повече подобряваме местните икономики с инструментариума на туризма, толкова повече Европа ще бъде по-богата като туристическа дестинация.Рационално е предложението за махане на визите, смята още Румен Драганов и добави:Имаме с какво да се похвалим на света и какво да дадем. Равнопоставени на карта в т.нар. \"споделени икономики\", България има своя много голям шанс. ", "date": "2018.02.13", "title": "Румен Драганов: Имаме с какво да се похвалим на света"}
{"url": "http://www.cross.bg/arheologicheski-obekti-traseto-1567750.html", "text": "/КРОСС/ Агенция „Пътна инфраструктура\" стартира обществена поръчка за избор на изпълнител за издирване на археологически обекти по трасето път I-1 /E-79/ в участъка Видин - Монтана - Враца. За извършването на теренни археологически проучвания преди да стартира изграждането на бъдещата магистрала са предвидени 80 000 лв. Средствата са осигурени от Оперативна програма „Транспорт и транспортна инфраструктура\" 2014-2020 г., която финансира подготовката на проекта, каквито са и този вид археологически проучвания.Обществената поръчка е в две обособени позиции: •\tОбособена позиция №1 - за издирване на археологически обекти по трасето на участъците „Видин - Димово\", „Димово - Бела - Ружинци\" и „Ружинци - Монтана\", със срок за изпълнение 82 дни и прогнозна стойност 60 000 лв. без ДДС. •\tОбособена позиция №2 - за издирване на археологически обекти по трасето на участъка „Монтана - Враца\", със срок за изпълнение 44 дни и прогнозна стойност 20 000 лв. без ДДС.Предварителните археологически проучвания трябва да установят дали няма да бъдат засегнати или нарушени нерегистрирани археологически обекти. Целта е се документират всички археологически обекти, структури и следи независимо от техния вид и хронология, като се определи тяхното местоположение в административно-териториално отношение и се локализират прецизно с помощта на GPS или други подходящи технически средства. Необходимо е да бъдат определени и мерки за тяхното опазване, като провеждане на разкопки и наблюдение по време на строително-монтажните дейности.Кандидатите могат да подават своите предложения до 17:30 ч. на 22 март 2018 г. ", "date": "2018.02.13", "title": "Стартира ОП за издирване на археологически обекти по трасето на път I-1 Видин - Монтана - Враца"}
{"url": "http://www.cross.bg/morskoto-nivo-nivoto-1567761.html", "text": "/КРОСС/ Ледената покривка на Гренландия и Антарктида се топи бързо, което вече води до увеличение на морското ниво, показват нови сателитни данни, цитирани от АФП.При настоящата скорост нивото на световните океани ще бъде средно най-малко 60 сантиметра по-високо до края на столетието, става ясно от публикуваното в журнал Proceedings of the National Academy of Sciences проучване.Основавайки се на сателитни данни през последните 25 г., изследването показва, че скоростта на топене се е увеличила и нивото на океаните се покачва. Данните потвърждават компютърни симулации на учени и прогнозите на ООН, които се публикуват в редовни доклади за климатичните промени.Това е \"голяма работа\", защото прогнозите за увеличение на морското ниво са базирани на консервативни изчисления и вероятно са по-високи, каза водещият автор на изследването Стив Неръм от Колорадския университет.Други учени предупреждават, че дори и малко промени в морското ниво могат да доведат до наводнения и свлачища.Вдигането на морското ниво е причинено от затоплящата се вода и от топящите се ледени покривки и глетчери. През последните 25 г. нивото се е покачило със 7,5 сантиметра, като 55% е в резултат от затоплянето на водата, а останалата част от топенето на ледовете.Според учени морското ниво в света е било стабилно около 3000 г. до XX век, когато се увеличава по-бързо заради глобалното затопляне, причинено от използването на изкопаеми горива.  ", "date": "2018.02.13", "title": "Гренландия и Антарктида се топят, нивото на океаните расте"}
{"url": "http://www.cross.bg/armeniya-radev-bulgariya-1567763.html", "text": "/КРОСС/ Многовековните приятелски и духовни връзки между българи и арменци бяха подчертани на среща на държавния глава с Католикос Карекин ВториФармацията, информационните и комуникационни технологии, земеделието и производството на храни и вина, енергетиката и специализираната продукция са областите, в които България и Армения могат да постигнат бързи резултати за увеличаване на обема на двустранната търговия и взаимните инвестиции. Това беше подчертано на среща на държавния глава Румен Радев с министър-председателя Карен Карапетян в Ереван. В срещата участваха представители на Изпълнителната агенция за насърчаване на малките и средни предприятия в България /ИАНСМП/, на работодателски организации и на бизнеса.Министър-председателят Карапетян покани българския бизнес да развива дейност в новосъздадената свободна икономическа зона в Армения и подчерта, че арменската държава е готова да подкрепи съвместни производства на български и арменски компании.В рамките на държавното посещение на президента Румен Радев в Армения и на проведените срещи между представителите на деловите среди от двете държави са били постигнати редица договорености за сътрудничество. Изпълнителната агенция за насърчаване на малките и средните предприятия в България е подписала Меморандуми за разбирателство със Съюза на производителите и предприемачите на Армения, както и с Републиканския съюз на работодателите. Подобни споразумения предстои да бъдат подписани с Фонда за развитие на Армения, както и с Търговско-промишлената палата на Армения.В рамките на държавната си визита президентът Радев проведе среща с Негово Светейшество Карекин Втори, Католикос на всички арменци, и посети първопрестолния храм „Свети Ечмядзин\". Карекин Втори отправи благопожелания към българите и благодари на народа ни за оказаната подкрепа на арменците в най-тежък за тях час. Той отправи поздрави и към Българската православна църква и към Негово Светейшество патриарх Неофит. „Отношенията между нашите народи, свързани от вековно приятелство, получиха нов импулс. В рамките на тази визита ние потвърдихме не само добрите политически контакти, но и приятелството между българи и арменци\", подчерта на срещата Румен Радев. Президентът добави, че арменската общност у нас е съхранила своята идентичност и вяра и е напълно интегрирана в българското общество.В Ереван българският държавен глава посети и Института за древни ръкописи „Матенадаран\". ", "date": "2018.02.13", "title": "Фармацията, ИТ и земеделието - перспективни сфери за икономическо партньорство между България и Армения"}
{"url": "http://www.cross.bg/dobri-baiilovo-dyado-1567754.html", "text": "/КРОСС/ Този следобед е починал Дядо Добри, когото хората наричаха \"светецът от Байлово\". Информацията потвърди за Агенция КРОСС кметът на селото Бойко Неделчев.Тленните останки на дядо Добри ще бъдат изложени за поклонение в  църквата в село Байлово тази вечер. Храмът ще бъде отворен цяла нощ, информира на сайта си БПЦ.  Утре ще се отслужи заупокойна Литургия, поклонението ще продължи през  целия ден. Погребението ще бъде на 15 февруари.Дядо Добри беше на 103 години. Рожденото му име е Добре Димитров Добрев, роден на 20 юли 1914 г. в село Байлово. Той е дарител за  реставриране и поддържане на много български християнски храмове. Считан  е от мнозина за изключителен духовен пример в българското общество.\n\t\t\t\t\t", "date": "2018.02.13", "title": "Отиде си Дядо Добри (обновена)"}
{"url": "http://www.cross.bg/lumix-fotoaparata-snimki-1567757.html", "text": "/КРОСС/ Panasonic представи нов цифров безогледален фотоапарат със сменяема оптика (DSLM) с компактен и елегантен дизайн. Lumix GX9 позволява на потребителите да заснемат реалистични образи с висока резолюция и великолепно пресъздаване на цветовете. Конструиран въз основа на богатото наследство на превъзходните DSLM фотоапарати на Panasonic, Lumix GX9 се отличава с множество функции и е идеален за фотолюбителите, които желаят да снимат като истински професионалисти. С компактното си тяло и високотехнологичното си оборудване, Lumix GX9 е отличен спътник на фотографите, търсещи да заснемат автентични улични ситуации.20.3-мегапикселовият Digital Live MOS сензор на фотоапарата е без нискочестотен изглаждащ филтър (Low-pass filter), благодарение на което заснема детайлни образи с по-широк динамичен диапазон и по-плавни нюанси. Триизмерният контрол на цветовете отчита цветови тон, наситеност и яркост, като извършва оптимална обработка, в зависимост от стойностите на всеки отделен параметър. Това осигурява богато възпроизвеждане на цветовете от най-тъмните до най-ярките части на образа, което е особено видно при изобразяване на небе или човешка кожа, например. Процесорът Venus Engine пресъздава образи с висока прецизност и реалистичност. Lumix GX9 използва високоефективна технология за шумопонижение Multi Process Noise, която се отличава с висока точност на разпознаване на шума и запазва детайлите дори след процеса на шумопонижение.Уловете малките, автентични моменти със скорост, внимание и прецизностСистемата за контрастен автофокус използва DFD (Depth From Defocus) технология и се отличава с голямо бързодействие и висока прецизност. Цифровите данни се обменят между фотоапарата и обектива с максимална скорост 240 кадъра в секунда (fps) . В резултат на това, Lumix GX9 постига ултра-бърз автофокус, извършван за приблизително 0.07 сек. , и високоскоростно снимане в серия с 9 fps (AFS) / 6 fps (AFC) при запазване на фокуса върху бързо движещи се обекти.Разнообразието от режими за автоматично фокусиране, включително Face/Eye Detection AF (Автофокус с разпознаване на лице/око) и популярния Pinpoint AF (Точков автофокус), повишават възможностите на фотоапарата в различни ситуации на снимане. Усъвършенстваната функция Low Light AF (Автофокус при слабо осветление) дава възможност за по-прецизно фокусиране върху обекта в изключително слабо осветени ситуации до -4EV, дори когато лампата за подпомагане на автофокуса не работи. А функцията Starlight AF (Автофокус при звездна светлина) позволява на потребителите да снимат с автофокус дори звезди на нощното небе. Lumix GX9 постига това чрез точно изчисляване на стойностите на контраста в много малка зона на автофокус (AF зона).За да прави възможно най-добрите снимки, Lumix GX9 е оборудван с нов Live View визьор, който може да се завърта до 80 градуса, предлагайки изключителен стил на снимане - особено за обекти под нивото на очите. С функцията на визьора, наречена Eye Sensor AF (Автофокус със сензора за око), фотоапаратът започва да фокусира автоматично, когато потребителят приближи окото си до визьора, за да не бъдат пропускани възможности за снимане. С висока резолюция, еквивалентна на 2760K точки, и почти 100-процентово пресъздаване на цветовете, този широкоекранен 16:9 визьор се характеризира с увеличение 1.39x / 0.7x (приравнено към 35mm фотоапарат) и 100% зрително поле.За пестене на енергия, фотоапаратът има нова функция, с която автоматично преминава в спящ режим, след като открие, че окото е отдалечено от сензора за око на визьора. Потребителят може бързо да се върне в режим на снимане с натискане на спусъка наполовина. С тази енергоспестяваща функция на визьора се постига дълъг живот на батерията от приблизително 900 снимки  с едно зареждане на батерията.Новият голям 3.0-инчов сензорен монитор с висока резолюция 1240K точки може да бъде завъртян до 80 градуса нагоре и до 45 градуса надолу, което улеснява снимането от висок или нисък ъгъл. Функцията Live View Boost позволява разглеждане на композицията на екрана дори при пълна тъмнина, чрез увеличаване на светлочувствителността.За по-голяма прецизност, Lumix GX9 използва 5-axis Dual I.S. (5-осев двоен стабилизатор на образа) за по-ефективно потискане на размазването. Комбинирайки O.I.S. (Оптичен стабилизатор на образа, 2-осев) и B.I.S. (Стабилизатор на образа в тялото, 5-осев), стабилизаторът 5-axis Dual I.S. компенсира по-голям диапазон от движения, което прави възможно използването на скорост на затвора, по-бавна с до 4 степени . Потребителите могат да се наслаждават на фото/видео заснемане без размазване, от широкоъгълни до телефото снимки, дори при слабо осветление.Стабилизаторът на образа 5-axis Dual I.S. работи както при запис на снимки, така и при запис на видео, включително на 4K видео. За DSLM фотоапаратите Lumix G на Panasonic се предлага голямо разнообразие от цифрови сменяеми обективи, повечето от които са съвместими със стабилизатора на образа 5-axis Dual I.S. на Lumix GX9 . А дори когато се използва обектив без оптичен стабилизатор на образа, стабилизаторът на образа B.I.S. в тялото на фотоапарата също ефективно компенсира заклащането.За още по-ефективно предотвратяване на замъгляването от движението, в модула на затвора на Lumix GX9 е вградено електромагнитно задвижване, благодарение на което сътресението от освобождаването на затвора е намалено с приблизително 90%6. За уличните фотографи, които трябва да сведат до минимум обезпокояването на заснеманите обекти, значително е намалена и силата на звука, издаван от механичния затвор. За по-нататъшно намаляване на шума е предвиден т.нар. Тих режим, който превключва затвора от механичен на електронен, изключва всички звуци (работните звуци и звука при фокусиране) и затъмнява лампата за подпомагане на автофокуса и светкавицата - идеално при специални условия на снимане.Благодарение на високоскоростното прочитане и обработка на сигналите, Lumix GX9 е способен да записва изключително гладко 4K видео в MP4 формат с висока резолюция 3840x2160 пиксела и кадрова честота 30p/25p или 24p. Предимствата на 4K технологията дават възможност на потребителите да уловят и най-мимолетните моменти със скорост 30 кадъра в секунда, и да ги запаметят като 8-мегапикселови снимки чрез функцията 4K PHOTO (4K Фотография).Избирането на най-добрата снимка от стотиците кадри сега е по-лесно от всякога с новата функция Auto Marking (Автоматично маркиране). Тя позволява лесно прескачане до кадрите, при които е настъпила промяна в ситуацията и разликата между последователните кадри е осезателна. По този начин откриването на най-добрия кадър значително се ускорява.Функцията Sequence Composition позволява избиране на няколко кадъра, заснети в режим 4K PHOTO и създаване на композиция от последователни движения на обекта в един кадър. В резултат на това, с фотоапарата могат да се създадат уникални изображения, без нужда от специално оборудване за обработка и монтаж.Lumix GX9 е оборудван и с функцията Post Focus, която дава възможност на потребителя да избере желаната точка на фокусиране, дори след като снимката е направена. Това е особено полезно в ситуации, при които е необходимо прецизно фокусиране, като макро снимки, както и за постигане на различна изразителност на снимките чрез смяна на фокусирания обект.Функцията Focus Stacking позволява промяна на дълбочината на рязкост след снимането чрез комбиниране на няколко изображения, заснети с функцията Post Focus. Потребителите не се нуждаят от стриктно фокусиране по време на снимането, тъй като могат да получат изображение с желаното ниво на разфокусиране или дълбочина на рязкост, като просто изберат зоната на фокусиране след снимането. Тази функция е много полезна при макро снимки на дребни насекоми, малки детайли, аксесоари и т.н.В допълнение, Lumix GX9 е оборудван и с функцията Light Composition, нова за режима 4K PHOTO, при която се синтезират изображения чрез избиране и наслагване на по-ярките пиксели от кадрите. С тази функция фотоапаратът може да прави впечатляващи снимки на фойерверки или в различни нощни ситуации. Lumix GX9 също така предлага функцията 4K Live Cropping за стабилно панорамиране или варио по време на запис на видео. При панорамиране (Panning), можете да зададете желания зрителен ъгъл и да извършите плавно панорамиране без да използвате специално оборудване, като плъзгач например.  При варио, можете предварително да зададете зрителния ъгъл, който да бъде постигнат след приближаването/отдалечаването, така че обектът винаги да остане в кадър. Тъй като тези функции са изцяло цифрови и при тях не се извършва физическо преместване на фотоапарата или елементите на обектива, процесът е много плавен и гладък.За по-интуитивно управление е предвиден отделен превключвател на експонацията, позволяващ бърза промяна на настройките на експонацията. На задната страна на фотоапарата е добавен ключ за фокуса, с който потребителите могат лесно да превключват режима на фокусиране между AFS (AFF), AFC и ръчен фокус, без да използват менюто.За още по-голяма творческа свобода са добавени режимите Клин на фокуса (Focus Bracket) и Клин на блендата (Aperture Bracket). При Клин на фокуса могат да бъдат направени до 999 снимки с различно разстояние на фокусиране, а при Клин на блендата могат да бъдат направени няколко снимки с различна дълбочина на рязкост. Най-добрата точка на фокусиране или дълбочина на рязкост могат да бъдат избрани впоследствие.Нова при Lumix GX9 е и възможността за едновременно записване на две снимки - една със и една без прилагане на творчески филтри. RAW изображенията могат да се обработват със самия фотоапарат, което осигурява пълна независимост от достъп до компютър. Предвидени са и специализирани режими, като Многократна експонация и Интервален запис/Покадрова анимация.Lumix GX9 предлага вградена Bluetooth и Wi-Fi® свързаност за по-гъвкаво и лесно заснемане, и незабавно споделяне на изображения. След като свържат фотоапарата със смартфон или таблет, на който е инсталирано приложението Panasonic Image App за iOS / Android, потребителите могат дистанционно да заснемат, разглеждат или споделят изображения. Съвместимостта с Bluetooth 4.2 (наречен BLE: Bluetooth Low Energy) дава възможност за постоянна връзка със смартфон или таблет при минимална консумация на енергия. Това позволява лесно активиране на фотоапарата от смартфон/таблет или автоматично добавяне на GPS данни за местоположението към снимките.Установяващ нови стандарти при DSLM фотоапаратите на Panasonic, Lumix GX9 е идеалният придружител, който ще ви помогне да запазите спомени и да споделите ежедневието си по свой уникален начин.Окуляр DMW-EC5 (предлага се отделно)LUMIX GX9 е съвместим с различни опционални аксесоари, осигуряващи по-широки възможности и по-удобно използване на фотоапарата. В частност, окулярът DMW-EC5 прави по-комфортно гледането във визьора.Ръчен грип DMW-HGR2 (предлага се отделно)Ръчният грип DMW-HGR2 дава възможност за по-здраво държане на фотоапарата и съответно по-стабилно снимане, особено при използване на телеобектив или обектив с голям диаметър. Той е специално разработен, така че да се съчетава с тънкия профил на фотоапарата.Серия фотографски чанти DMW: компактни,  за рамо и раници (предлагат се отделно)Всяка фотографска чанта е перфектният аксесоар за защита на LUMIX GX9. Всички чанти са изключително здрави и надеждни, имат водоустойчива основа, предпазни стени, катарами за бързо отваряне и странични джобове.  ", "date": "2018.02.13", "title": "Представяме GX9: първокласни технологии в компактно тяло "}
{"url": "http://www.cross.bg/epilatziya-panasonic-pinseti-1567765.html", "text": "/КРОСС/ Panasonic разработи три нови епилатора - ES-EL8A, ES-EL3A и ES-EL2A, които предлагат ултра-бърза епилация чрез ускорен режим с висока мощност, 60 пинсети и широки двойни дискове за копринено гладка кожа.Новото блестящо трио от епилатори на Panasonic разполага с изобилие от съвременни технологии за извършване на пълна епилация за изключително кратко време.ES-EL8A, ES-EL3A и ES-EL2A са елегантни, ергономични и удобни за държане и използване, което в съчетание с въртящата се на 90 градуса подвижна глава означава, че може с лекота да се достигне и до най-трудно достъпните места. Епилаторите също така са безжични, с възможност за бързо зареждане.С 30% по-широка глава*, двойни дискове и 60 пинсети, новите модели осигуряват бърза, сигурна и прецизна епилация. Чрез премахването на повече косъмчета с едно движение, те не само съкращават необходимото време, но и намаляват вероятността от пропускане на косъмчета. Вграденото LED осветление също спомага за постигане на по-прецизни резултати чрез откриване на пропуснати зони.Всички нови модели поддържат две скорости - за нормална и мека епилация, а също така и нов режим за ускорена епилация с висока мощност, идеален за натовареното ежедневие. Чрез по-бързото движение на 60-те пинсети, епилаторът премахва повече косъмчета за по-малко време.Новите епилатори на Panasonic са напълно водоустойчиви и могат да се използват дори под душа или във ваната.Предварителното омекотяване на кожата във ваната значително улеснява премахването на косъмчетата чак до корените. Влагата също така защитава кожата и я предпазва от изсушаване. Това, което е уникално при новите модели, е автоматичната функция за пяна, с която епилаторът образува фина пяна от няколко капки душ гел, нанесени върху главата. Пяната обгръща косъмчетата и спомага за още по-гладка епилация.Новите епилатори на Panasonic са оборудвани със следните приставки, като в таблицата по-долу е описана тяхната наличност при всеки от моделите:Широките двойни дискове и 60-те им пинсети ефективно премахват косъмчетата за мека и гладка кожа.Тази приставка позволява нежно и гладко обезкосмяване без опъване на кожата.С острите си ножчета от неръждаема стомана, тази приставка ви позволява да бръснете бързо по-големи зони, като крака и подмишници. Предвиден е тример с повдигащо се ножче за скъсяване на дългите косми и улесняване на бръсненето.Тази приставка се използва като се постави върху бръснещата главаи се използва преди епилация на дълги косъмчета, ако искате да скъсите окосмяването и да намалите обема му.Двата диска се въртят в различни посоки, така че да могат лесно да преминават напред-назад. Това е удобно за места като подмишниците, където косъмчетата не растат равномерно.Микро-керамичната пила позволява лесна грижа за твърдата кожа на петите или мазолите. Извивката на ролката е проектирана така, че да улесни прилагането на пилата точно там, където е необходимо, включително и на тесни места.Panasonic се ангажира да насърчава удобната грижа за красота при жените и да обогатява живота на хората, като предлага широка гама от домашни продукти, разработени и произведени при строг контрол на качеството и безопасността.  ", "date": "2018.02.13", "title": "Лесна епилация с трите нови епилатора на Panasonic"}
{"url": "http://www.cross.bg/tz-lumix-snimki-1567759.html", "text": "/КРОСС/ Днес Panasonic представи LUMIX DC-TZ200 - най-новия водещ модел от популярната серия туристически фотоапарати TZ (Travel Zoom). С новия си обектив LEICA DC VARIO-ELMAR с невероятно 15-кратно оптично варио, започващо от 24mm ултра-широк ъгъл, и големия си 1-инчов високочувствителен MOS сензор, TZ200 ви предлага изключителната възможност да правите детайлни, висококачествени снимки. Можете да снимате и 4K видео с ултра-висока резолюция, и всичкото това с компактен фотоапарат с джобни размери, идеален за пътуване.Благодарение на прецизната конструкция на обектива, LUMIX TZ200 има изключителни оптични характеристики с поразителна чистота на образите при минимални изкривявания и отблясъци. Неговият 24mm широкоъгълен обектив LEICA DC VARIO-ELMAR, оборудван с 5-Axis HYBRID O.I.S.+ (5-осев хибриден оптичен стабилизатор на образа плюс), предлага възможност за снимане от различни зрителни ъгли с ефективно потискане на заклащането и треперенето на ръката при запис както на снимки, така и на видео. Той също така позволява на потребителите да правят впечатляващи, детайлни макро снимки от разстояние до 3 см.1-инчовият MOS сензор на TZ200 е необичайно голям за толкова компактен фотоапарат, с което осигурява възможност на фотографите да заснемат висококачествени образи с невероятна детайлност.Усъвършенстван Live View визьор - за заснемане на впечатляващи образи при всякакви условияLive View визьорът (LVF) е усъвършенстван при този нов фотоапарат и се характеризира с изключително висока резолюция 2330K точки, както и с голям коефициент на увеличение, приблизително 1.45x / 0.53x (приравнено към 35mm фотоапарат). Използването на визьора е много полезно за потребителите, които искат да снимат в по-светла обстановка, например при силна слънчева светлина.В допълнение към Live View визьора, LUMIX TZ200 е оборудван с 3-инчов заден монитор със сензорен екран. Резолюцията на монитора е 1240K точки, което позволява на потребителите лесно да фокусират, гледайки екрана. При необходимост, образът на екрана може да бъде увеличен много лесно, което дава на фотографите възможност за по-прецизен контрол. LUMIX TZ200 също така предлага и функцията Focus Peaking, показваща зоните, които са на фокус, в режим на ръчно фокусиране.В системата за фокусиране на LUMIX TZ200 е интегриран нов линеен мотор за извършване на изключително високоскоростен автофокус. Светкавичният автофокус допълнително е подпомогнат от технологията Depth From Defocus (DFD), която още повече намалява времето за фокусиране. Тя изчислява разстоянието до обекта чрез анализ на два образа с различни фокусни настройки при висока скорост на предаване на сигналите от 240 кадъра в секунда. В резултат на това, LUMIX TZ200 постига високоскоростен автофокус, само за приблизително 0.1 сек.LUMIX TZ200 записва изключително гладко 4K видео в MP4 формат с висока QFHD резолюция 3840x2160 пиксела и кадрова честота 30p/25p или 24p в MP4 . Благодарение на широките 4K възможности на фотоапарата, можете да уловите и най-мимолетните моменти от видеозаписи, направени при 30 кадъра в секунда, и да ги запаметите като 8-мегапикселови снимки с висока резолюция. Избирането на най-добрата снимка от стотиците кадри, записани с функцията 4K PHOTO (4K Фотография), сега е по-лесно от всякога с новата функция Auto Marking (Автоматично маркиране). Тя разпознава движенията или лицата и автоматично поставя маркери, които ви позволяват впоследствие лесно да прескачате до кадрите, при които е настъпила промяна в ситуацията. По този начин откриването на най-добрия кадър значително се ускорява. Функцията Sequence Composition позволява да се изберат няколко кадъра, заснети в режим 4K PHOTO, и да се създаде композиция от последователни движения на обекта в един кадър. В резултат на това, с фотоапарата може да се създадат уникални изображения, без нужда от специално оборудване за обработка и монтаж.LUMIX TZ200 също така предлага функцията 4K Live Cropping за стабилно панорамиране или варио по време на запис на видео. При панорамиране (Panning), можете да се зададе желания зрителен ъгъл и да се извърши плавно панорамиране без използване на специално оборудване, като плъзгач например.  При варио, можете предварително да се зададе зрителния ъгъл, който да бъде постигнат след приближаването/отдалечаването, така че обектът винаги да остане в кадър.Режимът High Speed Video (Високоскоростен видео запис) позволява заснемане на бързо движещи се обекти с Full HD резолюция и кадрова честота 100 кадъра в секунда. Предвидени са и режимите Time Lapse Shot (Интервален запис) и Stop Motion Animation (Покадрова анимация).Една от най-приятните страни на пътуването е възможността да уловите милиони впечатления. Като перфектен придружител, TZ200 не само притежава своя многофункционален варио обектив LEICA, но ви позволява да заснемате разнообразни изображения с огромен брой възможности за използване на творчески филтри. Към популярните класики на Lumix, като филтрите High Dynamic, Color Key, Miniature и много други, е добавен нов елегантен филтър: L.Monochrome. Чрез специално подбрани гама настройки, той осигурява заснемането на богати градации за впечатляващи монохромни снимки, напомнящи класическите черно-бели филми.За по-разширени творчески възможности на потребителите на TZ200 са предвидени два вълнуващи нови режима на запис: Клин на фокуса (Focus Bracket) и Клин на блендата (Aperture Bracket), които позволяват заснемане на серия от снимки с автоматична промяна на настройките, съответно на разстоянието на фокусиране и на блендата. Най-добрата точка на фокусиране или дълбочина на рязкост могат да бъдат избрани впоследствие, благодарение на което с тези нови режими фотографът никога няма да пропусне важните моменти.Допълвайки творческия си пакет, TZ200 предлага възможност за вътрешна обработка на RAW изображения, която осигурява пълна независимост от персонален компютър по време на пътуване.LUMIX TZ200 предлага Bluetooth и Wi-Fi® свързаност за по-голяма гъвкавост при заснемането и незабавното споделяне на изображения, осигуряваща постоянна връзка със смартфон/таблет при минимална консумация на енергия.Корпусът на LUMIX TZ200 е изработен от пресовани алуминиеви плочи, които създават елегантен и солиден профил. Това дава увереност на притежателите му, че държат в ръцете си компактен, но здрав фотоапарат, с който ще могат да запечатат всичките си незабравими спомени. ", "date": "2018.02.13", "title": "Panasonic представя нов водещ модел туристически фотоапарат с мощно 15-кратно оптично приближаване и 4K възможности"}
{"url": "http://www.cross.bg/glasyvane-distantzionnoto-elektronnoto-1567743.html", "text": "/КРОСС/ Да бъде отложено въвеждането на електронното дистанционно гласуване, предлага Центарлната избирателна комисия. Препоръката към депутатите идва след проведени шест симулации на такъв вот, предава БНР.По план електронното гласуване трябваше да бъде въведено на изборите за Европейски парламент през 2019 година.Според ЦИК дистанционното електронно гласуване е бързо и удобно за избирателите - минимизират се рисковете от недействителност на гласа, но в същото време се изискват специфични компютърни умения заради допълнителните стъпки, свързани с гарантиране на сигурността.Според становището, рискът от контролиран вот при дистанционното електронно гласуване е по-голям, отколкото например при гласуването с хартиените бюлетини. Докато в последния случай избирателят все пак остава сам в кабината за гласуване, то при дистанционното има възможност той да не е сам или друг да гласува вместо него. Освен това, ако се даде и тази възможност за гласуване, ще се оскъпи изборният процес, а отчитането на резултатите ще бъде чувствително забавено.ЦИК се притеснява от хакерски атаки върху бази данни и от регистрираните напоследък атаки върху криптографски алгоритми на сим-картите. Не се изключват пробиви в сигурността и като следствие се посочва, че може да се стигне до касиране на избори. Освен това у нас няма надеждни методи за идентификация. С електронен подпис разполагат малко българи, а тези от чужбина ще трябва да се върнат в България и на място да се снабдят с такъв, което ще ги натовари финансово. ", "date": "2018.02.13", "title": "ЦИК призова да се отложи електронното дистанционно гласуване"}
{"url": "http://www.cross.bg/rachev-septemvri-dokazatelstva-1567745.html", "text": "/КРОСС/ Апелативният специализиран съд реши да не отстранява временно от длъжност кмета на Септември Марин Рачев, съобщава БНР.Преди седмица, с мотив, че може да попречи на разследването срещу него, първоинстанционният наказателен съд отстрани Рачев от длъжност, но той обжалва решението.Марин Рачев е обвинен в умишлена безстопанственост и неизгодна сделка, ощетила Септември с малко над 200 000 лева. Няколко дни преди днешното решение друг състав на съда намали почти наполовина паричната му гаранция - от 250 000 на 130 000 лева. Съдия Пламен Панайотов реши да го отстрани от длъжност, съобразявайки се изцяло с позицията на наблюдаващите прокурори Дойчо Тарев и Мария Николова.Апелативният съд обаче обяви, че договорите, за които кметът на Септември, е разследван са сключени от заместник-кмета на общината. Рачев не е извършвал плащания по нито един договор.Не е назначена нито една експертиза, която да докаже обвинението, каза още съдът. По никакъв начин не е установено, че досега той е пречил на прокуратурата при събирането на доказателства.Съдът няма доказателства, за да стигне до извод, че Марин Рачев може да влияе на разследването чрез служебното си положение, казаха още от съда, цитирани от БТВ.Няма и доказателства, че може да се укрият документи.", "date": "2018.02.13", "title": "Марин Рачев остава кмет на Септември, няма доказателства, че може да попречи на разследването"}
{"url": "http://www.cross.bg/izbori-aslanov-beshe-1567746.html", "text": "/КРОСС/ Юрий Асланов: Трудно е да се дават прогнози. Едно изказване още не е начало на такъв процес, както прогнозирахте. При това изказване от страна на бивш лидер, както подчертахте, на БСП. Тоест ръководител на група от хора, която малко или много е от такива, които са напуснали БСП. Натрупани са твърде много неприятни отношения на база на този акт на напускането. Времето, което е минало, не е достатъчно, за да бъдат преодолени взаимното недоверие и травми, нека да го наречем. Пък и времето, което ни дели от този акт, мина през един период, в който АБВ беше коалиционен партньор на ГЕРБ - нещо, което точно в този момент, когато сме във време на остро противопоставяне между БСП и ГЕРБ, лесно не би се възприело. Но анонсът е по повод на предстоящите евроизбори догодина. Това са най-близките редовни избори. Никой не може да каже дали това ще бъдат първите поред избори. Но, ако те са първите, донякъде има основание да се говори за по-широк ляв фронт, защото не е тайна, че европейските избори са предизвикателство за всяка лява партия, не само в България, в цяла Европа. Тъй като хората, самоопределящи се по принцип като леви по убеждения и бивайки противници на всякакви форми на глобализация, са доста пасивни по време на общоевропейските избори. Това го виждаме не само в България, а във всички европейски държави. Има основание да се говори за по-широко ляво обединение. Но, както казах, между АБВ и БСП отношенията са проблемни. Моята оценка е, че те си остават проблемни и към този момент. Дали ще започнат някакви консултации за това не мога да кажа на база на едностранно протегната ръка, при това от страна на политическа формация, която, както виждаме, в момента е доста маргинализирана, поне по данните на социолозите. Това от една страна. От друга страна, БСП има биография с подобен тип отношения и то по времето, когато Първанов беше неин лидер - отношения с бивши нейни членове, напуснали по една или друга причина, коалирайки се с БСП на един етап. И точно тези връщащи се към БСП личности, някои от тях доста авторитетни наистина, но известни във всякакво качество, да получават по-добри позиции. Това също не е добра памет за БСП и не знам как ще бъде възприето, защото в миналото обезсърчаваше доста членовете на БСП, които възприемаха това като вариант, при който е по-лесно да предадеш партията и да се върнеш като коалиционен партньор, за да получиш нещо от нея. Това не е забравено и трудно ще бъде преодоляно, е моята оценка. Но така или иначе, анонсът е подаден. Аз прегледах внимателно записа на изявата на Георги Първанов, този анонс е подаден по повод на предстоящи европейски избори. Завършвам с това, че все пак има основание да се говори за едно по-широко ляво обединение, доколкото левите хора отправят остри критики към поведението на Европейския съюз, на европейската администрация и опитите да налага решения, в някои случаи в конфликт с местни и национални интереси. Пресен пример е това, което се случи по повод на ратификацията на Истанбулската конвенция например тук в България. Но във всяка европейска държава левите партии са в опозиция на различни по характер и различни по стил общоевропейски решения, налагани по силата на дясно мнозинство в Европейския парламент и в европейските институции. Предстои да следим хода на евентуалните разговори по този въпрос, но както казах, натрупани са много предразсъдъци на базата на общото минало между тези две формации - БСП и АБВ. И моята оценка е, че трудни ще бъдат разговорите и преговорите на тази основа.Юрий Асланов: Аз не знам дали има вече и дали ще има в близките дни подобна реакция. По-скоро не очаквам. Но, ако вие ми кажете, че има реакция, по-скоро ще се изненадам.Юрий Асланов: Мисля, че е логичен този натиск, както го нарекохте, от страна на формация, която не вижда в обозримо бъдеще някакъв шанс за самостоятелен успех и е трудно да се предположи в сегашната ситуация, че би го получила - такъв, какъвто имаше на парламентарните избори 2014 година. БСП очевидно излезе от кризата, от която влезе тогава - в онзи период. В момента е в подем и това вероятно дава самочувствие. То може да не е много основателно, може да не е прекомерно, но самочувствие на ръководството на БСП в момента се чувства по-силно, отколкото беше. В момента като че ли БСП символизира единствената пълноценна алтернатива на управляващата формация ГЕРБ. Тоест има основание БСП да се чувства в момента далеч по-мощна, отколкото беше, когато АБВ беше парламентарно представена, дори беше представена и в правителството в онзи период. Оценката на лидерите на АБВ, че в момента е в доста тежко положение като самостоятелна формация, е реалистична. Но от друга страна, както казах, ако разговорите са на тема европейски избори, има основание да се започне някакъв диалог, защото в коалицията АБВ има партия, която е член и на Социнтерна, и на ПЕС. Това не е самата АБВ, която беше учредена от Първанов, това е друга партия. Тя има символично влияние върху политическия живот, но е част от международното семейство на европейските социалисти и на световната левица, разбира се. Може би ще се опита тази партия да хвърли някакви мостове и да преодоляват противоречията помежду си. Не мога да кажа. Но струва ми се точно този момент защо е избран за тази среща? Трудно ми е да предположа, но точно в този момент аз лично ще бъда изненадан, ако последва много бърза реакция или бърз отговор от страна на БСП.Юрий Асланов: Ако това е подтекстът, БСП отвори вратата към всички политически формации, които се определят като противници на сегашното правителство, не само към АБВ, и не само към формации, а и към всички граждани, и всички граждански формации в това число. Не мога да кажа. Но по-скоро мисля, че офертата е в пряка реч подадена ръка за политическа коалиция, което поне в близките месеци аз не допускам да се последва от някакви конкретни разговори и консултации.Юрий Асланов: Вероятно по пътя на лични контакти или на спорадични локални действия, каквито са инициативите на този столичен клуб, както споменахте. Но едва ли ще бъдат официализирани, пак подчертавам, в близките месеци. Вероятно това е процес на бъдещето, ще бъде много труден и сложен. Не искам да казвам отсега, че той ще приключи неуспешно, защото всичко е възможно, но за трети път ще го кажа, поне в близките няколко месеца аз не очаквам да започне такъв процес. ", "date": "2018.02.13", "title": "Асланов: БСП е в подем и символизира единствената алтернатива на ГЕРБ"}
{"url": "http://www.cross.bg/obekta-tyristicheski-evropeiiski-1567747.html", "text": "/КРОСС/ По примера на 100-те национални туристически обекта, да бъдат създадени и 100-те европейски туристически обекта. Предложението е на българското Министерство на туризма и бе отправено от Николина Ангелкова на неформалната среща на министрите на туризма от Европейския съюз, проведена в София.Идеята за картата на европейските обекти възникнала след диалог с неправителствения сектор, съобщават от ведомството. Някои от държавите в ЕС вече одобриха идеята.Предложението е създаване на своеобразна карта на стоте европейски туристически обекта, която да бъде символично наречена \"Софийска карта на стоте европейски туристически обекта\" и да се \"опира\" на българския опит в популяризирането на стоте национални обекта.Картата ще бъде базирана на обектите от списъка на ЮНЕСКО.", "date": "2018.02.13", "title": "България предложи създаването на 100-те европейски туристически обекта"}
{"url": "http://www.cross.bg/detza-slatina-byala-1567748.html", "text": "/КРОСС/ Районна прокуратура - гр. Бяла Слатина се е самосезирала по повод репортаж, излъчен по \"Нова телевизия\" за извършено насилие от възпитател над деца в ЦНСТ - с. Борован, съобщават от пресслужбата на обвинението.В репортажа на \"Господари на ефира\"  на центъра за настаняване на деца от семеен тип бие и обижда деца.В тази връзка е разпоредена незабавна проверка на компетентните органи - Инспекторат към Агенция за социално подпомагане - София, ТД „Социално подпомагане\" - Бяла Слатина и ОДМВР - Враца. Възложено им е да изяснят фактите и обстоятелствата, с оглед преценка наличието на данни за извършено престъпление от общ характер по смисъла на НК. ", "date": "2018.02.13", "title": "Прокуратурата се самосезира за боя над деца в Борован"}
{"url": "http://www.cross.bg/blagoevgrad-mashini-krazhba-1567749.html", "text": "/КРОСС/ Крупна кражба на 21 машини за „копаене\" на криптовалута е извършена в Благоевград в събота, нанесената щета е на стойност около 210 000 лева, съобщава БГНЕС.„Има кражба, извършена е в събота следобяд, по случая се работи, поради това повече информация не можем да дадем\", обясниха от пресцентъра на ОДМВР-Благоевград.От прокуратурата съобщиха, че се води разследване на кражба на машини за добиване на свободни биткойни в Благоевград. Под наблюдението на Районна прокуратура - Благоевград се води досъдебно производство за извършено престъпление по чл. 195, ал. 1, т. 3, вр. чл. 194, ал. 1 от Наказателния кодекс. На 10.02.2018 г., за времето от 17 ч. до 19 ч., от помещение на пети етаж в административна сграда на бул. „Васил Левски\" в гр. Благоевград, били отнети двадесет и една машини „Антмайнер С 9\", собственост на три физически лица. За целите на обира била изтръгната метална планка на врата.Въпросните машини са известни като bitcoin miner и служат за добиване на свободни биткойни от интернет пространството. Стойността на всяка една от тях като нова е 8 000 евро.Помещението, в което били разположени машините, не било оборудвано с климатична инсталация или климатик, като вследствие на работата им се стигало до сериозно загряване. Поради необходимостта от допълнително охлаждане помещението било с отворено врата.Работата по случая продължава с активни действия по разследването. ", "date": "2018.02.13", "title": "Крупна кражба на машини за копаене на биткойни в Благоевград"}
{"url": "http://www.cross.bg/leva-pynkta-evrobet-1567752.html", "text": "/КРОСС/ Изминалите три дни бяха изключително доходоносни за играчите на „Евробет\", които си спечелиха удивителни печалби от играта . Щастливата поредица започва с перничанин, играл в пункта на „Евробет\" на ул. „Тева\" № 109, който печели .С разкошна сума може да се похвали и познавач от Крумовград, който ще харчи . 9 късметлийски числа зарадваха с  участник от Струмяни, а  отиват при щастливец от Борован, отново благодарение на .Неделният ден се оказва успешен за жител на Севлиево, който „отнесе\" сериозната сума от . Страхотното изпълнение е реализирано в пункта на ул. „Опълченска\" 61. Специално внимание заслужава и софиянец, посетил пункта в ж.к. „Стрелбище\" на ул. „Дедеагач\". Майсторска игра с комбинации му осигурява .  Добрите новини продължават и в понеделник! Първият работен ден носи радост на участник от Трявна, който се сдоби с  До него се нарежда шуменец, който увеличи бюджета си с . Щафетата се поема от русенец, който прибавя в банковата си сметка . В класацията попада и Рудозем, където са спечелени .„Евробет\" дава възможност на своите фенове за още по-лесен и достъпен начин за онлайн залози в играта „Еврошанс\" на .  Тегленията са на всеки 5 минути, а максималната печалба е 1 МИЛИОН ЛЕВА!", "date": "2018.02.13", "title": "Отново големи печалби от играта „Еврошанс“ на „Евробет“"}
{"url": "http://www.cross.bg/agentziyata-ofis-kadastur-1567751.html", "text": "/КРОСС/ „Усилията на правителството са насочени към намаляване на административната тежест за гражданите и бизнеса и повишаване на ефективността на обслужването им по места.\" Това каза заместник-министърът на регионалното развитие и благоустройството Валентин Йовев по време на откриването на новия офис на Агенцията по геодезия, картография и кадастър в Пловдив. Той се намира на пл. „Съединение\"№3, съобщават от Министерството на регионалното развитие и благоустройството. „Средно на ден през пловдивския офис на агенцията се подават по около 200 заявления от граждани\", съобщи заместник-регионалният министър. По-голямата част от тях са за издаване на кадастрални скици, стана ясно още от думите на Йовев, който подчерта, че Пловдивска област е не само втората по големина в страната, но е и с изключителен инвестиционен интерес.В новия офис гражданите ще бъдат обслужвани на 10 гишета. От новите условия ще се възползват и служителите на агенцията, които ще работят в подобрена среда. До края на годината предстои да бъдат обновени офиси на Агенцията по геодезия, картография и кадастър в още пет областни града - Ямбол, Кърджали, Видин, Перник, Хасково.„В бъдеще предстои надграждане и разширяване на информационната система, за която Агенцията по геодезия, картография и кадастър отговаря, не само с кадастрална информация, но и със специализирана\", коментира  по време на събитието заместник-регионалният министър.Той съобщи, че кадастралната карта на страната в електронен вид обхваща около 25% от урбанизираните територии, в това число всички големи градове. В област Пловдив кадастралната карта покрива близо 34%. Към момента се създават кадастрални карти и регистри на урбанизирани територии на още 20 населени места в областта за 2281 ха.", "date": "2018.02.13", "title": "Агенцията по геодезия, картография и кадастър с нов офис в Пловдив"}
{"url": "http://www.cross.bg/dushterya-lion-bila-1567742.html", "text": "/КРОСС/ Френската полиция арестува шофьор на инкасо автомобил и дъщеря му, която твърди, че е била похитена за откуп от банда, ограбила милиони от превозното средство на баща й в Швейцария. Бащата, дъщерята и колега на бащата са били задържани в Лион в понеделник, четири дни след като съобщават, че са били жертви на насилие, наподобяващо сценарий за холивудски филм, предаде БГНЕС.22-годишната дъщеря казала на полицията, че е била отвлечена от апартамента й в югоизточния френски град Лион от двама мъже, представящи се като водопроводчици. Тя казала, че мъжете я вкарали в кола, вързали я и я принудили да се обади на баща си, който работи за SOS Surveillance, швейцарска компания, която транспортира пари в бронирани микробуси, за да поиска откуп.Бащата, който пътувал с колега към швейцарския град Лозана с парична доставка, се съгласил да се срещне с похитителите на паркинг близо до границата с Франция и да предаде парите. Френската полиция миналата седмица изчисли плячката на 20-30 милиона швейцарски франка (17-26 милиона евро).Дъщерята била намерена невредима в около 22:00 часа на път извън Лион и изглеждала \"много шокирана\" от изпитанието, съобщи полицията тогава. Изглежда сега следователите подозират, че това е вътрешна работа. Швейцарските власти призоваха свидетели да дадат информация за видяното от тях и казаха, че търсят трима мъже с френски акцент, \"може би от Южна Франция или Северна Африка\".  ", "date": "2018.02.13", "title": "Арестуваха шофьор на инкасо и дъщеря му, симулирали отвличане"}
{"url": "http://www.cross.bg/rachev-nyama-dokazatelstva-1567753.html", "text": "/КРОСС/ Апелативният специализиран наказателен съд отхвърли като неоснователно искането на прокуратурата кметът на община Септември Марин Рачев да бъде освободен от длъжност и отмени определението на първата инстанция, с което Рачев временно беше отстранен от поста си. То беше обжалвано от защитата на градоначалника.Съдът също така остави на длъжността специалиста по инвеститорски контрол в местната администрация Станой Милов.Рачев има две обвинения за умишлена безстопанственост и сключване на неизгодна сделка. Милов е обвинен за издаване на протоколи с неверни обстоятелства. Прокуратурата поиска отстраняването на Рачев с мотива, че може да повлияе на свидетели, които предстои да се разпитат или да възпрепятства събирането на доказателства.Според апелативния съд няма достатъчно доказателства, че лицата ще попречат на разследването и няма ясни данни, че някой от тях е пречел на обвинението или има намерение да пречи при събирането на доказателства. Съдът отчете, че кметът Рачев е демонстрирал явно намерение да не пречи на разследването, след като е подписал молба за неплатен отпуск.Прокуратурата пледира, че първата инстанция е направила верни и обосновани изводи, които следва да се потвърдят и от апелативния съд. Както и че има СРС-та и множество документи и свидетелски показания срещу Рачев и Милов. Според съда обаче в показанията няма достатъчно данни за отстраняване от длъжност, а СРС-тата не могат да се използват, тъй като все още не са представени по делото.Пред медиите Рачев заяви, че ще съдейства на разследващите органи по всяко време. Той допълни, че няма да ходи в общината, освен когато бъде поканен от ресорния министър за подписване на документите за предоставянето на концесия на минералното находище \"Варвара\" под стопанисването на община Септември.  ", "date": "2018.02.13", "title": "Марин Рачев остава кмет на Септември"}
{"url": "http://www.cross.bg/skorost-samolet-ryskiya-1567764.html", "text": "/КРОСС/ Катастрофата на руския Ан-148, при която загинаха 71 души, може да е причинена от обледяване на датчика за скорост, предават световните агенции.Записите от разбилия се руски самолет са запазени, уточни НТ.  Подобна ситуация означава, че пилотите са получили грешна информация за скоростта, с която се е движела машината.Самолетът се разби няколко минути след издигането си на височина от около 1300 метра и скорост 465-470 км/час. ", "date": "2018.02.13", "title": "Обледенен датчик за скорост може да е свалил руския самолет"}
{"url": "http://www.cross.bg/bulgariya-lykovmarsh-fashizma-1567756.html", "text": "/КРОСС/ \"Г-н Премиер, Вие сте изправен пред избор или да реабилитирате фашизма, или да се изправите срещу него!\", това се казва в обтъщение на ИБ на БСП към министър-председателя Бойко Борисов по повод провеждането на \"Луковмарш\".Ето и пълния текст на обръщението, изпратено и до медиите:\"Господин Министър-председател,Повод за този наш апел е предстоящата, станала вече редовна февруарска политическа провокация, наричана от организаторите ѝ Луковмарш.Още през август 1941 г. в Атлантическата харта правителствата на Великобритания и САЩ заявяват, че „след окончателното унищожаване на нацистката тирания страните се надяват да се установи мир\". Хартата е в основата на Декларацията на Обединените нации, подписана на 1 януари 1942 г. от представителите на 26 страни, воюващи срещу Тристранния пакт, както и на подписаната  по-късно Харта на Обединените нации.Очевидно, манифестиращите през последните петнадесет години в София с портретите на генерал Христо Луков не мислят, че фашизмът е бил тирания. Ако някой не познава действителната история на БЪЛГАРСКИТЕ НАЦИОНАЛНИ ЛЕГИОНИ (БНЛ), може да се подведе и да привиди в БНЛ организация на честни и ентусиазирани патриоти.Ние, социалистите, и днес сме убедени, че решенията, които налага Ньойският договор на България, са неприемливи и имат катастрофални последици за Отечеството ни. Но те не са случайни и имат своите основания. Народът ни ги е нарекъл Втора национална катастрофа. БНЛ стават една от организациите в България, които открито застават на позициите на расизма, ксенофобията и антисемитизма. БНЛ е организация, изградена върху идеите за омразата и насилието. Това е фашистка организация - най-мощната сред дузината подобни, които са възниквали в България след Първата световна война.През 1947 г. в Париж Обединените народи от Антихитлеристката коалиция  сключват мирен договор с България. В неговия член 4 България се ангажира да вземе мерки за разтурянето на организациите от фашистки тип и се задължава да не допуска занапред съществуването на подобни организации.БСП многократно, на практика всяка от последните петнадесетина години, е изразявала протест срещу провеждането на Луковмарш. Ако някой днешен младеж няма ясни представи за най-новата ни история, то настоящото поведение на българското правителство, което се опитва да се скрие зад гърба на софийския кмет, г-жа Йорданка Фандъкова, е недопустимо. Проблемът за проявата Луковмарш е на правителството на България.Господин Премиер, давате ли си сметка, че това се случва по време на Вашето управление? Никакви официозни посещения, например на паметни места на почит към жертвите на Холокоста, не могат да затъмнят факта, че по време на Вашето управление български крайно десни радикали изразяват почит към един откровен фашист.Наскоро идейни съмишленици на тази кауза ясно заявиха намерението чрез Луковмарш София да стане общоевропейско място за почит към нацизма. Отговорността за противодействието на тези стремежи е и на Външното, и на Вътрешното и на Правосъдното министерство и най-вече лично Ваша, като човек, оглавяващ българското правителство. Големият въпрос е за популяризирането и налагането на фашистки, нацистки и други радикално антидемократични идеи в днешна България. Фюрерското начало е ключова характеристика на фашистките режими.Днешният пълзящ авторитаризъм и прояви на фашизъм и неонацизъм в държави от Източна Европа предизвикват безпокойството на демократично настроените граждани и цялата демократична общност.Силите, които се стараят да реабилитират фашизма днес, прикриват факта, че по решение на Великите сили - САЩ, Великобритания и СССР, в България, както и във всички страни, подлъгали се да станат сателити на Хитлер, се провеждат трибунали за съдене на виновниците за въвличане на държавите на страната на Хитлер.Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер. Десет години след сключването на Парижкия мирен договор България не бе допускана в ООН именно като фашизирана страна, станала част от Оста „Рим - Берлин - Токио\".Днес, Г-н Премиер, Вие сте изправен пред избор или да реабилитирате фашизма, или да се изправите срещу него!Не допускаме, че правителството се ангажира с каузата за реабилитация на фашизма и в същото време очакваме ясни действия от Вас за ограничаване и изкореняване на тези уродливи политически явления. \" ", "date": "2018.02.13", "title": "БСП за Луковмарш: Г-н Премиер, изправен сте пред избор или да реабилитирате фашизма, или да се изправите срещу него!"}
{"url": "http://www.cross.bg/zona-lozenetz-ylitzite-1567760.html", "text": "/КРОСС/ „Зелeната зона\" в София се увеличава. Очаква се платено паркиране да обхване нови територии от кварталите „Оборище\", „Възраждане\", „Лозенец\" и „Красно село\".  Разширението на зоната е поискана от районните кметове, а последната дума има Столичният общински съвет.След като през септември „Лозенец\" и „Средец\" се присъединиха към зелената зона за паркиране, сега за същото настояват и кметовете на „Оборище\", Възраждане\", „Красно село\" и горната част на „Лозенец\". До това се стигна след обществени обсъждания с жителите на засегнатите райони. Основният им мотив е, че по този начин ще паркират по-лесно пред домовете си, както и че така ще се освободят зелените площи от паркираните автомобили.По предложението на районния кмет на „Красно село\" Христо Апостолов, платеното паркиране ще обхване зона в карето от улици между булевардите „Иван Гешов\", „Пенчо Славейков\", „Ген. Тотлебен\" и „Георги Софийски\".За „Възраждане\", кметът Савина Савова предлага зелена зона за се обособи между булевардите „Сливница\"   „Константин Величков\", „Александър Стамболийски\", „Ген. Скобелев\", улиците „Опълченска\" и „Димитър Петков\".Район „Оборище\" вече частично се сдоби със зелена зона. Сега новото предложение на кмета Васил Цолов е да се присъединят улиците в карето между булевардите „Христо и Евлоги Георгиеви\", „Данаил Николаев\", „Ситняково\" и улиците „Черковна\" и „Султан тепе\".През есента и долната част на „Лозенец\" мина към зелената зона. Сега същото се предлага и за останалата част от района.Утре на заседание на ресорната комисия към Столичния общински съвет ще бъдат разгледани предложенията на районните кметове. Местният парламент ще се произнесе окончателно на 22-и февруари.Цената за един час престой в „зелена зона\" остава 1 лев. За живеещите в тези райони годишен стикер струва 100 лева, ако обаче имате две коли - за втория се плаща 200, а за още един - цената скача със още 100 лева. ", "date": "2018.02.13", "title": "Обсъждат ново разширение на \"зелената зона\""}
{"url": "http://www.cross.bg/zaplata-depytatskata-bila-1567758.html", "text": "/КРОСС/ Средната заплата на българските депутати се вдига с 297 лв. и вече е 3540 лв. Това произтича от разпространените от Националния статистически институт (НСИ) данни за средната работна заплата в страната през последното тримесечие на 2017 г.През декември 2017 г. средната заплата в обществения сектор, която служи за изчисляване на депутатската, е била 1180 лв., докато септемврийската, по която се изчисляват в момента депутатските заплати, е била 1081 лв., пише в. „24 часа\".Според правилника на парламента депутатската заплата е три пъти средната в обществения сектор през последния месец на предното тримесечие. Т.е. досега е била 3243 лв., а сега става 3540 лв.Председателят на парламента взима с две трети от депутатската заплата повече, без да се брои добавката за трудов стаж. Най-висока заплата в управлението взима президентът - двойна на депутатската. Така основната заплата на Румен Радев сега става 7080 лв., а досега е била 6486 лв. Това е основната заплата без добавки за трудов стаж, звания и др. ", "date": "2018.02.13", "title": "Депутатската заплата се вдига с 297 лева"}
{"url": "http://www.cross.bg/nikolov-nikolaii-beshe-1567755.html", "text": "/КРОСС/ Управляващите в Столична община ни хвърлят прах в очите за борбата срещу мръсния въздух. Това коментира общинският съветник от групата на БСП Николай Николов след днешното заседание на Комисията по опазване на околната среда, земеделие и гори. По една от точките заместник-кметът Йоана Христова изнесе информация относно изпълнението на заложените мерки в Програмата за управление качеството на атмосферния въздух на СО за периода 2015-2020 година.\"Стори ми се, че на Йоана Христова й бяха събрали информация от медиите и тя ни я прочете хронологично. За мен този \"отчет\" е отбиване на номера. Опит за някакъв пиар, който е крайно неуспешен, коментира Николай Николов. - Обикновен пиар беше и зеленият билет, който беше пуснат еднократно при това в неделен ден. Същото като \"уникалното\" отиване на работа на кмета Фандъкова с тролей, придружена от дузина журналисти и фотографи, за да бъде отбелязано събитието. Много хитро управляващите се активизираха и за почистване и оросяване на определени квартали в София. Съвсем ясно е защо са подбрани точно \"Надежда\", \"Красно село\" и \"Красна поляна\". Там са поставени станции за измерване чистотата на въздуха. Да припомня само, че в цяла София те са само 5 на брой\".Според Николай Николов подобни действия са чиста проба лицемерие от страна на управляващите. \"Всички квартали в София трябва да бъдат почиствани и поддържани еднакво, коментира още той. - Сега вече си обяснявам защо беше отхвърлено моето предложение да бъде поставена минимум по една станция за измерване на фини прахови частици във всеки район на града ни. Крайно цинично прозвуча и призивът на кмета Фандъкова хората да се отопляват на ток. Ако гражданите имаха пари да си позволят да се отопляват на ток, нямаше да използват за отопление, каквото им попадне\". ", "date": "2018.02.13", "title": "Николай Николов: Управляващите в СО ни хвърлят прах в очите за мръсния въздух"}
{"url": "http://www.cross.bg/siriya-lavrov-sili-1567741.html", "text": "/КРОСС/ Външният министър на Русия Сергей Лавров предупреди, че в Сирия САЩ действат едностранно по \"опасен начин\", подкопавайки целостта на арабската държава, съобщава \"Ройтерс\", позовавайки се на РИА Новости.Лавров също повтори, че Русия продължава да поддържа подкрепата си за участие на кюрдите в сирийския мирен процес.Изглежда, че САЩ планират да останат в Сирия дълго, може би завинаги, разкри Лавров позицията на Москва.Според него Вашингтон се опитва да създаде квазидържава на голяма част от територията на Сирия - от източния бряг на река Ефрат до иракската граница.Междувременно Кремъл обяви, че няма информация за убити руски наемници в Сирия, подчертавайки, че знае само за руски граждани в държавата, които са от въоръжените сили на Русия.Говорителят на Кремъл Дмитрий Песков коментара медийна информация, че този месец са убити руски наемници по време на сблъсъци между водените от САЩ коалиционни сили срещу проправителствени сили в сирийската провинция Дейр ез Зор.\"Ние нямаме информация за други руснаци в Сирия\", каза Песков. ", "date": "2018.02.13", "title": "Лавров: САЩ създават квазидържава между Ефрат и границата с Ирак"}
{"url": "http://www.cross.bg/roditeli-standart-prezhivee-1567730.html", "text": "/КРОСС/ Част от новия проект за медицински стандарт за „Акушерство и гинекология\" скара лекари, юристи и родители. Той беше публикуван на страницата на Министерството на здравеопазването след обществено обсъждане миналата седмица. В новата версия на стандарта е въведено следното: „Потенциална жизнеспособност на плода\" е термин, който се въвежда за плод от бременност, постигнала срок 25+0 гестационни седмици и/или при тегло на плода, равно и над 700 грама, и е налице потенциална възможност да преживее без интензивно дихателно подпомагане\".Юристи и родители се притесняват, че така формулиран новият стандарт подлежи на тълкувание. „Всички деца, които отговарят на тази дефиниция, могат да бъдат регистрирани като субект на правото и да получат акт за раждане, ако не отговарят - бебето се счита за аборт и опасен отпадък\", поясни адвокат Мария Шаркова в ефира на БТВ.По повод определението „да преживее без интензивно дихателно подпомагане\" проф. Боряна Слънчева от „Майчин дом\" заяви, че това „най-вероятно е чисто техническа грешка\", която ще бъде редактирана. „Всеки човек, за да живее, има определени атрибути - достатъчно изграден бял дроб, системи и други. Грамажът не е толкова от значение, от значение е гестационната възраст. Анатомичното изграждане завърша 36-та гестационна седмица\", поясни Слънчева. Юристи и родители се притесняват и от липсата на условия за преживяемост на детето. „В предишния стандарт имаше възможност когато едно дете е родено под тези грамове и първоначално се счита като неродено, ако преживее три дни да се регистрира. В момента няма механизъм ако това дете се развива и расте да му се даде шанс\", смята Шаркова.Слънчева категорично отхвърли тези притеснения, като добави, че преживяемостта е добавена в мотивите към медицинския стандарт. „Ние ще държим да бъде абсолютно изяснен този въпрос и „да живее без интезивно дихателно подпомагане\" да бъде премахнато. Искаме да има ясно обяснение за децата, които се раждат под определената граница, какво точно ще се случва\", допълва Мая Красимирова от родителска организация.  ", "date": "2018.02.13", "title": "Промяна в границата между раждане и аборт втрещи родители и юристи"}
{"url": "http://www.cross.bg/zheleznitzite-proverki-istanbylskata-1567732.html", "text": "/КРОСС/ Огромната част от пълнолетните българи се оказват въвлечени в дебата за Истанбулската конвенция. Сериозно е неодобрението към документа. Други теми от публичния дебат в последните дни обаче срещат одобрение - например, проверките на компетентните органи в различни сектори. Това са част от изводите от изследователската програма на \"Галъп интернешънъл\", независима от външно финансиране.86% са чули за Истанбулската конвенция. Това на практика означава всички. Сред чувалите 58% не одобряват България да я приеме, а 19% одобряват България да приеме документа. Съотношението е приблизително три към едно. Останалите се колебаят. Във всички социални групи преобладава отрицанието. Известно изключение са привържениците на ГЕРБ, където близо една трета приемат конвенцията, а две пети все пак я отхвърлят.По този въпрос едва ли има огромна запознатост, но в такива обществени дискусии е важно да се провери най-вече какъв образ се е създал. Общият имидж на конвенцията е негативен за българите.От темите от последните дни сериозно се подкрепят най-вече различните типове проверки на съответните контролни органи - проверки на имущество, проверки на кметове, проверките в железниците и т.н.Например, 78% споделят мнението, че никога не е късно да се проверява нечие богатство. 20% обаче смятат, че вече е много късно.По повод скорошните разкрития по отношение на железниците, респондентите са помолени да дадат цялостна оценка на БДЖ по скалата от 2 до 6. Средната оценка е 3.2. Тя е доста нисък атестат за общото състояние на железниците, макар и да не е безнадеждно лош.Обществото е съгласно, че положението с подобни системи като железниците е твърде тежко, но дава и шансове за поправяне. ", "date": "2018.02.13", "title": "\"Галъп\": 58% са против Истанбулската конвенция"}
{"url": "http://www.cross.bg/rabota-posrednikut-chyzhbina-1567734.html", "text": "/КРОСС/ Агенцията по заетостта прекрати регистрацията на 16 фирми, които посредничат за наемане на работа в чужбина в периода 2015-2017 г. Повод за прекратяването на дейността им са констатирани нарушения от Главна инспекция по труда. След установяването на нарушенията има влезли в сила наказателни постановления.Нарушенията, които се срещат най-често са събиране на такси от търсещите работа за посредничеството; изпращане на работа в чужбина без посредникът да е сключил посреднически договор с чуждестранен работодател; посредникът не предоставя на работниците индивидуален трудов договор за наемане на работа по Наредба за условията и реда за извършване на посредническа дейност по наемане на работа.Други нарушения, които са довели до прекратяване на регистрацията на фирмите посредници, са, когато посредникът не предоставя на работниците пълна информация в трудовите договори, включително данни за длъжности, на които ще бъдат наети лицата, срока на наемането, работното време, трудовото възнаграждение, битовите условия и др.; когато посредникът не сключва посреднически договор с търсещото работа лице за намиране на работа или не поддържа електронен регистър за търсещи и устроени на работа лица.Единствената обществена служба за заетост, която провежда активни мерки за подробно информиране и превенция на рисковете при работа в чужбина, е Агенция по заетостта.Информационни кампании се провеждат чрез бюрата по труда.Агенцията разпространява актуални материали, съдържащи информация за условията на живот и труд в различните държави. Информационните кампании акцентират върху рисковете от нерегламентирана работа и злоупотреби при заплащането, социалното и здравно осигуряване и правата и задълженията на работниците. ", "date": "2018.02.13", "title": "Прекратиха дейността на 16 фирми, посредници за работа в чужбина"}
{"url": "http://www.cross.bg/zapazeni-predava-samolet-1567736.html", "text": "/КРОСС/ Специалисти от Междудържавната авиационна комисия (МАК) на Руската федерация потвърдиха, че записите от последния полет на Ан-148 на „Саратовски авиолинии\" са запазени и може да бъдат разшифровани, предава РИА \"Новости\", като се позовава на съобщение, публикувано на официалната интернет страница на МАК.Работата по двете черни кутии на разбилия се самолет са продължили през цялата нощ, но е завършила успешно с копирането на информацията, записана на устройствата. Уточнява се, че специалистите са успели да копират информацията от общо 16 полета на машината, след което са пристъпили към разшифрирането ѝ, предава \"Фокус\".", "date": "2018.02.13", "title": "Записите от черните кутии на разбилия се самолет са запазени"}
{"url": "http://www.cross.bg/ohrana-gurtziya-korab-1567733.html", "text": "/КРОСС/ Гръцките власти съобщиха, че патрулен плавателен съд на турската брегова охрана се е сблъскал с кораб на бреговата охрана на Гърция до спорни острови в Егейско море, заради които двете държави бяха близо до война през 1996 г., съобщава \"Франс прес\".Бреговата охрана на Гърция поясни, че няма пострадали хора, въпреки че по кърмата на гръцкия плавателен съд има щети след удара с предната част на турския кораб. Допълва се, че не са известни към момента точните обстоятелства. Инцидентът е станал вчера вечерта.Гръцкият кораб е акостирал на остров Лерос за поправка.Двата кораба са били до необитаемите острови Имиа/Кардак, оспорвани от Гърция и Турция.Подобен инцидент имаше на 17 януари. ", "date": "2018.02.13", "title": "Кораби на бреговата охрана на Гърция и Турция се сблъскаха"}
{"url": "http://www.cross.bg/grypata-mitov-nakazatelen-1567735.html", "text": "/КРОСС/ Специализираният наказателен съд наложи ефективни присъди на групата на Иван Митов, разпространявала наркотици в Слънчев бряг и Банско.Специализираният наказателен съд наложи тригодишна ефективна присъда на Иван Митов, ръководил от януари 2014 г. до август 2016 г. 7-членна организирана престъпна група за разпространение на наркотици в курортите Слънчев бряг и Банско.Наказания лишаване от свобода получиха и останалите участници в групата.Три години затвор при първоначален строг режим съдът наложи и на Стойко Стоев. Две години - на Димитър Тодев, 1 г. и 10 месеца на Марио Говедарев, Методи Зайков и Божидар Станулов. Една година и 8 месеца е наказанието на Петър Димитров. Присъдите са приведени в изпълнение.Делото в Специализирания наказателен съд е гледано, след като Митов и участниците в групата се признават за виновни и подписват споразумение със Специализираната прокуратура за размера на наказанието.Специализираният наказателен съд наложи ефективни присъди на групата на Иван Митов, разпространявала наркотици в Слънчев бряг и Банско.Специализираният наказателен съд наложи тригодишна ефективна присъда на Иван Митов, ръководил от януари 2014 г. до август 2016 г. 7-членна организирана престъпна група за разпространение на наркотици в курортите Слънчев бряг и Банско.Наказания лишаване от свобода получиха и останалите участници в групата.Три години затвор при първоначален строг режим съдът наложи и на Стойко Стоев. Две години - на Димитър Тодев, 1 г. и 10 месеца на Марио Говедарев, Методи Зайков и Божидар Станулов. Една година и 8 месеца е наказанието на Петър Димитров. Присъдите са приведени в изпълнение.Делото в Специализирания наказателен съд е гледано, след като Митов и участниците в групата се признават за виновни и подписват споразумение със Специализираната прокуратура за размера на наказанието. ", "date": "2018.02.13", "title": "Ефективни присъди за Иван Митов и групата му за разпространение на наркотици"}
{"url": "http://www.cross.bg/obshtinskite-bolnitzi-durzhavata-1567737.html", "text": "/КРОСС/ От Сдружението на общинските болници заявиха, че са дискриминирани от държавата и я обвиняват, че отделя повече пари и внимание на болниците с държавно участие, като така обрича общинските на фалит, съобщава БНР.Председателят на Националното сдружение на общинските болници /НСОБ/ д-р Неделчо Тотев обясни, че това, което изведе лекари и граждани на протест преди месец, не получи никакво разбиране от държавата за решаване на проблемите в общинското здравеопазване.В тази връзка Тотев обяви, че общинските болници са готови за нови протести и се обмислят по-радикални действия. По думите му в момента по места се организират подписки, тъй като след последния протест нищо не се е променило. Тогава от общинските болници настояваха за финансова помощ от държавата в размер на 30 млн.лв., увеличаване на цените на около 17 клинични пътеки, по които основно се работи в общинските болници, както и промяна в изискванията на медицинските стандарти.Сдружението се срещна последователно с представители на НЗОК, на Министерството на здравеопазването и на Комисията по здравеопазване в Народното събрание с искания за промяна в цените на клиничните пътеки, по които се работи най-често в общинските болници, както и с настояване за 30 милиона лева финансова помощ от държавата за спасяване на общинското здравеопазване.В последните дни министърът на здравеопазването Кирил Ананиев е обяснил, че до три месеца се готви нов модел на здравеопазване и тогава той ще бъде представен за обществено обсъждане. Това изключително много притеснява Националното сдружение на общинските болници. Според тях този срок е твърде кратък, а общинските болници дотогава ще са пред фалит. Освен това е станало ясно, че промяна в цените на клиничните пътеки няма да има. Лекарите считат, че общинските болници няма да могат да излязат от този колапс и връщането отново и на Националната здравна карта, и на медицинските стандарти, ще доведе до закриването им.", "date": "2018.02.13", "title": "Общинските болници готвят протести и по-радикални действия"}
{"url": "http://www.cross.bg/karakachanov-simeonov-neshto-1567739.html", "text": "/КРОСС/ Сред „Обединени патриоти\" очевидно наистина има напрежение. По-рано днес затова призна лидерът на НФСБ , че прекалено много се изявявал в медиите и това създавало тягостната обстановка.Каракачанов обаче отхвърли обвиненията, че заради него имало напрежение в коалицията, отправени именно през медиите от Симеонов.По думите на лидера на ВМРО, този, който отказва диалога, е самият Симеонов.\"Аз, когато имам нещо да му казвам, му звъня по телефона или отивам в кабинета му и му го казвам. Когато той има да ми казва нещо, го казва през медиите\", обяви Каракачанов пред „Канал 3\".\"А той, когато има да ми казва нещо - \"няма разговор\". Ами как да има разговори, като той не си вдига телефона и се прави на сърдит за нещо, и аз не знам какво\", недоволства лидерът на ВМРО.Каракачанов беше категоричен, че няма какво да изяснява с никого.\"Аз смятам, че нищо нередно не съм направил. Изразявам мнението си такова, каквото го виждам, че е правилно. И както виждам обществото ме одобрява. Ако някой иска да си изяснява нещо, има ми телефона, знае ми кабинета, на един площад се намираме, дето се казва\", коментира той желанието на Симеонов да седнат на една маса тримата със Сидеров, защото нещата в коалицията куцали и имало напрежение.По повод констатацията на Валери Симеонов, че това напрежение било \"грешка на растежа\", Каракачанов не спести ирония:\"Е, пораснал съм отдавна все пак, завършил съм висше образование, изкарал съм докторска степен. Изчел съм един-два вагона книги. Мисля, че няма нужда да раста още - 1,85 м.  Приличен рейтинг в обществото. За къде да раста повече?\", засмя се Каракачанов.Лидерът на ВМРО повтори още веднъж какво е заявил Волен Сидеров като председател на парламентарната група  - че, ако депутати от ПГ на ОП гласуват за Истанбулската конвенция или се ошумолят и ги няма в залата, когато се гласува, ще бъдат изключени от групата.Каракачанов е съгласен със Сидеров, че общественото настроение против тази конвенция е толкова силно, че приемането й може да доведе до падането на правителството.", "date": "2018.02.13", "title": "Каракачанов: Как да говоря със Симеонов, като се прави на сърдит и не си вдига телефона"}
{"url": "http://www.cross.bg/priem-kaloyan-ychilishta-1567731.html", "text": "/КРОСС/ Децата в София имат нужда от качествено образование във всяко училище на територията на града и Столична община е длъжна да го осигури. Това заяви председателят на групата на БСП в СОС Калоян Паргов по време на обсъждането на новите Наредби за прием на деца в общинските детски градини и в първи клас в общинските училища. Калоян Паргов, който е заместник-председател на Комисията и експертът по образование към групата на БСП в СОС Александър Грозданов се включиха в обсъждането с конструктивни предложения, част от които бяха приети от управляващите в Столична община.\"С експертите на БСП в образованието имахме много срещи с различни родителски организации, за да чуем тяхното мнение за проекта за нова Система за прием на ученици в първи клас в общинските училища на територията на СО, каза Калоян Паргов. - Най-голямото притеснение на всички е свързано с качеството на образователната система в различните райони на София. От години настояваме кметът Фандъкова да направи така, че да има балансиран прием навсякъде в София и да не се обезлюдяват училища. А сега тепърва се търси начин за справяне точно с това - училища, които не са предпочитани заради лошо качество на образованието, което предлагат, се обезлюдяват и тежат на бюджета. Радвам се, че гражданските организации са толкова активни и ние, от БСП, подкрепяме исканията и предложенията им. Доволен съм също така, че с общи усилия упражнихме натиск и част тези искания и предложения бяха приети от управляващите. Така напрежението между родителите и общината ще намалее и се радвам, че ние, от БСП, помагаме за това\".Част от предложенията, които бяха направени, са точките за дете от многодетно семейство да бъдат увеличени. В критериите да бъде добавено и \"дете на самотен родител\", а заповедта за прилежащите райони да стане част от самата Наредба за прием на деца в първи клас.  ", "date": "2018.02.13", "title": "Калоян Паргов: Децата в София имат нужда от качествено образование и СО е длъжна да го осигури"}
{"url": "http://www.cross.bg/iliya-yakov-agentziyata-1567722.html", "text": "/КРОСС/ Яков е новият Digital Creative Director в All Channels | Advertising, част от All Channels Communication Group. В агенцията Илия Яков приема предизвикателството с опита си да допринесе за развиването на групата, както и да отговаря за интеграция на кампаниите в дигиталната среда. Илия става част от стратегическия екип на агенцията, като основните му функции са свързани с разработки в областта на експириеншъл маркетинга и онлайн присъствието на марките, с които агенцията работи.Груповият творчески директор на All Channels Communication Group Марин Костов - Мъро коментира, че с Илия се познават от доста време и го радва възможността, че от тази година ще могат да работят заедно по култови брандове като Jameson, Stolichno, Starobrno и The Mall.Илия Яков започва кариерата си в далечната 2006 година в рекламна агенция \"К+К\", след което натрупва опит в PRO BG и bTV, като част от отдел, който развива интеграцията на дигитални системи за управление на ресурси.Професионалният път на Илия в областта на дигиталната реклама и маркетинга го отвежда в TBWA, а след това и в  Saatchi & Saatchi, където поема ролята на Creative Leader на дигиталната агенция Saatchi Interactive. В продължение на две години Илия Яков води екипа на Ogilvy Sofia като творчески директор. От същото време са и знакови за агенцията кампании като \"Балконтурист\" за IKEA, ребрандирането културна ракия и launch кампанията за кренвирши \"Аз Ям\". Освен това, може да се похвали с наградени кампании за брандове като Аudi, Загорка и други. Участвал е като жури на международни фестивали в Грузия и Украйна, а в личен аспект голямата му страст е колекционирането на плочи и готвенето на големи парчета месо.\"Радвам се, че ще имам възможност да работя в гъвкав екип, в една от малкото независими агенции, които имат за цел да предоставят цялостни услуги на клиентите си. Желанието ми е заедно да развиваме устойчиви във времето стратегически значими идеи\", коментира Илия Яков. ", "date": "2018.02.13", "title": "Илия Яков поема длъжността Digital Creative Director в All Channels | Advertising"}
{"url": "http://www.cross.bg/hera-potuvaneto-godini-1567720.html", "text": "/КРОСС/ На 13 февруари отбелязваме 14 години от един от най-трагичните инциденти в историята на българското корабоплаване. 14 години след потъването край Босфора \"Хера\" продължава да пази своята тайна. Натовареният с въглища кораб отнесе на дъното голяма част от екипажа и тайната защо и по каква причина е потънал толкова бързо в ледения 13 февруари 2004 година. На борда на „Хера\" пътуваха 17 българи и двама украинци. 13 от тях са родени край морето варненци, в това число и капитанът Атанас Атанасов. Той, заедно с други 13 български мъже, е сред безследно изчезналите. След потъването на кораба бяха открити телата едва на петима души от екипажа.Във фаталния ден по обяд моторният кораб, натоварен с въглища, който плава от Керч, Украйна, за Гебзе, Турция, е спрян преди Босфора от служба \"Управление на трафика\", защото е трябвало да изчака в открито море - заради лошото време проливът е бил затворен. За анализатори на трагедията още тогава е било необяснимо защо турската служба, докато държи \"Хера\" в открито море, пропуска 11 други съда от сутринта до обяд.На 800 метра се намира българският кораб \"Вежен\". Капитанът му Явор Миланов дава сигнал, че \"Хера\" се преобръща и вижда кърмата на кораба, издигната над повърхността. След минута, точно в 12:50 ч., \"Хера\" вече не се забелязва над водата. Скоростта на вятъра е 90 км/ч, а вълнението на морето - 6 бала.След 40 дни турските водолази изваждат 5 трупа - на главния механик Петър Жеков Колев, на втория механик Олександр Серафимович, на третия механик Олексий Левченко, на електротехника Никола Спахиев и на стажант-механика Христо Милков.Лошото състояние на „Хера\", силното вълнение и действията на капитана са причините за потъването на плавателния съд, разкриха няколко години след инцидента от Националната следствена служба. Тогава от следствието увериха, че са проверени всички подадени сигнали, които касаят съдбата на екипажа на „Хера\". Проверявана била дори и Академията на МВР в Симеоново, както и турски затвор, а запитвания за изплували тела са били изпратени до всички държави, които граничат с Черно море. Неофициалните версии за трагедията с „Хера\" обаче са много и зловещи. Роднини на част от изчезналите моряци бяха убедени, че две турски подводници и една руска са причинили трагедията. Според друга теория „Хера\" е превозвал нерегламентиран товар, който е трябвало да бъде запазен в тайна. Друга мълва гласи, че моряците са живи, но укрити защото са станали свидетели на нещо, което не е трябвало да виждат. Според моряци с дълъг страж в плаването единствено и само бурята е причинила потъването на кораба. Други пък смятат, че той е бил прекомерно натоварен. Едно от най-злокобните предположения гласи, че собственикът на „Хера\" не е дал разрешение да му бъде помогнато, тъй като спасителната операция е много по-скъпа от щетите по потъване на кораба.Липсата на разрешение за втори подводен оглед в Турция още повече засилва съмненията, че истината се потулва. А по турските закони 10-годишният давностен срок за подновяване и искане на допълнително разследване вече е изтекъл.14 години след морската трагедия все още са в неизвестност: капитанът Атанас Атанасов, първият пом.-капитан Петър Петров, вторият пом.-капитан Боян Станков, боцманът Начо Начев, Кирил Димов, Свилен Спасов, Илия Димитров, Филко Фердинандов, Пламен Димитров, Светослав Георгиев, Стефан Пеев, Желязко Колев, Мартин Минчев и Александър Каменов.", "date": "2018.02.13", "title": "14 години след потъването: Тайната \"Хера\" остава неразбулена"}
{"url": "http://www.cross.bg/nefertiti-bila-kozha-1567727.html", "text": "/КРОСС/ Възстановената по ДНК анализ глава на Нефертити показа, че обратно на разпространеното мнение тя е била с бяла, а не с тъмна кожа, стана ясно от проучването направено в рамките на предаването \"Експедиция в неизвестното\" на \"Травъл ченъл\".Както е известно, през 1898 година в Долината на царете в Египет бе открита добре запазена женска мумия, съобщава\"Дейли мейл\", цитиран от .През 2010 година при генетична експертиза бе установено, че тази мумия е на майката на фараона Тутанкамон - Нефертити. Тя е дъщеря на фараон Аменхотеп III и царица Тии. Била е и сестра, и съпруга на Ехнатон, фараонът, който въвежда Амон или Слънцето като главен бог в Египет.Нейната красота била легендарна приживе, съобщават исторически източници. Това се потвърждава и от намерения бюст на царицата, макар че произведението се счита за идеализирано.Именно по изолираната ДНК са били разчетени най-важните особености на Нефертити. Така на основата на тези данни е възстановен и образа ѝ. Оказало се, че тя е имала бяла кожа, а чертите на лицето ѝ съвпадат с тези от бюста . ", "date": "2018.02.13", "title": "Легендарната Нефертити била със светла кожа"}
{"url": "http://www.cross.bg/koma-shymaher-chetvurtata-1567723.html", "text": "/КРОСС/ Професор Марк Оберман, директор на центъра по неврология в германската клиника \"Асклепиос\" вдъхна нови надежди за връщане на Михаел Шумахер към нормалния начин на живот, предава „Спортал\". Той обяви пред \"Мундо Депортиво\", че между 30 и 40 процента от пациентите в кома се събуждат на четвъртата година от травмата. Седемкратният световен шампион във Формула 1 е именно в този период на възстановяване след инцидента със ски във Франция в края на 2013-а.\"Не губете надежда. Пациентите в будна кома възприемат много повече, отколкото ние си мислим. Любовта е много важна. Да си докосват ръцете с близките е важно до излизането им от комата. Между 30 и 40% от пациентите се събуждат от комата и идват в съзнание на четвъртата година след получаването на мозъчната травма\", обяви д-р Оберман.Такъв е случаят с Карола Тим, която се събудила от кома пет години по-късно и вече води почти нормален живот.\"За мен през цялото време беше ясно, че лежа в кома. Възприемах всичко, което се случваше около мен\", казва самата тя.Шумахер пострада при инцидент на ски в курорта Мерибел в края на 2013-а, при който получи тежка черепно-мозъчна травма. Оттогава той е в кома и още не е излязъл от нея.", "date": "2018.02.13", "title": "Германски лекар върна надеждите за Михаел Шумахер"}
{"url": "http://www.cross.bg/napravil-subraha-poiskaha-1567724.html", "text": "/КРОСС/ Мълчалив протест пред съда в Пловдив. Десетки се събраха, за да поискат доживотен затвор за убиеца на млада жена от село Куртово Конаре. Обвинен за престъпленето е нейният годеник, който призна, че е извършил убийството от ревност.Час преди делото над 50 близки и приятели на убитата Милена се събраха пред Съдебната палата, носейки нейни снимки и поискаха справедлива присъда. Родителите на момичето, останало завинаги на 26, поискаха 400 хиляди лева кръвнина.28-годишният мъж направил пълни самопризнания. Разказал, че убил приятелката си заради болезнена ревност. Двамата се скарали преди тя да излезе за работа. Когато тръгнала, той изтичал след нея и я пробол в сърцето. След това се прибрал и се направил на заспал. Според защитата става дума за нелеп инцидент, а не за убийство. ", "date": "2018.02.13", "title": "Протест в Пловдив заради убийството на млада жена"}
{"url": "http://www.cross.bg/pytin-ne-strada-ot-tezhka-bolest-nastinal-e-1567728.html", "text": "/КРОСС/ Руският президент Владимир Путин се е простудил, но продължава работата си, заяви говорителят му Димитрий Песков, цитиран от Лента.ру.\"Никакво сериозно заболяване няма. Всичко е нормално (...) Зима е, разбирате\", отбеляза представител на Кремъл в отговор на запитване защо са отменеи няколко събития с участието на държавния глава.Песков обясни, че едно от събитията, съвещание по микроелектроника, е било отложено защото \"материалите не били готови за обсъждане в присъствието на президента\". ", "date": "2018.02.13", "title": "Путин не страда от тежка болест, настинал е"}
{"url": "http://www.cross.bg/leva-singul-live-1567729.html", "text": "/КРОСС/Лудогорец домакинства на Милан в четвъртък в 1/16-финален мач от Лига Европа. Прогнозата на „Еврофутбол\" е срещата на стадион „Лудогорец Арена\" да завърши в полза на гостите. Коефициентите за победител са съответно 2.08 за италианците срещу 3.28 за тима от Разград. Всички възможности на букмейкърската къща за предстоящия сблъсък можете да видите .  Ето и други предложения на „Еврофутбол\" от възобновените сблъсъци от Шампионската лига и Лига Европа:Цървена Звезда - ЦСКА Москва                                Сингъл, Live, ТОП „1\"- 2.75 „Х\"- 2.97 „2\"- 2.64Базел - Манчестър Сити                                            Сингъл, Live, ТОП „1\"- 8.65 „Х\"- 5.15 „2\"- 1.30Ювентус - Тотнъм                                                     Сингъл, Live, ТОП „1\"- 2.17 „Х\"- 3.02 „2\"- 3.46Порто - Ливърпул                                                      Сингъл, Live, ТОП „1\"- 2.88 „Х\"- 3.34 „2\"- 2.21   Реал Мадрид - Пари Сен Жермен                             Сингъл, Live, ТОП „1\"- 2.29 „Х\"- 3.54 „2\"- 2.63Наполи - РБ Лайпциг                                                             Сингъл, Live, ТОП „1\"- 1.94 „Х\"- 3.42 „2\"- 3.44Лион  - Виляреал                                                       Сингъл, Live, ТОП „1\"- 1.92 „Х\"- 3.35 „2\"- 3.55Херта Берлин - Майнц 05                                         Сингъл, Live, ТОП „1\"- 1.98 „Х\"- 3.18 „2\"- 3.54 Григор Димитров ще играе срещу Юичи Сугита на 14 февруари в турнира от сериите АТП 500 в Ротердам - Холандия. Българският тенисист е с коефициент за победа 1.15 срещу 3.00 за японския състезател. Другите 15 предложения на букмейкърската къща за двубоя вижте . Изключително оспорвано се очаква да бъде днешното дерби от волейболната Суперлига между отборите на Левски и ЦСКА. „Еврофутбол\" дава лек аванс на „червените\" с коефициент 1.52 срещу 1.83 за съперниците им. Вижте всички прогнози за сблъсъка . Битките за медалите в 23-те зимни олимпийски игри в Пьонгчанг - Южна Корея, са в разгара си. Възможностите на българския букмейкър за всички спортове, представени на форума, ще откриете . Европейските футболни първенства донесоха големи печалби на участниците в „Еврофутбол\" тези дни. Познавач от Кърджали си тръгна с  след вярна прогноза за три мача в права колонка, а негов колега от София, избрал срещи от испанската Примера дивисион и фрнеската Лига 1, спечели   С три познати мача в права колонка пак столичанин грабна  Майсторски осребри познанията си и участник от Бургас, който с 10 лева прибра за девет мача в права колонка. Факир на играта от Троян пък инвестира само 4 лева, а спечели  за 8 мача в права колонка. София и Добрич поведоха в класацията за най-хубави печалби от виртуални конни надбягвания. Успешната формула включваше прогноза за Първи двама, с която столичанин грабна , а в Добрич участници на Еврофутбол увеличиха приходите си съответно с  и . Имаше и трети удар в Добрич - за , с предвиждане за Дубъл. Фенове на конните надбягвания от Дулово също стигнаха далече с постижения от  и  за комбинация от Първи двама, Първи трима и Трио. За  участник от Стражица събитията също се развиха благоприятно. Той игра за Победител и си тръгна с .  30-те срещи от МАКСГОЛ може да намерите . Суперджакпот 15 към 12.30 часа на 13.02.2018 г. е на стойност  лева, а срещите от него можете да намерите . Натрупаната сума в Джакпота с 13 срещи е  лева, а мачовете, с които можете да играете за него, ще откриете .  ", "date": "2018.02.13", "title": "\"Еврофубол\" очаква Лудогорец да отстъпи пред Милан "}
{"url": "http://www.cross.bg/ikonomika-sivata-zashtoto-1567725.html", "text": "/КРОСС/ Скептик съм по отношение на намаляването на сивата икономика, защото в България контрабандата е налице, крият се трудови договори и се работи в сивия сектор. За съжаление не можем да се похвалим с кой знае какъв успех в битката с контрабандата. Тя би могла да се намали само ако има политически ангажимент. Без политически чадър не може да има контрабанда в огромни количества, а при нас е точно така.Ако мислите, че това се отнася само до управляващите, жестоко се лъжете. Контрабандата може да се сравни с едни шлангове, по които тече нещо. Ако си в управлението, шлангът е с по-голям диаметър. Ако си в опозиция - той е с по-малък диаметър, но пак тече.Как да искаме да се намали, след като всички са в тази игра?Трябва да има политическа воля да се спре. Само че алчността няма предел. Независимо от това, че има минимални данъци, бизнесът прави по-широки стъпки в сивата икономика. Основната река, от която черпи сивата икономика, е криенето на ДДС. Има фирми, в които от горе до долу всички получават минимална заплата. Което не е вярно и ощетява както данъчната сфера, така и самите хора. В края на пътя, когато човек се пенсионира, се оказва с малка пенсия, защото осигуровките са ниски. Държавата е направила доста сериозни стъпки в това направление с ниските данъци. Бизнесът е ощетен от друга гледна точка - няма достъп до финансов ресурс. И тук е ролята на държавата. Ние 10 г. сме извън еврозоната, а евтиният финансов ресурс е точно там. Там и лихвите по бизнес кредитите са ниски, там има редица облекчения, които могат да се ползват. Стоенето извън еврозоната е вредно за бизнеса. Валутният борд стабилизира хаоса в нашата икономика, но това беше преди 20 г. Сега вече е крайно време да влезем в еврозоната или да се откажем от валутния борд, защото той спъва развитието на икономиката. Това, което г-жа (Ангела) Меркел (германският канцлер - бел. ред.) каза тук с половин уста, нямаше кой знае какво значение. Важното е какво казаха баварците в Германия, защото Бавария е най-силната област. Тя фактически е вратът, който движи главата на федералната република. А Бавария казва категорично „не\" на нашето влизане в еврозоната. Ако някой си мисли, че Германия ни е подкрепила, нищо не е разбрал. Баварският премиер каза: Да, заповядайте (в еврозоната), но не сте готови. Т.е. те нямат никакво намерение към момента да ни пропуснат там. Има нещо, което е изключително важно.Ако ние сега не влезем в еврозоната, това ще се отложи чак за 2022 г. Да не забравяме, че изтича мандатът на председателя на Европейската комисия Жан-Клод Юнкер, който ни е голям приятел. Ще има едно наместване на пластовете в ЕК. Отлагането е крайно вредно за нас. Имам известни опасения за това, което предложи г-н Софиянски преди време срещу сивата икономика. Става въпрос отново за влизането в еврозоната - видите ли, че и ние ще се отървем от валутния борд. В някоя нормална държава без корупция и сива икономика, това би било чудесно. При нас има прекрасни специалисти, които могат да управляват централната банка. Тя не е банка като банка - няма пари. Биха могли да се справят с огромното предизвикателство, а то е освобождаването на един огромен валутен резерв от 26 млрд., който сега държим заради борда В момента, в който падне бордът, този ресурс ще е свободен. Само че ако той се използва нерационално, неефективно, и се разграби, както се случи в Гърция, ще се стигне до колапс. Като имам предвид политическата класа и нейните интелектуални качества - хората в парламента и в правителството разполагат с експерти в икономиката, но се броят на пръсти. Това е причината трудното да се удържат юздите им.Корупцията е майка на сивата икономика. Бащата е политиката. Тя стимулира сивата икономика.Най-важното е липсата на реформа в съдебната власт. Ако тя работеше бързо и ефективно, никой нямаше да си помисли да посегне. Нашето законодателство е добро, то е синхронизирано с европейското. Само че то е врата в полето, защото елитът не се съобразява с него. Ние провеждаме шумни акции, ловим корумпираните, но няма наказуемост. Всички са бели като снежинки. Категорично можем да кажем, че държавата и нейният политически елит съдействат за запазване на високите нива на сивата икономика. Те пречат на бизнеса да излезе от летаргията. Бизнесът се мъчи да направи това, което трябва в реалната икономика, ако има нормална среда. Той не може да живее и да се развива, без да има инвестиции. А хората с пари не се чувстват сигурни да дойдат в тази държава. Какво се случва с преките чужди инвестиции в течение на години? За 10 г. те са намалели много пъти. От 3 млрд. евро до по-малко от 1 млрд. Вместо да вървим нагоре, се получава обратното. Това е причината да казвам, че не ни чака ръст през следващите години. Ние просто направихме пак капитална грешка - не използвахме добрия цикъл да привлечем инвеститори, защото направихме мимикрия на реформи. ", "date": "2018.02.13", "title": "Мика Зайкова: Контрабандата у нас си има политически чадър"}
{"url": "http://www.cross.bg/akilov-stokholm-stolitza-1567726.html", "text": "/КРОСС/ Узбекистанецът Рахмат Акилов, заподозрян за нападението с камион в шведската столица от април миналата година, се призна за виновен по делото за тероризъм, който бе стартиран във вторник, предава „Франс прес\", цитирана от „Фокус\".Рахмат Акилов се яви в съдебната зала в Стокхолм с белезници и строга охрана, облечен в зелени затворнически дрехи и с обръснати глава и брада, придружен от адвоката му Йохан Ериксон.Акилов, чието искане за убежище бе отхвърлено от шведските власти през 2016 г., е положил клетва за вярност към „Ислямска държава\" в навечерието на терористичната атака в шведската столица в Европа, въпреки че джихадистката групировка така и не пое отговорност за нея.На 7 април, Акилов открадна камион за доставка на бира и го вряза на оживена пешеходна търговска улица в центъра на Стокхолм. В резултат загинаха петима души, а други 10 пострадаха. Няколко часа по-късно Акилов бе арестуван благодарение на устройства за видеонаблюдение в обществения транспорт.„Мотивът е бил да предизвика страх и да накара Швеция да прекрати участието си в коалицията срещу „Ислямската държава\", поясни адвокатът на подсъдимия.  ", "date": "2018.02.13", "title": "Обвиненият за атаката в Стокхолм узбекистанец се призна за виновен"}
{"url": "http://www.cross.bg/toplinata-elektroenergiya-izpolzvane-1567721.html", "text": "/КРОСС/ Ефективното използване на електроенергията в домакинството е особено важно през зимата, когато отоплението се превръща в най-голямото разходно перо в сметките ни за ток. През този сезон неефективното използване на уредите и липсата на надеждна изолация на дома могат значително да увеличат месечните ни разходи.ЕНЕРГО-ПРО продължава да информира за начините за разумно използване на електроуредите и за предотвратяване на излишни загуби на енергия. Ето някои съвети за пестене на ток, които са особено актуални в студеното време:- Подовата настилка от плочки, когато не е комбинирана със система за подово отопление, предполага повишена загуба на енергия. В този случай застилането с килим или друго покритие ще задържи топлината в помещението за по-дълго време.- При организиране на интериора в дома си предпочитайте подова настилка, която задържа топлината, като например паркет или дюшеме.- По-генерално решение е поставянето на подова и стенна изолация. Инвестицията би довела до значително намаляване на зимните сметки за електроенергия.- Инсталирайте програмируеми термостати на отоплителните електроуреди. Ако се снабдите със смарт термостати, можете да контролирате с точност работата им и от разстояние чрез интернет.- Не поставяйте термостата в близост до врата към неотопляемо помещение - при всяко нейно отваряне устройството ще се включва и ще изразходва излишно количество електроенергия.- Можете да поставите т.нар. рефлектори за радиатори зад отоплителните уреди, особено в случаите когато са монтирани на външна неизолирана стена. Те представляват тънък стиропор с алуминиево покритие и предотвратяват енергийни загуби в жилището.- Монтирането на отоплителния уред в ниша в стената винаги намалява ефективността на работата му.- Предпочитайте светлите тонове при боядисване на стените в дома си. Тъмните тонове в помещенията изискват осветителни тела с по-голяма мощност, за да бъде постигнато същото ниво на осветление.- Използвайте уредите съразмерно с нуждите си - съобразявайте литража на бойлерите, хладилниците, фризерите с броя на членовете в домакинството, за да не се изразходва излишна енергия за работата им.- Избягвайте ненужно честото отваряне на хладилника, фризера или включената фурна, за да предотвратите загуба на електроенергия.- Изчаквайте храната да изстине преди да я приберете в хладилника - в противен случай топлината ще накара уреда да работи повече, за да достигне зададената температура на охлаждане.- Сушенето на пране върху електрическите уреди води до понижаване на топлината в стаята и съответно до необходимост отоплителното средство да изразходи повече електроенергия.- Отваряйте широко щорите през деня, за да използвате слънчевите лъчи за естествено осветление и затопляне на помещението.- През зимните вечери спускайте завесите, за да запазите топлината в стаята, но по възможност без да преграждате пътя на топлината от отоплителния уред в помещението.Ако се отоплявате на ток през зимата, средствата за отопление са най-големият консуматор на електроенергия в домакинството. В един енергийно ефективен дом добрата изолация и разумното използване на висок клас енергийни уреди допринасят осезателно за намаляване на сметките за ток, като в същото време са фактор за редуциране на вредните емисии и опазване на околната среда.  ", "date": "2018.02.13", "title": "ЕНЕРГО-ПРО съветва как да намалим сметките за ток"}
{"url": "http://www.cross.bg/sofiya-anna-ymbal-1567714.html", "text": "/КРОСС/ Жена е откарана в болница, след като автомобилът й е паднал от моста на бул. „Александър Малинов\", съобщава „Фокус\", като се позовава на информация от СДВР.Около 10.00 часа, на мост на бул. „Александър Малинов\" до Бизнес парка в столичния квартал \"Младост\" лек автомобил, управляван от жена, губи контрол и пада от моста. Жената е откарана за оказване на медицинска помощ в болнично заведение, изясняват се обстоятелствата около случилото се.Тя е с тежка черепно-мозъчна травма съобщиха от пресцентъра на УМБАЛ \"Св. Анна\" - София. Пострадалата е приета в СО на УМБАЛ \"Св. Анна\" - София АД и незабавно е приведена за операция (която все още не е завършила) в Клиника по неврохирургия на УМБАЛ \"Св. Анна\" - София АД. Освен тежката фрактура на главата, жената е с открито счупване на ръката и фрактура на таза. Има опасност за живота й. ", "date": "2018.02.13", "title": "Тежка катастрофа в столицата, жена излетя от мост с автомобила си"}
{"url": "http://www.cross.bg/vartan-silvi-kontzert-1567715.html", "text": "/КРОСС/ Малко преди концертите ѝ в България (19-ти и 21-ти април) и няколко месеца след смъртта на рок звездата Джони Холидей, Силви Вартан ще изнесе специален концерт, посветен на бившия си съпруг и техните незабравими години заедно, в легендарната зала Le Grand Rex във Франция. Това ще бъде първият концерт, част от прощалното ѝ турне, озаглавено „Forever Sylvie\".„След 15 години спокойно мога да кажа, че истинската любов никога не умира. Някои хора успяват бързо да се възстановят и да приемат загубата на любим човек, но аз не съм един от тях. Ще бъде трудно\", споделя Силви. През март иконата на 60-те ще се върне назад във времето на свободния дух и ще потопи феновете си в няколкочасово носталгично шоу за творчеството на мъжа, съживил рок‘н‘рол музиката във Франция. Във Facebook Силви Вартан също сподели нетърпението си да излезе на сцената в Le Grand Rex за първи път и най-накрая да осъществи детската си мечта.Следващата ѝ спирка ще бъде родната и скъпа на сърцето България, която Вартан напуска още като малко момиче. Концертът в страната, който изнася през 90-те, е едно от най-разтърсващите преживявания в пъстрата ѝ кариера. Ето защо иконата на френската музика ще се върне за последен път у нас, за да си вземе финално „сбогом\" с любимата си публика в рамките на цели два концерта. Първият е във Варна на 19 април 2018 г. в Двореца на културата и спорта, вторият е на 21 април 2018 г. в София в зала 1 на НДК. Билетите са в продажба в мрежата на Eventim, бензиностанциите OMV, Билетния център НДК, и на касата на ДКС Варна на цени от 50 до 120 лева.", "date": "2018.02.13", "title": "Силви Вартан се прощава с Джони Холидей в специален концерт в Париж"}
{"url": "http://www.cross.bg/sportnite-zalozi-zalaganiya-1567711.html", "text": "/КРОСС/ Спортните залози съществуват, откакто съществуват спортовете като цяло.Първите сведения за  датират отпреди повече от две хилядолетия. Любовта на жителите на Древна Гърция към спорта води до създаването на Олимпийски игри, както и на най-ранните записи на залози върху изхода от различни състезания, част от Игрите.След гърците, манията по спортните залози завладява и Римската империя, където те са дори легализирани със закон. По-специално, римляните са правили залози на гладиаторските битки. Но дори и когато този древен вид спорт в крайна сметка престава да се практикува, любовта към залаганията оцелява и продължава да се разпространява в много други краища на Европа и света.По време на Средновековието, някои религиозни лидери се опитали да накарат властите да забранят хазарта със закони и до известна степен (и на места) са успяли. Това е принудила спортните залагания да се пренесат в ъндърграунд-а, където продължават да съществуват и дори се разрастват заедно със създаването на нови спортове и игри.По-късно в историята, хазартът става много популярен в Англия и особено залозите на конни надбягвания. Англичаните разпространяват тази практика из останалата част на света, особено в САЩ - там залозите на конни надбягвания бързо се превръщат в любимо забавление за много хора.Като цяло, интересът към залаганията не престава да се увеличава от древността до днес. Това важи с изключителна степен за цяла Европа, която се е превърнала в световен център на спортните залози.Едно от нещата, които най-много са спомогнали за разширяването на популярността на спортните залагания, е увеличаването на броя на спортните събития, на които хората биха могли да инвестират парите си. Повечето от спортовете, които познаваме днес, не са били дори създадени преди само два века. Дори и Цар Футбол, който днес е завладял целия свят, не е бил познат за никого преди 19-и век. Днес, букмейкърите предлагат залози на десетки видове спорт, от футбол и тенис до електронни спортове. , например, позволява на играчите си да залагат на близо 30 различни спорта.Колкото и да си говорим как спортните залагания са се развивали постоянно през вековете (и това да е напълно вярно), без съмнение никой друг отделен фактор не е дал по-голям тласък на спортните залагания от появата на интернет и световната мрежа.В пре-интернет ерата, спортните залагания, макар и популярни, никога не са били толкова разпространени, колкото са днес. Благодарение на уеб сайтовете за спортни залози, хората могат да залагат по всяко време, от всяко място и на всяко устройство. Вече не е необходимо залагащите да посещават пункт или офис на букмейкър - те могат да залагат от дивана си, докато гледат мач, или дори от стадиона, използвайки смартфоните си.Всичко това бе абсолютно невъзможно преди края на 90-те години, когато бяха създадени първите онлайн букмейкърски къщи. Около 10 години по-късно, букмейкърите започнаха да разработват първите си мобилни апликации, благодарение на което играчите вече могат да залагат не само когато са си вкъщи, а където и да се намират.Официалната история на спортните залагания в България може да бъде проследена до 1957 г., когато е дадено началото на играта \"Тото 1\" от Българския спортен тотализатор (БСТ), който си остава абсолютен монополист на хазартния пазар в страната до промените през 1989 г.След промените, заедно с БСТ, възможност за спортни залози започва да предлага и частната компания \"Еврофутбол\", която разработва мрежа от хиляди пунктове за залози в цялата страна.В началото на ХХI век, специалистите отчитат първият по-сериозен ръст на броя на играчите, които предпочитат да залагат във вече утвърдените по това време в Европа онлайн букмейкъри.Тенденцията на нарастване на онлайн играчите се забързва, тъй като все повече играчи разбират за предимствата на онлайн операторите, а именно по-добрите коефициенти, повечето залози, наличието на бонуси (във Fbet.bg можете да прочетете за всички бонуси на букмейкърите в България) и, разбира се, възможността да се залага значително по-бързо, без излизане от вкъщи.2013 г. е ключова за развитието на онлайн залозите в нашата страна, тъй като тогава държавата започна да изисква от операторите да притежават лиценз, за да работят в страната, както и да плащат данъци и такси. До момента, такъв лиценз са получили букмейкърите Efbet, Winbet, 7777 Националната лотария, Bet365, Betfair и Bwin.Няма как да се прогнозира как ще се развият залозите оттук нататък, но историята може да ни научи на едно - на спортни събития не е спирало да се залага, откакто съществуват спортните събития, така че няма причина да очакваме това да се промени в бъдеще.  ", "date": "2018.02.13", "title": "Историята на спортните залагания от древността до днес"}
{"url": "http://www.cross.bg/dryzhestvoto-zapoved-kantorata-1567710.html", "text": "/КРОСС/ Управителят е орган осъществяващ управлението на дружеството. Като такъв орган, управителя има широки правомощия в действията си. Разбира се управителя следва да изпълнява дейността си добросъвестно - т.е. да опазва имуществото на дружеството, да не разкрива търговската тайна, да бъде лоялен и т.н. В противен случай управителя носи отговорност за своето недобросъвестно поведение. Затова от изключително значение е кое лице ще бъде назначено за управител в едно дружество. Много често собствениците на дружества назначават за управители свои близки или приближени, като смятат, е това лице няма да причини вреда на дружеството. Не винаги обаче това се оказва така.В настоящата статия ще Ви запознаем с един реален разказ за това през какво е преминал собственик на едно дружество:„През 2000 г., с мой познат Н.П.А. учредихме дружество (ООД), в което бяхме съдружници и управители. През последните години, поради неразбирателство, отношенията между нас се влошиха. Изострените отношения станаха причина, общото събрание да вземе решение Н.П.А. да бъде освободен като съдружник и управител в дружеството. Така след освобождаването на Н.П.А., продължих сам да развивам дейността на дружеството.През 2016 г. предприех действия за продажба на собствен на дружеството недвижим имот с цел осребряване на средства за реализиране на инвестиционни цели. За продажбата на имота получих капаро. При подготовка на документите за сделката, за голяма моя изненада, неприятна разбира се, установих, че имота е възбранен, което от своя страна бе пречка за неговата продажба.Установих, че Н.П.А. докато е бил управител е издал Запис на заповед в полза на непознато за мен дружество. По този Запис на заповед дружеството е осъдено да заплати поголомната сума от 56 000 лв. Заповедта с която дружеството бе осъдено вече бе влязла в сила и на практика нямаше какво да направя. Въз основа на издадената заповед бе образувано изп. дело и бе наложена възбраната върху имота.За да мога да продам имота, бях принуден да платя задължението по записа на заповед, заедно с всички такси и разноски по делото. Заплатих сумата в размер на 63 000 лв.Реших да потърся отговорност за поведението и действията на Н.П.А. От интернет и медийното пространство разбрах за  „Иванчов и Партньори\". Свързах се с кантората и направих консултация с адвокат от кантората.Той ми обясни, че дружеството има право да търси отговорност на управителя за претърпяната вреда, тъй като заплатената сума от 63 000 лв., представлява загуба с която дружеството е намалило имуществото си.Няколко дни след срещата, кантората изготви и подаде в съда Искова молба срещу Н.П.А.По делото доказахме, че издаденият от Н.П.А. в качеството му на управител на дружеството Запис на заповед, е издадена без надлежното разрешение на общото събрание на съдружниците и без да е съществувала конкретна причина за поемане на задължение към третото лице и без това да е било необходимо за успешното функциониране на търговската дейност на дружеството или за увеличаване на неговото имущество. Представихме доказателства, че поетото задължение не е отразено в счетоводните книги, годишните данъчни декларации и счетоводния баланс на дружеството за съответната година. Доказахме, че с дружеството в полза на което е издаден запис на заповед, не сме били в никакви договорни правоотношения по повод на които да бъде издаден запис на заповед. Доказахме, че действията на Н.П.А. са извършени единствено с цел умишлено причиняване на вреда на дружеството.Делото протече около година, като приключи с постановено решение в наша полза. Н.П.А. бе осъден да заплати сумата от 63 000 лв., заедно с разноските по делото за такси, а също така и заплатеното от мен на кантората адвокатско възнаграждение.Веднага след влизане в сила на решението, кантората предприе действия по събиране на сумата. Блокирахме банковите сметки на Н.П.А. и така успяхме да съберем сумата.Благодарен съм на Адвокатска кантора „Иванчов и Партньори\" за начина по които се отнесоха към случая и усилията които положиха. Заедно постигнахме успешен резултат, а аз и едно лично възмездие и незаменим урок.\"  ", "date": "2018.02.13", "title": "Носи ли отговорност управтелят за поети от него задължения и каква?"}
{"url": "http://www.cross.bg/kazanluk-aktziyata-grypa-1567713.html", "text": "/КРОСС/ Жандармерия и полиция са блокирали Казанлък, където ГДБОП провежда мащабна операция.Маскирани въоръжени полицаи са разположени на входовете и изходите на града. Акцията е насочена срещу организирана престъпна група, която се занимава с продажба и разпространение на наркотици и е била наблюдавана от МВР от няколко месеца.По информация на \"Хоризонт\" до момента са задържани 8 човека. Не се знае на колко от тях ще бъдат повдигнати обвинения. Разбита е група, която се е занимавала основно с разпространение на марихуана. При обиските са намерени и наркотици.Акцията продължава на различни адреси в Казанлък и околните села.   ", "date": "2018.02.13", "title": "Жандармерия и полиция блокираха Казанлък (обновена)"}
{"url": "http://www.cross.bg/zadurzhaha-godishen-ychastnik-v-telefonna-izmama-1567712.html", "text": "/КРОСС/ На 31 януари помощ в полицията потърсила 76-годишна жена от Чирпан. Тя обяснила, че на домашния й телефон се е обадил непознат, представил се за комисар в полицията, обяснил, че се провежда операция по залавяне на телефонни измамници и я убедил да съдейства за разкриването им.За целта жената предоставила  12 000 лева и златни накити, които по нареждане на мнимия полицай оставила пред входната врата на дома си.В резултат на предприетите в рамките на образуваното досъдебно производство оперативно - издирвателни действия, служителите на РУ-Чирпан и колегите им от ОДМВР-Стара Загора установили и задържали 23-годишен мъж от с. Дъбово. Изяснено е, че мъжът е изпълнявал ролята на „муле\" в престъпната схема. Той е привлечен като обвиняем за извършено престъпление по чл.209 от НК, а разследването по случая продължава под наблюдението на прокуратурата. ", "date": "2018.02.13", "title": "Задържаха 23–годишен участник в телефонна измама"}
{"url": "http://www.cross.bg/angelkova-tyrizma-tyristicheski-1567717.html", "text": "/КРОСС/ „Обсъдихме ролята на туризма в икономиката на всяка една от нашите страни, колко е важна тази индустрия за всички\". Това обяви министърът на туризма Николина Ангелкова на пресконференция, след като днес в София се проведе неформалната среща на министрите на туризма, като част от българското председателство на Съвета на Европейския съюз.„Повече от 10% от БВП е на Европа. На срещата присъстваха страните от Западните Балкани и Турция. Създаването на съвместни туристически продукти за далечни пазари. Хърватският министър на туризма направи доста иновативно предложение за създаване на европейски туристически фонд\", коментира Ангелкова, цитирана от „Фокус\".По думите ѝ дискусията е била изключително успешна.Работим интензивно за създаването на директна авиолиния между София и Пекин, допълни Ангелкова и така разкри една от далечните дестинации, върху които се е фокусирала нашата страна.„Именно Китай е изключително важен не само за България, но и по отношение на ЕС и Европа като цяло. Затова и в днешния панел ще обсъдим възможността за представянето на Европа като една дестинация за китайските туристи и създаване на съвместни туристически продукти. По този начин смятаме да привлечем повече китайски туристи и към България, обединявайки усилия и с други държави членки и със страните от Балканите. Вчера по време на срещата ми с министъра на Хърватия той направи предложение да се включим към техните съвместни пакети, които изготвят със Словения. Със сигурност ще го направим, готвим такива и с Турция, Гърция и Румъния\", коментира Ангелкова.По думите ѝ това е един от начините да се привлекат допълнително китайски туристи.„По време на срещата миналата година 16+1, която се проведе в Будапеща и на двустранната среща между нашия премиер Борисов и този на Китайската народна република се взе решение да се обсъди възможността за създаване на директна авиолиния между София и Пекин\", добави тя и уточни, че в момента се водят разговори, но предстои още много работа, за да може една такава линия да бъде реализирана.„Но аз се надявам през втората половина на тази година, когато сме домакини на форума 16+1, да имаме конкретика, която можем да съобщим. Работим изключително интензивно в тази посока\", каза още Николина Ангелкова.  ", "date": "2018.02.13", "title": "Европейските министри обсъдиха в София създаването на съвместен туристически продукт"}
{"url": "http://www.cross.bg/sistemata-suobshtenie-zamursyavane-1567718.html", "text": "/КРОСС/ Срив в системата на мрежа за разпространение на телевизионни и радио сигнали в Ярославската област в Русия стана причина за автоматично предупреждение за опасност от радиоактивно замърсяване, съобщава \"Интерфакс\", като се позовава на информация от пресслужбата на Главното управление на Министерството на извънредните ситуации в областта.„Около 9 часа сутринта в ефира на телевизионните канали и радиостанции, излъчващи на територията на областта, бе пуснато съобщение с препоръки (към гражданите) да действат както в случай на радиоактивно замърсяване. Това съобщение е запис, който е излязъл в ефир автоматично заради срив в системата\", обясни събеседникът на агенцията, като увери, че радиационният фонд в Ярославската област е в пределите на нормите.Гражданите са призовани да не се поддават на паниката. Подготвя се съобщение, с което да бъде опровергана по-рано погрешно разпространена информация за опасност. Причините за системния срив се изясняват.", "date": "2018.02.13", "title": "Срив в системата обяви предупреждение за радиоактивна заплаха в Русия"}
{"url": "http://www.cross.bg/palace-short-kino-1567719.html", "text": "/КРОСС/ Най-утвърденият фестивал за късометражно кино в Източна Европа, насочен към промотирането на филми, нови медии и дигитални изкуства с дължина под 27 минути, се готви за своето 15-о поредно издание. Освен кръглата годишнина, IN THE PALACE International Short Film Festival ще отпразнува и безпрецедентен успех - от тази година фестивалът е одобрен официално от Филмовата академия в САЩ (OSCAR® Academy of Motion Picture Arts and Sciences) да изпраща за разглеждане от комисията победителите си в три категории. Това означава, че най-добрият късометражен игрален и най-добрият късометражен анимационен филм от международната селекция, както и победителят в националната ни надпревара ще имат възможността директно да влязат за разглеждане и да се борят за номинациите за Оскар в съответната категория още за 91-вото връчване на наградите (Animated Short Film/Live Action Short Film category of the Academy Awards®). Tова признание e без аналог в историята на българската филмова индустрия и нарежда IN THE PALACE до фестивали като Сънданс, Берлинаре, както и знаменитите премии „Гоя\", „Сезар\", кино събитията в Клермон-Феран, Локарно и други от този ранг.IN THE PALACE се провежда по традиция в Двореца и Ботаническата градина в Балчик в последната седмица на месец юни. Наред с прожекциите на селектираните творби, избирани ежегодно от над 3000 заявки от цял свят, събитието е обогатено с редица интригуващи изненади и акценти. На тазгодишното издание от 23-и до 30-и юни платформата отново ще даде място за изява както на младите кинотворци, така и на утвърдените професионалисти.Категориите, в които се провежда основната надпревара за най-добър късометражен филм, са четири: игрален, документален, анимационен и експериментален, а наградният фонд се равнява на 10 000 евро в злато. Журито е съставено от уважавани специалисти от цял свят, а крайният срок за изпращане на заявки е 15-и март. Селектираните творби ще бъдат обявени на 1-ви май 2018 г.Допълнителен изключителен успех за IN THE PALACE донесе и участието със собствен щанд на Пазара на филмовата индустрия, организиран от Международния фестивал за късометражно кино в Клермон-Феран от 2-и до 10-и февруари. Събитието във Франция е най-големият и престижен браншови форум, посветен изцяло на късата кино форма. Присъствието на IN THE PALACE  беше свързано и с оказване на професионална подкрепа на селектирания в международната състезателна програма български филм „Срам\" на режисьора Петър Крумов, който фестивалът Клермон-Феран отличи като своята номинация за Европейските филмови награди. Младият талант е взимал участие в редица инициативи на IN THE PALACE, сред които програмата Filmer Forge - в панели, водени от изтъкнати професионалисти като Кшищов Зануси и Пиер Бисмут, както и в сесии за подпомагане на нови филмови проекти, които Петър Крумов неколкократно печели.\"Петър отдавна е част от семейството на IN THE PALACE и за нас е изключително важно, че споделяме пътя до големия финал заедно\", разкрива екипът на фестивала, „През последните години изградихме стабилни позиции в професионалния световен късофилмов сектор, а това ни позволява да продължим да подкрепяме българските достойнства в сферата по-добре от всякога. 2018 година започва паметно за нас и родните късометражни филми\".IN THE PALACE се организира от фондация „Формат СФФ\" и читалище „Вещина\" в партньорство и с подкрепата на Държавен културен институт „Културен център „Двореца\" - Балчик, Университетски ботанически градини към СУ „Св. Климент Охридски\", Национален филмов център и Програма Еразъм+ на Европейската комисия.Повече информация ще откриете на https://www.facebook.com/inthepalace/.  ", "date": "2018.02.13", "title": "Филмовата академия в САЩ избра български фестивал за официален партньор на наградите OSCAR® в Източна Европа"}
{"url": "http://www.cross.bg/deiinosti-naetite-trimesechie-1567716.html", "text": "/КРОСС/ По предварителни данни на Националния статистически институт наетите лица по трудово и служебно правоотношение към края на декември 2017 г. намаляват с 34.0 хил., или с 1.5%, спрямо края на септември 2017 г., като достигат 2.28 милиона. Спрямо края на третото тримесечие на 2017 г. най-голямо намаление на наетите лица се наблюдава в икономическите дейности „Селско, горско и рибно стопанство\" - с 12.1%, „Хотелиерство и ресторантьорство\" - с 12.0%, и „Операции с недвижими имоти\" - с 5.1%. Най-голямо увеличение на наетите лица по трудово и служебно правоотношение е регистрирано в дейност „Производство и разпределение на електрическа и топлинна енергия и на газообразни горива\" - с 1.9%.В структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост\" и „Търговия, ремонт на автомобили и мотоциклети\" - съответно 22.2 и 17.3%.В края на декември 2017 г. в сравнение с края на декември 2016 г. наетите лица по трудово и служебно правоотношение се увеличават с 5.4 хил., или с 0.2%. Най-голямо увеличение на наетите се наблюдава в икономическите дейности „Административни и спомагателни дейности\" - с 3.2 хил., и „Хотелиерство и ресторантьорство\" - с 2.2 хил., а най-голямо намаление - в „Търговия; ремонт на автомобили и мотоциклети\" - с 2.9 хиляди. И в процентно изражение увеличението е най-значително в икономическите дейности „Административни и спомагателни дейности\" - с 2.8%, и „Хотелиерство и ресторантьорство\" - с 2.1%, докато най-голямо намаление е регистрирано в „Операции с недвижими имоти\" - с 2.8%.Средната брутна месечна работна заплата за октомври 2017 г. е 1 084 лв., за ноември - 1 078 лв., и за декември - 1 123 лева.През четвъртото тримесечие на 2017 г. средната месечна работна заплата e 1 095 лв. и се увеличава спрямо третото тримесечие на 2017 г. с 5.6%. Икономическите дейности, в които е регистрирано най-голямо увеличение, са „Образование\" - с 19.2%, „Операции с недвижими имоти\" - със 7.7%, и „Други дейности\" - с 6.2%.През четвъртото тримесечие на 2017 г. средната месечна работна заплата нараства с 10.6% спрямо четвъртото тримесечие на 2016 г., като най-голямо e увеличението в икономическите дейности „Образование\" - с 18.5%, „Други дейности\" - с 14.5%, и „Административни и спомагателни дейности\" - с 14.4%.Икономическите дейности с най-високо средномесечно трудово възнаграждение на наетите лица по трудово и служебно правоотношение през четвъртото тримесечие на 2017 г. са:•\t„Създаване и разпространение на информация и творчески продукти; далеко-съобщения\" - 2 448 лева•\t„Производство и разпределение на електрическа и топлинна енергия и на газообразни горива\" - 1 808 лева•\t„Финансови и застрахователни дейности\" - 1 783 лева.Най-нископлатени са били наетите лица в икономическите дейности:•\t „Хотелиерство и ресторантьорство\" - 647 лева•\t „Други дейности\" - 789 лева•\t „Строителство\" - 847 лева.През четвъртото тримесечие на 2017 г. спрямо същия период на предходната година средната месечна работна заплата в обществения сектор нараства с 10.2%, а в частния - с 10.8%.  ", "date": "2018.02.13", "title": "НСИ: 1 095 лева средна заплата през последното тримесечие на 2017"}
{"url": "http://www.cross.bg/detska-dobre-videonablyudenie-1567704.html", "text": "/КРОСС/ Лично моето мнение е, че е добре да има система за видеонаблюдение, имаме вече такава практика и тя работи добре. Готови сме да подкрепим финансово всяка детска градина и ясла, която постигне консенсус за въвеждане на видеонаблюдение. Това обяви кметът на София Йорданка Фандъкова в интервю за предаването „Здравей, България\" по „Нова телевизия\".Във връзка появилия се в интернет пространство клип, на който се вижда как възпитателка в детска градина упражнява форми на насилие върху деца, Фандъкова коментира, че хора като нея не трябва да са в системата, защото това е престъпление.„Сигурна съм, че и органите на реда ще се самосезират и случаят ще бъде разследван и наложена съответната санкция. В обществото трябва да има пълен консенсус, че за хора, които упражняват физическо или психическо над деца, място в системата няма. Условията за работа са тежки - това са трудни дейности, изисква се мотивация, но няма оправдание за насилие над деца. Това трябва да е политика, както на държавно и местно ниво, така и на ниво детска градина. Моето виждане е, че в такъв случай трябва да се реагира бързо, за да се даде ясен знак на останалите\", каза още тя и посочи, че случаи като този внасят огромно недоверие в системата и изрази съжаление за онези хора, които са професионалисти и си вършат съвестно работата.„Смятам, че видеонаблюдението е възможност да се контролира и да се вижда истината, затова в нашите детски градини и социални домове въведохме външно видеонаблюдение - в 80% от детските имаме такова, а в 50% и вътрешно видеонаблюдение. Но това трябва да бъде консенсусно решение и на директорите и родителите, защото не всички от тях са съгласни по този въпрос. Лично моето мнение е, че е добре да има такава система, имаме вече такава практика и тя работи добре. Затова искам да поощря и останалите за същото. Ние сме готови финансово да подкрепим всяка детска градина и всяка детска ясла, в която се постигне този консенсус. Реалното наблюдение в реално време би следвало да става от директора или от оторизиран от него служител, записът да се пази един месец и при съмнения родителите да могат да го погледнат по съответния ред. Въпросът не е лесно решим, но мисля, че сме намерили правилния път. Но наистина моля колегите директори да убедят родителите, че това е добър вариант\", каза още Фандъкова.Тя уточни, че мерките, които се взимат, са намаляване на броя на децата на групите в детски градини, увеличаване на заплащането и мотивацията на учителите, строителство на нови сгради и по-добри условия на труд.„Тази година завършваме четири нови детски градини и продължаваме строителството на още девет\", обясни тя. ", "date": "2018.02.13", "title": "Фандъкова: Смятам, че е добре да има видеонаблюдение в детските градини"}
{"url": "http://www.cross.bg/detza-borovan-prokyratyrata-1567705.html", "text": "/КРОСС/ Нови шокиращи кадри с физически и психически тормоз над деца, лишени от родителска грижа, излъчи предаването „Господари на ефира\" по „Нова телевизия\". Видеото е заснето в Център за настаняване на деца от семеен тип в Борован.Видеото е заснето в Център за настаняване на деца от семеен тип в Борован.На кадрите се вижда как изпълняващата длъжността управител на центъра Людмила Петрова бие, скубе и нарича \"смрад\" едно от децата.Пред екип на \"Господари на ефира\" тя призна, че съжалява за случилото се,  но подчерта, че това е единичен случай.\"Извинявам се за реакцията, реагирала съм доста емоционално, не се държим така с децата, държим се по много по-добър начин\", заяви тя.По случая вече е образувана проверка.Пред „Нова телевизия\" говорителят на главния прокурор Румяна Арнаудова обясни, че за изтезаване и за причиняване на лека телесна повреда на малолетни лица, наказанието е до 3 години лишаване от свобода.  \"Може би трябва да се помисли и на законодателно ниво дали да не се увеличи размерът на наказанието - превантивно, за да се препятстват подобни прояви. За българската прокуратурата децата са деца и трябва да се погрижим за тях\", коментира тя.„Прокуратурата ще се самосезира, ако клипът съдържа в себе си данни за извършено престъпление. Прокуратурата ще изпълни задълженията си по закон, но прокуратурата е орган, който се включва след извършване на престъпление. Ще се опитаме чисто превантивно да проведем кампании, за да се предотвратят подобни прояви, но основната функция на прокуратурата е да разследва престъпления. Има ли извършено престъпление - ще разследваме и ще предадем виновните на съд\", заяви Румяна Арнаудова.Кметът на Община Борован Десислава Тодорова обясни, че след излъчените кадри на жестокост, Людмила Петрова вече няма да е временно изпълняващ длъжността управител на центъра.„Възпитателката ще си понесе съответните дисциплинарни мерки, след като ми бъде предоставен доклад на регионалната дирекция за социално подпомагане, Агенцията за социално подпомагане и Държавната агенция за закрила на детето. На този етап имам само предоставен доклад от служителите, които са в Община Борован\", подчерта кметицата.Видеото  ", "date": "2018.02.13", "title": "Нов случай на насилие над деца "}
{"url": "http://www.cross.bg/konsyltatziya-pregled-sofiyamed-1567706.html", "text": "/КРОСС/ Профилактични пакети за изследвания и консултации на преференциални пакетни цени „За него\" и „За нея\" предлага ДКЦ „Софиямед\" по повод Празника на любовта и виното - Свети Валентин, съобщават от болничното заведение.„Пакетите, които разработихме за 14 февруари, следват нашата амбиция да създадем у пациентите навика да се грижат превантивно за здравето си. Празникът на любовта е само един повод за това. Специално създадените профилактични пакети  дават възможност на всеки, който желае, за кратко време да направи консултация и изследване за превенция на едни от най-често срещаните проблеми при жените и мъжете\", коментира управителят на ДКЦ „Софиямед\" д-р Тинка Данчева.Профилактичните пакети са четири на брой, на преференциални цени: „Здраво сърце\", включващ преглед и консултация от кардиолог, ЕКГ, ехокардиография, СУЕ, кръвна захар, ПКК, липиден профил; „Здраве за мъжа\" с  преглед и консултация с уролог, ехография на отделнителна система и PSA; „Женско здраве\", включващ преглед и консултация от акушер-гинеколог, ехография и взимане и изследване на цитонамазка и „Профилактика на щитовидната жлеза\" - преглед и консултация от ендокринолог, ехография на щитовидна жлеза, TSH, Anti-TРO(MAT).Профилактичните прегледи и изследвания от пакетите ще се осъществяват в периода 14.02 - 23.02.2018 г. след предварително записване на тел. 0895 55 5591 (в работни дни от 9:00 до 17:00часа) или на Регистратурата на ДКЦ „Софиямед\", гр. София, бул. „Г.М. Димитров\" 16.Пакетите по повод Свети Валентин са част от кампанията на Медицински комплекс „Софиямед\" за профилактика на обществено-значими заболявания - „Бъдете здрави\".", "date": "2018.02.13", "title": "За Свети Валентин ДКЦ \"Софиямед\" предлага профилактични пакети \"За него\" и \"За нея\""}
{"url": "http://www.cross.bg/hora-svetovniya-radioto-1567700.html", "text": "/КРОСС/ На днешната дата отбелязваме Световния ден на радиото и празнуваме уникалната способност на тази медия да се докосва до живота и сближава хората във всяко кътче на земното кълбо, предава БГНЕС.Радиото е най-широко достъпната масмедия, достигаща до най-много хора по цял свят, независимо от образователната им степен, социално-икономически статус, пол и възраст.Световният ден на радио за първи път е честван през 2012 г., след декларация на Генералната конференция на ЮНЕСКО. Впоследствие е обявен като Международен ден от Общото събрание на Организацията на обединените нации. През изминалите години денят насочваше вниманието на обществеността върху равенството между половете, участието на младите хора, както към хуманитарните и бедствени райони. ", "date": "2018.02.13", "title": "Честваме Световния ден на радиото"}
{"url": "http://www.cross.bg/radev-hvanem-valentin-1567703.html", "text": "/КРОСС/ „Задържаният мароканец, който беше изправен пред българския съд, има връзки с ИДИЛ. Ние вече получихме молба от мароканското правителство за екстрадация на лицето, ще изчакаме процедурата и ще го изпратим. Той е търсен от тях точно за подобни връзки\". Това обяви в сутрешния блок на БТВ „Тази сутрин\" министърът на вътрешните работи Валентин Радев.„Твърдението на мароканските колеги е, че е опасен, има специални знания и че е бил един от доверените лица в терористичната организация\", добави той.Вътрешният министър коментира, че от подопечното му ведомството и другите служби са знаели за това какъв е задържания мароканец, както и групата от 27 души, сред които е бил той.„Имаме дирекция в МВР, която е във връзка с Интерпол и Европол и всяка информация за търсени лица се проверява и сравнява, но в случая със задържания мъж, това е станало след сигнал от мароканските колеги\", коментира още Валентин Радев.Според вътрешния министър границата ни е достатъчно защитена и изградената ограда е достатъчно сигурна.„Естествено се случва да преминават хора през нея, това не може да бъде избегнато съвсем, но много често тези преминавания ние ги правим умишлено, защото след това проследяваме хората и се опитваме да хванем канала. Какво като хванем тези на оградата, които се катерят - ще хванем пет, десет, двадесет души, ние искаме да хванем каналджиите\", заяви Валентин Радев.„Има си правила и процедури, по които действаме\", добави вътрешният министър.„Нашата граница е най-добре защитената в Европа. Що се отнася до Шенген, ние трябваше отдавна да сме в тази структура, но сега убеждаваме партньорите си с действия и информация, че сме готови\", каза още министър Радев.Според него, от доста време няма голямо пропускане на хора към Сърбия и върнатите оттам са нула от началото на годината. ", "date": "2018.02.13", "title": "Валентин Радев: Много често умишлено пускаме мигранти да преминат оградата"}
{"url": "http://www.cross.bg/zdraveopazvaneto-zavedenie-nacheva-1567701.html", "text": "/КРОСС/ Единствената у нас Клиника по детска кардиология към Националната кардиологична болница е застрашена от закриване, твърдят лекари, работещи там. В клиниката има остър недостиг на медицински сестри. Натрупаният дефицит в бюджета за 2017 година е половин милион лева. Лекари предупредиха, че отделението се нуждае от спешна финансова подкрепа от държавата до края на следващия месец. По темите за проблемите в Националната кардиологична болница, както и за състоянието на лечебните заведения пред БНТ говори Жени Начева, зам.-министър на здравеопазването и председател на надзорния съвет на Националната здравноосигурителна каса.Тя смята за изненадващо недоволството, което се изразява в лечебното заведение. По нейни думи няма недофинансиране, болницата няма просрочени задължения, 7-те милиона лева дългове са общият размер на задълженията - дългосрочни и краткосрочни, няма болницата просрочени задължения към днешна дата.Според Министерството на здравеопазването проблемът е в начина на управление на преразпределение на ресурсите в лечебното заведение. Цялостно трябва да се промени начина на управление на болницата като човешки ресурси, оптимизиране на дейностите, на административния персонал, на използването на сградния фонд, на използваемостта на леглата. Клиниките за възрастни там имат използваемост на леглата около 30-40%. В детското отделение процентът е над 60. Начева е на мнение, че има неоптимално използване на наличния потенциал и не е толкова проблемът в преразпределянето на средствата по клинични пътеки. Министерството на здравеопазването ще подготви насоки за единни правила за управлението на финансовите ресурси на болницата, както и насоки за управление на средствата за възнаграждение на това и другите държавни лечебни заведение.„Това е уникална клиника, която работи изключително добре и ние заставаме зад нея и зад това, че трябва да бъде подкрепен бъдещият потенциал на тази клиника. Считаме, че има изключително много резерви в преструктуриране на персонала и на ресурсите за издръжка в лечебното заведение\", коментира още зам.-министър Жени Начева.Тя обяви, че Министерството на здравеопазването готви нов модел за финансиране на болниците като цяло. Той ще се прилага от началото на следващата година.По думите ѝ, до края на годината ще стартират обществените поръчки за изграждане на регистър на ражданията и онкоболните, които ще дадат възможност за по-добро разпределяне на парите за тези дейности. В периода април-септември в електронното здравно досие ще бъде включени информация за резултати от изследвания и престой в болница на пациентите. ", "date": "2018.02.13", "title": "Зам.-министър Начева: Няма да допуснем затваряне на детската кардиологична клиника"}
{"url": "http://www.cross.bg/masov-boii-na-bulgarski-detski-rozhden-den-v-germaniya-1567702.html", "text": "/КРОСС/ Детски рожден ден се превърна в кървав бой в събота в германския град Швалмщат. Празникът бил на хора от България, съобщи местната полиция, цитирана от БТВ.Най-малко седем гости са пострадали. Гостите били поканени в местен общински клуб. Те се скарали по все още неясна причина за властите и спорът бързо прераснал в бой. Трима възрастни и четири деца са ранени.Наложило се да бъдат повикани линейки, за да помогнат на пострадалите. В това време част от гостите се стекли в близкото полицейско управление, за да подават сигнали едни срещу други. Все още не е ясно каква е причината за скандала, тъй като никой не говори немски, уточняват още от полицията. ", "date": "2018.02.13", "title": "Масов бой на български детски рожден ден в Германия"}
{"url": "http://www.cross.bg/mihaiilov-zaplatite-yvelichenie-1567707.html", "text": "/КРОСС/ Служителите в затворите излизат на национални протести на 24 февруари и 26 март по време на срещата на европейските министри на правосъдието в София. Това обяви в предаването \"Преди всички\" по \"Хоризонт\" Цветан Михайлов от Синдиката на служителите в затворите.Той допълни, че надзирателите започват с демонстрациите от 23 февруари. на заплатите. Според Михайлов то не е достатъчно и би довело до противопоставяне между служителите в правосъдното министерство.„При така направеното предложение са възможни следните варианти. Увеличение на 5 процента на основните възнаграждения на всички служители или увеличение на базата, върху която като процент се начисляват допълнителни средства на заетите с охраната и пряк контакт с лишените от свобода, което ще лиши една голяма част от останалите служители от увеличение на заплатите\",  коментира Михайлов.Надзирателите ще продължават да настояват за по-добри условия на труд, увеличаване на щатните бройки и изравняване на заплатите в сектор \"Сигурност\", допълни Михайлов. ", "date": "2018.02.13", "title": "Служителите на затворите излизат на протест по време на среща на европейските министри на правосъдието"}
{"url": "http://www.cross.bg/obvinitelen-blagoeva-vnese-1567708.html", "text": "/КРОСС/ Окръжна прокуратура - Пловдив внесе за разглеждане в Съда обвинителен акт срещу 18-годишната Гергана Благоева от гр. Стамболийски. Тя е обвинена в това, че през юли миналата година умишлено е умъртвила рождената си дъщеря на 1 година и 10 месеца.Убийството е извършено по особено мъчителен за детето начин  - престъпление по чл. 116, ал.1, т.3, т.5 и т.6, вр. чл. 155 от НК.Обвиняемата е с мярка за неотклонение „Задържане под стража\".Най-тежкото предвидено от закона наказание за извършеното от обв. Благоева престъпление е доживотен затвор без замяна. ", "date": "2018.02.13", "title": "ОП–Пловдив внесе обвинителен акт срещу 18-годишната майка, убила малолетната си дъщеря"}
{"url": "http://www.cross.bg/poslanie-vuzmozhnost-wwwtoplidumibg-1567709.html", "text": "  За да насърчим инициативността у нашите клиенти, EVN избра един специален момент - месецът на любовта. Сайтът  дава възможност на посетителите целогодишно и без конкретен повод да споделят тръпката на сърцето си с тези, които я провокират, или да споделят нещо мило със света. Под надслова „Напиши твоето послание в светлина\" всеки има възможност да изпрати послание до любим човек. EVN България дава възможност това послание да бъде изпратено под формата на текст, изписан със светлини от прозорците на апартаментите в жилищен блок. Посланието може да бъде изпратено по имейл или фейсбук. По този начин всеки, който желае, може да изненада приятно и по оригинален начин свой любим, близък и т.н. Идеята за сайта  идва като продължение на последната рекламна кампания на EVN България, с която искахме да напомним на клиентите си, че сме винаги  до тях, когато сме нужни. Тогава компанията засне емоционален телевизионен клип, в който едно младо момче предлага брак на своята избраница чрез светване и изгасяне на светлините от домовете на жителите в жилищен блок.  ", "date": "2018.02.13", "title": "EVN подава ръка на влюбените през февруари"}
{"url": "http://www.cross.bg/tyrizma-sreshta-neformalna-1567689.html", "text": "/КРОСС/ Неформална среща на министрите на туризма от Европейския съюз ще се състои днес (13 февруари) в София.Форумът ще бъде последван от среща на високо равнище „Туризъм и икономически растеж\". Председателят на парламента Цвета Караянчева ще приветства гостите.Ще участват вицепремиерът Валери Симеонов, министърът на туризма Николина Ангелкова, еврокомисарят по вътрешен пазар, индустрия, предприемачество и малки и средни предприятия Елжбета Биенковска, генералният секретар на Световната организация по туризъм към ООН Зураб Пололикашвили.Ще присъстват и представители на страните от Балканския регион. ", "date": "2018.02.13", "title": "Неформална среща на министрите на туризма от ЕС в София"}
{"url": "http://www.cross.bg/stoiinev-komentira-strani-1567695.html", "text": "/КРОСС/ „Радикално, тайно и скрито\" - така депутатът от левицата Драгомир Стойнев коментира в Сливен предложението за увеличаване на процента на квалифицирани специалисти от трети страни, направено в петък от депутати от управляващата коалиция.В предложението до Комисията по труда и социалната политика в Народното събрание се иска процентът да бъде увеличен от 10% на 20%. Това според Стойнев ще отнеме правото на труд на българските работници и ще ги превърне в трудови мигранти в богатите европейски страни.Драгомир Стойнев коментира, че това е поредният опит да се вкара предложение в полза на работодателите, без да са водени разговори със синдикатите и заинтересованите институции.„Ние обаче казваме, че това просто няма да мине. И за това считаме, че първо трябва да чуем мнението на синдикатите. Тази промяна въобще гледана ли е в Тристранния съвет? Какво е мнението чисто институционално по този въпрос? Държавата абдикира от основните проблеми на българското общество, а това са именно тези - за създаването на работни места и грижите, а защо не и нека се грижи и за българските предприемачи\", коментира Стойнев, цитиран от БНР.Според Стойнев това предложение дава възможност  на работодателите в малките и средни предприятия да увеличат персонала си с работници от трети страни до 35%, основно от Пакистан, Индия и Украйна. ", "date": "2018.02.13", "title": "Стойнев:  Държавата абдикира от основните проблеми на обществото"}
{"url": "http://www.cross.bg/simeonov-karakachanov-nito-1567699.html", "text": "„Тази конвенция няма да бъде подкрепена от Националния фронт за спасение на България, от неговите депутати, но референдум няма да бъде подкрепен също. Защото това са 30 милиона лева, 30 милиона грешни пари, които ще бъдат изхвърлени, ще бъдат похарчени за една глупост. Това заяви в студиото на \"Денят започва\" по БНТ по темата за Истанбулската конвенция вицепремиерът, съпредседател на „Обединени патриоти\" и председател на НФСБ Валери Симеонов.Той определи референдум по темата като \"абсолютно излишен\". Именно такова е желанието на колегата му начело на ВМРО Красимир Каракачанов, а такава инициатива вече подеха и от опозицията от БСП.„Сериозни въпроси като ратифицирането на Истанбулската конвенция се разглеждат и обсъждат на политически съвет, а не в телевизионни студия. Такъв съвет не е имало, въпросът не е обсъждан, въпросът е изключително сериозен. Явно в случая не сме обединени, защото се правят самоволни изказвания, без това да е обсъдено на политически съвет\", коментира вицепремиерът Валери Симеонов по повод изказванията на на колегите му Волен Сидеров и Красимир Каракачанов, че правителството ще падне, ако бъде приета Конвенцията.Симеонов отрече да е бил на тайна среща с Цветан Цветанов, за да уговаря поведението на депутатите от НФСБ, когато се гласува Конвенцията. През последните 14 дни двамата нито са се виждали, нито са се чували, обясни той.Такова твърдение отправи другият съпредседател на патриотите Волен Сидеров вчера пред телевизията на „Атака\" - „Алфа\". Той обяви, че ако правителството падне ще е заради зам.-председателя на ГЕРБ Цветан Цветанов, който натискал да бъде приета Истанбулската конвенция и се опитвал да влияе на Валери Симеонов, като двамата се чували по няколко пъти на ден.\"С Цветанов нито съм се чувал, нито съм се виждал. Той е с близо 10 години по-малък от мен и да ми определя поведението дали е възможно?\", попита риторично председателят на НФСБ.Симеонов коментира и отношенията в „Обединени патриоти\" и обясни, че напоследък липсвала комуникация.„Дали ще се \"изчистят\" взаимоотношенията, зависи от Каракачанов, заяви Симеонов.„Естествено, че има непрекъснато проблеми, има наслоени от няколко месеца напрежения, които са в парламентарната група, като няма никакво желание да бъдат решени тези проблеми, които пораждат напрежение и то най-вече от страна на колегата Каракачанов. Там има едно голямо деформиране на медийните представяния в коалицията, това все пак е коалиция от три партии, но в случая цялото медийно пространство е узурпирано от представителите на ВМРО, което си е проблем от няколко месеца. Надявам се да го решим в скоро време\", обяви Валери Симеонов. ", "date": "2018.02.13", "title": "Симеонов недоволства от Каракачанов, ВМРО узурпирали цялото медийно пространство"}
{"url": "http://www.cross.bg/rachev-marin-nego-1567693.html", "text": "/КРОСС/ Днес Апелативният специализиран съд решава ще напусне ли временно поста си кметът на Септември Марин Рачев.Преди седмица, с мотив, че може да попречи на разследването срещу него, първоинстанционният наказателен съд отстрани Рачев от длъжност, но той обжалва решението.Марин Рачев е обвинен в умишлена безстопанственост и неизгодна сделка, ощетила Септември с малко над 200 хиляди лева. Друг състав на съда вече намали почти наполовина паричната му гаранция - от 250 хиляди на 130 хиляди лева.Съдия Пламен Панайотов реши да го отстрани от длъжност, съобразявайки се изцяло с позицията на наблюдаващите прокурори Дойчо Тарев и Мария Николова.„Особено в тези малки населени места, кметът е този, който дава възможност и за работа\", коментира Николова.„Те са в йерархична зависимост от него и той не трябва да бъде на тази длъжност - най-малкото, докато извършим тези действия\", подчерта Тарев.Очаквано, и преди съдебния акт, и след него, на обратното мнение бяха Марин Рачев и адвокатът му Васил Василев.„Решението не съответства на доказателствата и на закона...Започва практика, все едно кое длъжностно лице е\". ", "date": "2018.02.13", "title": "Съдът решава окончателно дали да освободи Марин Рачев от кметския пост на Септември"}
{"url": "http://www.cross.bg/obshtezhitiya-krasna-polyana-1567692.html", "text": "/КРОСС/ Жителите на столичния квартал \"Красна поляна\" излизат на пореден протест, съобщава БНТ. Исканията им са свързани с премахването на така наречените виетнамски общежития.Живеещите в района на \"Красна поляна\" твърдят, че голяма част от проблемите им със замърсения въздух се дължат на обитателите на виетнамските общежития. Те настояват Столичният общински съвет да определи краен срок за премахване на сградите и да състави план за усвояване на терена. Протестиращите ще се обърнат за съдействие и към омбудсмана Мая Манолова.", "date": "2018.02.13", "title": " Жителите на \"Красна поляна\" отново на протест срещу виетнамските общежития в столицата"}
{"url": "http://www.cross.bg/pishe-tazi-keler-1567691.html", "text": "/КРОСС/ \"Юнкер натиснал Борисов да се разграничи от Симеонов\", пише вестник \"Дума\" по темата за полемиката между евродепутата Ска Келер и вицепремиера Валери Симеонов. Германската евродепутатка Келер се оплака в Брюксел от бруталното отношение на българския вицепремиер. Циничната декларация на Симеонов, в която се отправят обиди и заплахи към Келер, отприщи вълна от възмущение в Европа, пише вестникът.\"За трети път управляващите ще опитат да узаконят сечта в горите\", пише във водещото си заглавие вестник \"Сега\". ГЕРБ и \"Обединени патриоти\" искат да улеснят строежа на нови писти и лифтове в планините. Това би могло да стане, ако се приемат предложените промени в Закона за горите. В рубриката си \"Наблюдател\" изданието пише: \"Патриотите \"влязоха с бутонките\" на международния терен на Борисов\". Негативите за премиера от управляващата коалиция вече са повече от позитивите, се казва в анализа, поместен във вестник \"Сега\".Болници с борчове за 60 милиона лева от супероперации само за десет години, информира \"Монитор\". Лекари алармират, че Здравната каса се източва с роботизираната хирургия. Вестникът подчертава и постиженията ни в тази област, именно иновативна уникална операция, която се прави едва за пети път в света. Тя ще бъде представена от наши лекари на световен медицински форум.\"Труд\" информира, че 92 на сто от нашите тийнейджъри са с кариеси. \"Болните зъби са бич за българина\", констатира изданието. За съжаление, средствата за дентална медицина, които Здравната каса плаща, са само 17 лева на човек, ако ги разпределим между населението ни.\"Земя\" цитира думи на председателя на \"Атака\" Волен Сидеров: \"Цветанов налага Истанбулската конвенция\".\"24 часа\" помества изказване на заместник-председателя на ГЕРБ Цветан Цветанов: \"Няма да налагаме със сила Истанбулската конвенция\".Започват проучвания за тунела под Петрохан, информира \"Монитор\". По думите на шефа на пътната агенция инж. Дончо Атанасов, това ще стане следващата година.\"24 часа\" също цитира интервюто на инж. Атанасов за БНТ, в което той казва още, че тази година ще е готов тунелът при обхода за Габрово. Той се строи по нов метод като в Австрия.С 11 процента са по-скъпи тази година летните почивки, според \"Телеграф\". Това се дължи на по-високите цени на електричеството, поясняват специалисти от туристическия бранш. Ако направим ранно записване, ще ползваме 30 на сто отстъпка.Повечето вестници отразяват моменти от официалното посещение на президента Румен Радев в Армения.\"Стандарт\" помества снимка на първа страница от посещението на Радев в училище \"Пейо Яворов\" в столицата Ереван.В навечерието на утрешния празник на лозаря и виното, \"Труд\" предлага интервю с инженер Красимир Коев, директор на Изпълнителната агенция по лозата и виното.Според \"Стандарт\" за двойния празник на 14 февруари, когато отбелязваме и Деня на влюбените, ще похарчим 4 милиона лева.  ", "date": "2018.02.13", "title": "Акценти в пресата"}
{"url": "http://www.cross.bg/standarti-sigyrnost-rysiya-1567694.html", "text": "/КРОСС/ Катастрофиралият в Русия самолет Ан-148 е бил с високи стандарти за сигурност, според руски авиационен експерт.Фаталният Ан-148 е съвместна разработка между Русия и Украйна. От 2009 г. е в серийно производство - в завода \"Антонов\" в Киев и във Воронеж. В момента Украйна притежава два такива самолета, които се използват от президента Петро Порошенко. С други две машини, също украинско производство, лети севернокорейският лидер. Според експерти този модел притежава всички качества и стандарти за сигурност и до този момент с него не е имало никакви инциденти.„Тези самолети са сертифицирани по всички международни стандарти за сигурност и безопасност. Те са част от украинската държавна компания и се използват от президента на страната. Два самолета, също украинско производство, са в Северна Корея. 33 машини са произведени в Русия. Един от тях е катастрофиралият. 11 се ползват от две авиокомпании, а останалите от руските правителствени служби\", коментира Олександър Кава, авиационен експерт.Междувременно от следствената служба прекратиха операцията на терен, където падна самолетът в Раменска област.А в Москва снощи хора се събраха, за да отдадат почит на загиналите в самолетната катастрофа в неделя. Във формата на кръст, те запалиха 71 свещи, колкото са жертвите. ", "date": "2018.02.13", "title": "Разбилият се Ан-148 имал високи стандарти за сигурност"}
{"url": "http://www.cross.bg/rysiya-senatori-finansite-1567696.html", "text": "/КРОСС/ Група американски сенатори - демократи внесоха проект на резолюция в Сената, призоваваща министъра на финансите и държавния секретар да въведат санкции във връзка с обявения от американската администрация така наречен „кремълски списък\", предава ТАСС.Те настояват министерството на финансите и Белия дом да ужесточат санкциите срещу Русия. Сенаторите обвиняват Русия в „подриване на демократичните процеси\" в Украйна и оказване на подкрепа на правителството в Сирия. Напомнят се думите на директора на ЦРУ Майкъл Помпео, че Русия продължава да прави опита за намеса във вътрешната политика на САЩ и на страните от Европа. Резолюции от такъв тип нямат статута на законопроекти и президентът не е задължен да подписва подобни документи. ", "date": "2018.02.13", "title": "Американски сенатори поискаха нови санкции срещу Русия"}
{"url": "http://www.cross.bg/martinian-kiliyata-sveti-1567680.html", "text": "/КРОСС/ В Палестина, близо до град Кесария Речник, има една планина, която се нарича \"Ковчежното място\". Много пустинници се подвизавали на нея и сред тях - преизпълненият с Божествена благодат, блажен и достохвален монах свети Мартиниан. От дете той обикнал Бога и заживял монашески живот. Прекрасният юноша на осемнадесет години оставил града и роднините си, отрекъл се от светската суета и предпочел безмълвното пустинно житие. Той живеел подобно на безтелесните ангели и прекарал на планината двадесет и пет години. Заради добродетелите си се удостоил от Бога с дар на изцеления и по неговите свети молитви мнозина се изцелявали от различни болести, обзетите от зли духове идвали при него и се освобождавали от козните на лукавия. И много други чудеса вършел Бог по молитвите на Своя угодник. От ден на ден Мартиниан все повече преуспявал в подвизите си, славата за добродетелния му живот се ширела далеч извън пределите на страната и всички, които чували за него, го посещавали за душевна полза. Но врагът на човешкия род - дяволът, не могъл да изтърпи добродетелта на младия подвижник, преукрасен с духовни подвизи. Отначало той започнал всячески да изкушава блажения и се опитвал по различни начини да го уплаши. После древният завистник употребил оръжието, с което някога прогонил Адам от рая, защото желаел да прогони и този подвижник от безмълвната пустиня и да го лиши от вечно блаженство.Веднъж неколцина жители па Кесария разговаряли за добродетелното житие на Мартиниан и много се учудвали на неговото мъжество и търпение. Една блудница случайно чула беседата им, по дяволско внушение пристъпила към тях и казала:- Защо толкова се удивлявате от живота на този подвижник? Нима той е толкова твърд в добродетелта? Ако поискам, мога да го поклатя, както вятърът поклаща лист от дървото. И какво толкова достойно за похвала намирате в него? Това ли, че подобно на див звяр живее в пустинята, защото не е в състояние да се бори с похотта на плътта и светските съблазни в града? Какво чудно има, че остава безстрастен, като не вижда жена? Вие сами знаете, че без огън сеното няма да изгори. Чудно би било, ако сеното не се запали, когато го сложат до огън. Така трябва да се разсъждава и за този човек. Но ако отида при него и той остане все така безстрастен и не се съблазни от красотата ми, тогава ще бъде велик не само пред хората, но и пред Бога и Неговите ангели.После тя се обзаложила с тях за пари и се завърнала в дома си. Тук свалила богатите си одежди, облякла стари и скъсани дрехи, покрила главата си с вретище и се препасала с въже. А скъпите си дрехи, пръстени и обеци, златни гривни и мъниста - всичко, което прелъстява ума и очите на юношите, сложила в една торба и взела със себе си. Вечерта тръгнала от Кесария и през нощта дошла в пустинната планина, където живеел преподобният. Нощта била дъждовна и бурна. Тя се приближила до килията на Мартиниан и притворно простенала:- Помилуй ме, рабе Божий! Не оставяй да бъда изядена от зверовете. Изгубих се в пустинята и не зная накъде да вървя. Бъди милосърден, съжали ме в бедата и не се погнусявай от мене, грешната, защото и аз съм Божие създание. Моля те, свети отче, не ме оставяй без помощ.Това и много друго нареждала тя с плач и вопли. Блаженият Мартиниан отворил прозорчето си, погледнал я и като видял, че облечената във вехти дрехи жена стои под проливния дъжд, си помислил:- Горко на мене, окаяния грешник. Днес ми предстои изкушение: или трябва да изпълня Божията заповед, която ни призовава към милосърдие, или трябва да наруша монашеския си обет. Ако не приема в килията си изпадналата в беда жена, ще я изядат зверовете или пък ще умре от студ. Тогава ще оскверня душата си и ще стана убиец. Но ако я пусна в килията си, се боя да не ме постигне изкушение. Тогава ще оскверня и тялото, и душата си и ще бъда нечист блудник пред моя Господ. [...]Той се помолил, отворил вратата и въвел жената в килията си. После наклал огън, предложил й да се сгрее, донесъл финикови плодове, които откъснал от дървото, растящо недалеч от килията му, и казал:- Жено, хапни и се сгрей край огъня, а на сутринта си иди с мир.После я оставил във външната половина на килията, отишъл във вътрешната и затворил вратата. В третия час на нощта, както обикновено, започнал да пее псалми и молитви, а след това легнал на земята и заспал. Но през онази нощ сатаната го смутил с плътска похот. В полунощ жената станала, извадила всичките си украшения и ги сложила, за да прелъсти светия. Тя прибрала дрипите си в торбата и чакала Мартиниан да дойде при нея. На сутринта светият излязъл от своята половина на килията, за да я изпрати. Като я видял в богати дрехи и украсена, той не я познал. Ужасен, той спрял на прага, дълго мълчал и накрая й казал:- Коя си и откъде си дошла? Какви са тези бесовски одеяния? [...]- Аз съм от Кесария Палестинска, много съм слушала за теб и за твоята красота и сърцето ми се разгоря от любов към тебе. Заради теб изминах дълъг път. За какво е твоето въздържание, защо трябва да умъртвяваш тялото си с толкова строг пост? В кои книги открихте заповедта да не ядете, да не пиете и да не се жените? Нима апостол Павел не е казал: \"бракът е нещо честно у всички, и брачното легло - чисто\" (Евр. 13:4). Кой от пророците се е лишил от Царството Небесно заради това, че е имал жена? Нима великият и дивен Енох не е бил женен? А той е бил грабнат на небето и не е видял смърт дори до днес (Бит. 5:24; Евр. 11:5). Праотецът Авраам имал три жени и бил наречен дори приятел Божий, нещо повече - сподобил се да приеме в шатрата си Самия Бог в три Лица (Бит. 18). Бил женен и Исаак, този първообраз на Христа (Бит. 24:67). Иаков имал две жени и две наложници, а той се борел с ангел и се удостоил да види Божията слава (Бит. 22). Нима не бил женен Мойсей, върховният пророк и Божий служител (Изх. 2)? А той беседвал с Бога, освободил еврейския народ от тежкото робство на другоплеменници и се сподобил с Царството Небесно. Също и Давид и други пророци и свети мъже имали законни жени и чеда и всички се въдворили в Царството Небесно.[...] Слушайки думите на тази жена, или по-добре да се каже - на дявола, защото древният човекоубиец говорел чрез нейните уста, Мартиниан започнал да се колебае и да се скланя към грях. Накрая той й казал:- Почакай малко, защото обикновено при мене идват хора за благословение. Ще погледна дали не е дошъл някой, за да не ни видят. От Бога не можем да скрием нашия грях, нека поне го скрием от хората, за да не ни хулят и осъждат.Той излязъл от килията, застанал на камъка, който се намирал пред нея и започнал внимателно да оглежда пътя. Но Човеколюбецът Бог не иска погибелта на никого. Той не презрял и трудовете на свети Мартиниан, започнати от младини, спомнил си неговите молитви, подал му Своята помощ и променил злия му помисъл на добър. Блаженият слязъл от камъка, намерил една изсъхнала съчка и я занесъл в килията си. Сложил я сред нея и я запалил. Когато огънят се разгорял силно, светият свалил сандалите си, стъпил в пламъка и стоял така дотогава, докато не започнало да изгаря цялото му тяло. После излязъл от пламъка и казал, сякаш укорявайки самия себе си:- Мартиниане, приятен ли е този временен огън? Приятно ли е това мъчение? Ако можеш да го изтърпиш, тогава пристъпи към тази жена. [...]Така говорел на себе си. Щом болката му започнала да утихва, той отново стъпил в огъня и стоял там толкова, дълго, колкото било възможно. [...]А жената се удивявала как заради спасението си светият сам влязъл в огъня. Тогава сама си спомнила за съгрешенията си и духът й се пробудил като от сън. Тя раздрала одеждите си, скъсала всичките си украшения и ги хвърлила в огъня, отново се облякла в старото вретище, паднала в нозете на свети Мартиниан и със сълзи започнала да му говори:- Рабе Божий, прости окаяната грешница! На тебе ти е известно колко силни и многообразни са козните на дявола. Той ми внуши мисълта да те изкуша. Помоли се за мене, свети отче, та по твоите молитви и аз, голямата грешница, да получа спасение. Знай, отче, че вече няма да се върна в града, няма да вляза в дома си, няма да видя роднините и познатите си. Не, твърдо реших да оставя скверните си дела и да се погрижа за спасението на окаяната си душа. [...]Тя се поклонила на светия и си тръгнала, а той се завърнал в килията си, където започнал със сълзи да се моли на Господа. А жената вървяла и с плач се молела на Бога да я настави по пътя на спасението. Чак късно вечерта на другия ден тя стигнала във Витлеем. Отишла в манастира ма блажената Павла, поклонила й се и разказала за всичко, което се случило. Като чула нейния разказ, блажената прославила човеколюбеца Бог, с радост я приела в манастира си и всеки ден я поучавала и наставяла по пътя на спасението. А жената започнала толкова ревностно да се подвизава и да пости, че много пъти блажената й казвала:- Чедо, щади плътта си, за да не изнемогне, старай се да можеш до край да се подвизаваш в постничество.Но тя не отслабвала подвизите си. Малко преди кончината си блажената Зоя - така се наричала жената - молела Господ да й открие дали е прието покаянието й. За да извести своята милост, човеколюбивият Бог й дал дара да изцелява. [...]Преподобният Мартиниан оздравял от изгарянията си едва след седем месеца. После започнал да размишлява така:- Ако не си отида оттук, лукавият враг няма да ме остави и няма да ми даде покой. Трябва да заживея на такова място, което е недостъпно за жени.[...] Той се осенил с кръстно знамение, излязъл от килията си и тръгнал към морето. [...] Когато стигнал до пристана, той намерил един богобоязлив собственик на кораб и му казал:- Брате! Не знаеш ли в морето някой малък и необитаем остров?Човекът отвърнал:- Защо питаш? Защо ти е нужно това?- Желая да оставя суетния свят и да поема подвига на безмълвието - казал Мартиниан, - но не познавам място, което да е подходящо за това.Морякът отговорил:- Има едно такова място, но то е страшно: насред морето се издига висока скала, а земя не се вижда.- То е подходящо за мене - отвърнал блаженият - и там искам да се заселя, защото е недостъпно за жена.[...] Човекът разбрал, че пред него стои свят мъж и обещал да изпълни всичко, за което го моли. Те се качили на кораба и отплавали към пустинното място. При благоприятен попътен вятър привечер стигнали скалата. Като я видял, блаженият се възрадвал духом и възхвалил Бога. [...]Блаженият останал да живее под открито небе, търпеливо понасяйки жегата през деня и студа през нощта. Два или три пъти в годината морякът му донасял хляб и вода. А блаженият Мартиниан живеел на скалата и се радвал духом, че се е избавил от светската суета. Той денем и нощем възхвалявал Бога и непрестанно се поучавал в Богомислие.Той пребивавал на тази скала шест години, претърпявайки заради спасението си дъжд, студ и пек. Но дяволът не прекратил козните си. Той въвел светия в друго, още по-тежко изкушение.Веднъж дяволът видял, че по морето плава кораб, на който имало мъже и жени. Той вдигнал буря и силен вятър, хвърлил кораба към една скала и го разбил. Всички пътници потънали и само една девица успяла да се хване за някаква отломка и доплавала до скалата, където живеел Мартиниан. [...]После подал ръка на девойката и я извел на скалата. Като видял, че тя е много красива, свети Мартиниан казал [...]:- Наистина, не може на едно място да останат огън и сено, невъзможно е ти и аз да живеем тук заедно. Остани и не се бой от нищо. Тук има хляб и вода, които доставя един моряк, и той ще дойде след два месеца. Разкажи му за всичко, което се случи, а той ще те вземе на кораба и ще те остави на брега.[...] С тези думи се хвърлил в морето и заплувал. По Божия промисъл два делфина го вдигнали на гърбовете си и го понесли през вълните и го изнесли на сушата. [...]Блаженият тръгнал от едно място на друго, от град на град. Така, в постоянно странстване, той прекарвал живота си. Не носел със себе си нито жезъл и торба, нито хляб, дрехи или пари - с една дума нищо, което е необходимо за нашия живот. Когато влизал в някой град или село, той питал кой от жителите му се отличава с благочестие, отсядал при него и приемал храна от него. Нощувал там, където го застигане нощта: в пустинята или в полето, и при това лягал да отдъхне за съвсем кратко. За две години той посетил сто шестдесет и четири града и накрая дошъл в Атина. [...]Там свети Мартиниан завършил с чест земното си поприще, опазил вярата и се удостоил да получи венеца, приготвен за него в Царството Небесно.Кой не ще се удиви на този подвижник, кой не ще прослави паметта му! До края на дните си той се подвизавал, за да спаси душата си, и дори доброволно се подложил на мъчения. Тогава още нямало гонения против християните, но светият сам поел мъченичеството. Той победил дявола и разрушил козните му, станал сам гонител на себе си и доброволно се подложил на страдания. Наистина той трябва да бъде наречен мъченик и добър страдалец, защото с временния огън преодолял вечния. [...]  ", "date": "2018.02.13", "title": "Преп. Мартиниан. Св. Евлогий, архиеп. Александрийски. Преп. Зоя и Фотина"}
{"url": "http://www.cross.bg/nito-shtastie-nyama-1567681.html", "text": "/КРОСС/ На този свят няма нито щастие, нито нещастие, има само сравняване между едно състояние и друго. Нищо повече. Само който е изпитал безгранична злочестина, може да изпита безгранично щастие. Човек трябва да е пожелал да умре, за да разбере колко хубав е животът.Александър Дюма-баща, \"Граф Монте Кристо\" ", "date": "2018.02.13", "title": "На този свят няма нито щастие, нито нещастие, има само..."}
{"url": "http://www.cross.bg/vyatur-valezhi-zadurzhi-1567682.html", "text": "/КРОСС/ Днес ще се появи умерен изток-югоизточен вятър. От запад облачността ще се увеличава и привечер в западните райони ще започнат валежи от дъжд, които през нощта срещу сряда ще обхванат по-голямата част от страната. Максималните температури ще са между 5° и 10°. Атмосферното налягане ще се задържи по-ниско от средното за февруари; до обяд ще се повишава, след което ще започне да се понижава.По Черноморието преди обяд ще има и слънчеви часове, но след пладне облачността ще се увеличи и вплътни. Ще се задържи без валежи. Ще духа до умерен вятър от изток, югоизток. Максималните температури ще са 6-9°, температурата на морската вода е 5-7°. Вълнението на морето ще е 1-2 бала.Над планините ще е предимно облачно, но през деня ще се задържи почти без валеж. Ще духа умерен юг-югозападен вятър, който привечер ще се усили. Ще е малко по-топло с максимална температура на височина 1200 метра около 3°, на 2000 метра - около минус 3° .В сряда вятърът от изток-югоизток временно ще се усили. Ще има валежи, предимно от дъжд, само на места в западната част на Предбалкана и по високите полета на Западна България, където вятърът ще се обърне от северозапад, дъждът ще премине в сняг. ", "date": "2018.02.13", "title": "Ще се появи вятър, днес започват валежи"}
{"url": "http://www.cross.bg/rysnatzi-zaginali-sred-1567684.html", "text": "/КРОСС/ Руски \"частни\" военни може да са сред загиналите при  срещу сили на режима на Асад в провинция Деир ез Зор, сочат различни източници, цитирани от сайта \"Глоубъл рисърч\". Информациите са неофициални и силно се разминават в цифрите. Според бившия командир на сепаратистите в Донбас Игор Горкин (Стрелков) при американските бомбардировки на 7 и 8 февруари са загинали над 100 руснаци от частната военна компания \"Вагнер\", предава \"24 часа\". Той твърди даже, че източници от Сирия сочели над 600 загинали и ранени руски наемници. Но се съмнява, че това е възможно, тъй като цялата обстрелвана колона не наброявала повече от 500 души.Миналата сряда информационни агенции съобщиха, че по време на ударите на САЩ има 100 загинали бойци от проправителствените сирийски сили. Самолети, хеликоптери и дронове обсипали с бомби и ракети между 300 и 500 пехотинци, подкрепяни от танкове и артилерия. Източници на Пентагона твърдят, че са убити 100 сирийски бойци. На 8 февруари телевизия Ен Би Си изказва предположение, че е възможно сред сирийските военни да е имало и руснаци от \"Вагнер\". Автор на в. \"Вашингтон таймс\" с връзки в американското разузнаване пък говорил с кюрдски командир, наречен ген. Хасан, който заявил, че \"сред жертвите има няколко руснаци, вероятно наемници\".Блогове подхващат тези информации и в тях броят на жертвите нараства от 100-200 до стотици. В интернет вестника на Гари Каспаров авторът Тигран Хемалян нарича това първо сражение между спецчасти на САЩ и Русия и първи бой от третата световна война.Си Ен Ен цитира Пентагона, според който слуховете за убити руснаци се разследват. От военното ведомство на САЩ твърдят, че руснаците са били предварително уведомени за готвените удари. От министерството на отбраната в Москва посочват, че руски униформени в района няма. ", "date": "2018.02.13", "title": "Появиха се слухове, че над 100 руснаци са загинали при американски удари в Сирия"}
{"url": "http://www.cross.bg/srok-dvizhenieto-ogranicheno-1567687.html", "text": "/КРОСС/ Информация за състоянието на републиканските пътища към 05:30 ч. за 13.02.2018 г.І. МЕТЕОРОЛОГИЧНА ОБСТАНОВКА:Температурите са в интервала от -10° до +4°.Времето е облачно почти над цялата страна. Слаб до умерен вятър духа в областите Варна, Добрич, Пазарджик, Смолян и Шумен. Пътните настилки са предимно мокри, като по високите и усойни места са частично заледени и обработени. Намалена видимост поради мъгла до 50 м има в района на с. Скравена /обл. София/, до 100 м на АМ „Тракия\" в района на гр. Вакарел /обл. София/ и в района на с. Муселиево /обл. Плевен/, до 150 м в района на гр. Елена /обл. Велико Търново/, гр. Мездра /обл. Враца/, гр. Радомир /обл. Перник/, в област Кърджали и до 200 м в района на гр. Левски и гр. Българене /обл. Плевен/;ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; Движението по АМ \"Тракия\" в тунел \"Траянови врата\" в посока Бургас се осъществява в една лента поради аварийни ремонтни дейности в светлата част на денонощието на осветителната инсталация в активната и изпреварваща ленти. Движението се извършва поетапно в двете ленти. Срок  до 14.02.2018 г.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Печинско\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т;- „Превала\" - задължително с вериги, забранен за МПС над 12 т;- „Твърдишки\" - забранен за МПС над 10 т. Срок: целогодишно;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.ОПУ-Пазарджик: Временно са въведени следните ограничения за движение на МПС:Път II-37: Ограничено движение по път II-37 Батак - Доспат за МПС над 12 т. поради снегопочистване. Път III-842: Движението по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г. ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път II-37: Временно движението по път ІІ-37 Батак - Доспат се ограничава за МПС над 12 т. да се движат без ремаркета и полуремаркета поради снегопочистване. Срок до 13.02.2018 г.Път III-197: Ограничено е движението по път III-197 Гoце Делчев - Доспат - с. Борино - с. Тешел за МПС над 12 т. да се движат без ремаркета и полуремаркета поради снегопочистване. Срок до 13.02.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.  ", "date": "2018.02.13", "title": "Актуална пътна обстановка на 13 февруари"}
{"url": "http://www.cross.bg/tema-bulgariya-novi-1567685.html", "text": "/КРОСС/ Тема: Красивата армия на Северна Корея завладя света - как работи тази дипломация?Тема: На живо: Нови мерки за преглед на автомобилитеТема: НАП даде 75 кучета на търг - следва продължениеТема: Напрежение заради замърсяването при виетнамските общежития в София - има ли решение на проблема?Тема: Спешни решения за здравната система - зам.-министър Жени НачеваТема: Коалиционни вълнения - говори вицепремиерът Валери СимеоновТема: България и Западните Балкани - европейските перспективиТема: На живо трамвайното депо - ще бъде ли наказан ватманът с цигара?Тема: Нови сигнали за измамени българи с работа в чужбина. Разказ на пострадалите в студиото на \"Тази сутрин\"Тема: Отново крясъци и обиди в детска градина. Превръща ли се агресията в норма за възпитание? Дискусия с бившия образователен министър Тодор Танев и психолога Александра ПетроваТема: Кой е задържаният мароканец, заподозрян за връзки с терористи? Гостува вътрешният министър Валентин РадевТема: Нови стандарти в акушерството. Каква е границата между аборта и раждането?Тема: На живо: Една година протести срещу Виетнамските общежития в \"Красна поляна\". Защо проблемът остава нерешен?Тема: \"Здравей, България\" разказва за нов фрапиращ случай на насилие в дом за деца, лишени от родителска грижа с още подробности за разследването на \"Господари на ефира\". Водещите Аделина Радева и Виктор Николаев задават въпроса \"Big Brother в детската градина - ще следят ли камери за сигурността на децата?Тема: Държавата на лов за таксита  фантоми. Как ще спре нелегалните превозвачи?Тема: Боец от ИДИЛ - задържан при опит да влезе в България. Кой е мъжът и заплашва ли сигурността ни? Говори ПрокуратуратаТема: Личните лекари са готови за протест. Ще спрат ли да записват пациенти?Тема: След  9 - Повелителят на Антарктида - професор Христо Пимпирев празнува рожден ден с Никол СтанкуловаТема: И още - Хирург, лекар, полицай и банкер влязоха в музикална класация. Как - разказва Румен Бахов ", "date": "2018.02.13", "title": "В сутрешните блокове"}
{"url": "http://www.cross.bg/trump-survis-vanesa-1567688.html", "text": "/КРОСС/ Ванеса Тръмп, съпруга на най-големия син на американския президент - Доналд Тръмп-младши, е хоспитализирана в Ню Йорк, след като е отворила писмо с подозрителен бял прах, съобщават световните агенции, цитирани от БТВ.Според запознати първите тестове са показали, че веществото е безвредно. Въпреки това Ванеса Тръмп е била приета в болница за прегледи като превантивна мярка.Междувременно държавният глава Доналд Тръмп заложи в проекта за бюджет 2,2 млрд. долара за дейността на „Сикрет сървис\" - службата, която се грижи за сигурността му. Освен това той иска назначаването на още 450 служители.Именно „Сикрет сървис\"  е поело разследването на случая със снахата на президента. ", "date": "2018.02.13", "title": "Снахата на Тръмп в болница, след като отвори писмо с бял прах"}
{"url": "http://www.cross.bg/litzeto-durzhava-interpol-1567690.html", "text": "/КРОСС/ Задържаният за тероризъм е бил високо в йерархията на ИДИЛ. Това обяви говорителят на главния прокурор Румяна Арнаудова.Както е известно вчера съдът в Хасково постанови Науфал Захри да остане за 90 дни в ареста - период, в който да се уреди екстрадицията му в Мароко, откъдето са го пуснали за издирване като член на „Ислямска държава\".Мароканецът е носил в себе си 5 фалшиви лични документа, допълни Румяна Арнаудова  и поясни, че се твърди се, че той е бил командир в ИДИЛ. Захри е влязъл у нас незаконно на 13 януари. Хванат е заедно с други 26 сирийци край свиленградското село Сладун.„При проверката на петте документа, които е носел и най-вече от сирийският му паспорт е установено, че е издирван от Интерпол. До вчера, когато Хасковският съд гледа мярката на мароканеца, той е пребивавал в център от затворен тип като превенция да не избяга\".Румяна Арнаудова разясни причините, поради които Науфал Захри е издирван и кои са доказателствата, че принадлежи към структурите на \"Ислямска държава\".„Още на 13 януари група от 27 чужди граждани са навлезли през територията на България не през определените за това места, т.е. през т. нар. зелена граница. Патрулите са ги установили в 8:30 ч. Лицата са били задържани, сред които 6 мъже, 6 жени и останалите са деца. Веднага са били изпратени в центъра в Харманли, където е започнала проверка на всички тези лица. 26 от лицата, които представляват помежду си роднини, заедно с техните деца, са подали веднага заявление и са поискали да получат хуманитарен статут. Само едно лице не е подало такова искане и по отношение на него и на другите лица са извършени стандартните проверки\", заяви Арнаудова.Тя поясни, че задържаният вчера от Окръжния съд в Хасково е носил в себе си, но не се е легитимирал и е имал 5 различни документа за самоличност - сирийска лична карта, сирийски паспорт, испанска лична карта, документ за семейно положение, както и сирийско свидетелство за управление на МПС.„В момента, в който българските служби установяват, че сирийския паспорт е обявен за издирване от Интерпол. Изпратена е снимка на лицето в Интерпол - снимката, която стои в неистинските документи. Установено е, че всички тези документи са фалшифицирани, те са преправяни. Бланките са оригинални, но снимката на лицето е различна от тази, която би следвало да се намира на тези документи\", каза говорителят.„В рамките на това международно сътрудничество, което са установили българските власти е изготвена и т. нар. лицево-идентификационна справка, тъй като лицето по външни белези е било обявено за издирване и в ШИС и в Интерпол. Едва, когато се установява категорично, че това е лице, което се издирва от мароканските власти, тогава е била издадена заповед за задържане и е била изпратена на българската прокуратура.След всички процедури по установяване на самоличността на лицето и след като Интерпол ни уведомява, че се издирва за тероризъм, ВКП в петък разпореди задържане на лицето за 72 часа. Според заповедта, която ние сме получили на български език, лицето се издирва за съставяне на група и подготовка за извършване на терористични действия, противозаконно използване и притежаване на огнестрелни оръжия в рамките на организационен проект, целящ да посегне на националната сигурност и обществения ред в Мароко, организирано масово присъединяване към терористична организация, получаване на обучения, набиране на средства, както и набиране на големи групи от хора, които да се присъединят към \"Ислямска държава\".На 5 и 6 февруари в съда в Ал Рияд са били разпитани двама съмишленици, съратници на лицето, което сме задържали и те също свидетелстват за това, че той е изключително лоялен член на \"Ислямска държава\" и че е подпомагал изцяло дейността на тази терористична организация, използвайки собствените си умения на механик. Според техните показания, лицето е достатъчно високо в йерархията на \"Ислямска държава\", тъй като демонстративно е носел боеприпаси и множество гранати, демонстративно е носел и колан за самовзривяване. Така, че очевидно той е сериозна част от тази организация\", подчерта Арнаудова.  ", "date": "2018.02.13", "title": "Задържаният за тероризъм бил високо в йерархията на \"Ислямска държава\""}
{"url": "http://www.cross.bg/gradina-detskata-pleven-1567698.html", "text": "/КРОСС/ Учителката, която беше записана да вика и обижда деца в детска градина в Плевен, ще бъде отстранена от работа. Това съобщи пред bTV директорката на учебното заведение Даринка Стойчева.За случая стана ясно, след като аудиозапис, направен в детската градина, беше публикуван в социалните мрежи. „Такова поведение не съм очаквала, че мога да чуя\", коментира директорката.Междувременно общината започна проверка заради записа, която е установила, че той наистина е направен в детската градина и че гласът е на учителката Стойка Гатева, която има 40-годишен стаж като педагог.Проверката на общината ще продължи, като детската градина ще бъде проверена и документално за нарушения.Междувременно родителите, чиито деца учат в 10 ЦДГ „Надежда\" в Плевен, настояха да бъдат поставени камери.", "date": "2018.02.13", "title": "Уволняват възпитателката, крещяла в детска градина в Плевен"}
{"url": "http://www.cross.bg/lider-phenyan-chen-yn-1567697.html", "text": "/КРОСС/ Севернокорейският лидер Ким Чен-ун иска по-добри отношения между страната му и съседна Южна Корея. Той заяви, че е важно да се поощряват \"топлите чувства на помирение и диалог\" с Юга, след като се срещна със завърналата се от Зимните олимпийски игри в Пьонгчанг севернокорейска делегация, предава „Ройтерс\", цитирана от БНР.Визитата продължи три дни и в нея участва сестрата на севернокорейския лидер - Ким Йо-чен. От името на брат си тя покани южнокорейския президент Мун Дже-ин на среща на високо равнище в Пхенян. Мун засега не даде отговор на поканата от Пхенян. Той каза, че двете Кореи трябва да създадат условие за среща на своите президенти и призова за бързо подновяване на диалога между Северна Корея и САЩ.Държавната севернокорейска информационна агенция публикува съобщение, в което се казва още, че Ким Чен-ун е определил като \"много впечатляващи\" усилията на Сеул по приоритизиране на визитата на членовете на КНДР на зимната олимпиада. Това е първото изявление на севернокорейския лидер във връзка с безпрецедентната визита на делегацията от Пхенян. ", "date": "2018.02.13", "title": "Ким Чен-ун си пожела по-добри отношения с Южна Корея"}
{"url": "http://www.cross.bg/chasa-sofiyaot-zala-1567679.html", "text": "/КРОСС/ ***София.В НДК ще се състоят неформална среща на министрите на туризма и среща на високо равнище „Туризъм и икономически растеж\". От 09.00 часа ще започне неформалната среща на министрите на туризма. От 10.30 ще се състои брифинг. От 11.30 часа официално ще бъде открита срещата на високо равнище „Туризъм и икономически растеж\". Председателят на Народното събрание Цвета Караянчева ще приветства участниците в срещата.***София.От 09.00 часа Х състав на Специализирания наказателен съд ще гледа делото срещу Николай В., Георги Ж., Илиян И. и Юрий В. за организиране и ръководене на организирана престъпна група.***София.От 09.30 часа ще се проведе заседание на Съдийската колегия на ВСС.***София.От 09.30 часа 15 състав на СГС ще гледа делото срещу Роман Л. (обвинен, че е организирал нападението над Алексей П., чл.116 НК)***София.От 09.30 часа ХІІІ състав на Специализирания наказателен съд ще гледа делото срещу Антон П. за организиране и ръководене на организирана престъпна група.***София.От 10.00 часа ХII състав на Специализирания наказателен съд ще гледа делото срещу Младен М., Мария Т., Полина Т., Ценка Г. и др. за***София.От 10.00 часа III състав на Специализирания наказателен съд ще гледа делото срещу Стелиан В., Иван С. и Ганчо Н. за организиране и ръководене на организирана престъпна група.***София.От 10.30 часа в централата на КТ „Подкрепа\" ще се проведе пресконференция на тема:„Позицията на КТ „Подкрепа\" относно систематичния финансов недостиг и заплахите от ликвидация на 40% от българската електроенергетика с всички произтичащи от това негативни последици\".***София.От 10.30 часа XVII състав на Специализирания наказателен съд ще гледа делото срещу Александър В., Георги С., Никола Т. и др. за образуване и ръководене на организирана престъпна група.***София.От 11.00 часа в „Гранд хотел София\", ДБГ организира кръгла маса на тема „Бизнес климатът в България - точка на размръзване\".***София.От 11.00 часа в Националния пресклуб на БТА Сдружението на общинските болници в България ще дадат пресконференция на тема „Общинските болници - между живота и смъртта\".***София.От 12.00 часа в Националния пресклуб на БТА, организаторите на международния проект „Световно образование\" ще представят актуални данни за обучението на българи в чужбина и нови условия за прием.***София.От 13.30 часа V състав на Специализирания наказателен съд ще гледа делото срещу Хованес М, Пламен Т., Мариян М. и др. за организиране и ръководене на организирана престъпна група.***София.От 15.00 до 17.00 часа в постоянната приемна на БСП - София на ул. „Леге\" №10, етаж 1, народният представител от „БСП за България\" Румен Георгиев и общинският съветник Николай Николов ще имат приемна за граждани.***София.От 16.30 часа в „Центъра на пациента\" в УСБАЛО ще се състои лекция на тема „Рехабилитация при онкологични заболявания: необходимост и нейната реализация в практиката\".***София.От 17.30 часа Националния етнографски музей - София и „Сдружение на задругата на майсторите на народни художествени занаяти - София\" канят жителите и гостите на столицата на откриването на изложба-базар „Мартеници\".***София.От 17.45 часа в зала „Средец\" на хотел „Шератон\" ще бъде представен проект за въвеждане на дисциплина „Лични финанси\" в неикономически висши учебни заведения в България, както и на учебник по лични финанси за студенти.***София.От 18.00 часа в Унгарския културен институт ще бъде открита обща изложба на представители на три жанра на изкуството - графика, фотография и живопис - Дежьо Санто, Бела Бернолак и Антал Йозефка. Изложбата е под надслов \"Малкият принц\" и ще бъде открита от директора на Унгарския културен институт г-жа Дьорди Димитров.***Благоевград. От 11.00 часа в класна стая „Конфуций\", студенти от ЮЗУ „Неофит Рилски\" ще отбележат Китайската нова година.***Благоевград.От 19.00 часа в зала „Пейо Яворов\" ще бъде представен спектакълът „Пътят към Афродита\".***Варна.От 14.00 до 16.00 часа в офиса на ПП ГЕРБ на ул. „Георги Бенковски\" №1, общинският съветник Славчо Славов ще има приемен ден.***Велико Търново.От 11.00 часа в Националния пресклуб на БТА ще се състои пресконференция относно предстоящата изложба на Самарското знаме във Велико Търново.*** Горна Оряховица. От 17.30 часа в ХГ „Недялко Каранешев\" ще бъде открита Изложба, посветена на Трифон Зарезан.***Добрич.От 11.00 часа в Регионална библиотека „Дора Габе\", СУ „П. Р. Славейков\" ще се състои литературно утро с драматизация „Историята на Пинокио 135 години по-късно\".***Добрич.От 14.00 и от 14.50 часа в Регионална библиотека „Дора Габе\" ще се състоят образователни концерти на Българския камерен оркестър - Добрич.***Добрич.В 13.00 часа в зала „Европа\" в Областната администрация ще се проведе среща, свързана с проблемите на ВиК.***Добрич.От 18.30 часа в Младежки център - Д0брич ще се състои парти с игри и караоке по случай Деня на влюбените.***Карлово.От 11.00 часа в зала „Васил Караиванов\" в Карлово ще се бъде представена изложба „Той крачи още по земята...\".***Пловдив.От 09.00 часа в 5 зала на Окръжен съд Пловдив ще се гледа делото срещу Исмет Ю., Рамадан Ю. и Божидар С., обвинени в нанасянето на причиняване на тежка телесна повреда на Н. С и отнемане на чужди движими вещи в големи размери.***Пловдив.В 10.30 часа ще се проведе пресконференция, на която ще се обсъждат проекти, свързани с пътната инфраструктура на Пловдив и областта.***Пловдив.От 11.00 часа на пл. „Съединение\" №3 заместник-министърът на регионалното развитие и благоустройството Валентин Йовев ще открие нов офис на Агенцията по геодезия, картография и кадастър.***Пловдив.От 14.00 часа в зала 1 на Пловдивския Апелативен съд ще се гледа дело, образувано по протест на Окръжна прокуратура и жалби на подсъдимите Костадин И. и Иван С. срещу присъда, с която Окръжен съд - Пловдив призна подсъдимия Иван С. за виновен в това, че на 6.12.2014 г. при управление на моторно превозно средство е причинил смърт по непредпазливост.***Русе.От 11.00 часа в Заседателна зала на Община Русе ще се състои пресконференция по повод Деня на народната носия, който ще се проведе на 16 февруари.***Русе.От 18.00 часа в зала „Княз Александър I\" ще се състои „виртуална\" феминистична разходка.***Стара Загора.От 18.00 часа в РБ „Захарий Княжески\" ще се състои концерт на ученици от НУМСИ „Христина Морфова\" от класа на Надя Тончева.***Стара Загора.От 19.30 часа в залата на Младежки дом, клубовете „Дебати\" към Центъра за подкрепа за личностно развитие организират среща озаглавена „Да попеем и поговорим за любов\".***Търговище.От 17.00 часа в Регионален исторически музей - Търговище ще бъде представена изложбата „Мисионис - 2017\".***Хасково.От 17.30 часа в зала „Хасково\" ще организира информационна среща с граждани във връзка с изпълнението на програмата за енергийна ефективност на многофамилни жилищни сгради, финансирана по ОП „Региони в растеж\".***Шумен. От 12.00 часа на площад „Кристал\" Български Спортен тотализатор организира събитие, по случай връчването на луксозен автомобил Форд Мондео, спечелен от игрите на СПОРТ ТОТО.***Шумен. От 13.30 ч. в Актова зала на СУ „Йоан Екзарх Български\" РЗИ- Шумен ще награди призьорите в конкурса за изготвяне на мото за целогодишната информационна кампания за бора с ХИВ/СПИН през 2018 г.***Шумен. От 14.00 часа в зала 203 на общината ще се проведе заседание на ПК „Правна и опазване на обществения ред\", за разглеждане на текущи докладни записки.***Ямбол.От 13.00 часа в зала 107 на община Ямбол ще се състои пресконференция във връзка с обновяването на централните паркови площи в града. От 14.00 часа в зоната откъм ул. „Търговска\" ще бъде дадено начало на строително-ремонтните работи със символична „първа копка\".  ", "date": "2018.02.13", "title": "Предстоящи събития в страната на 13 февруари"}
{"url": "http://www.cross.bg/diplomat-prof-depytat-1567686.html", "text": "/КРОСС/ Мариус Донкин, актьор, директор на Народния театър \"Иван Вазов\"Гала (Гала Пенева), тв водещаАлександър Йорданов, политик и дипломатБойка Маринска, бивш депутатВалентина Найденова, депутат в 44-ото НСПроф. Георги Петров, икономистЙоан, Варненски и Великопреславски митрополитКалина Чапкънова, член на Висшия съдебен съветМарко Ганчев, писател, преводач, дипломатСтанимир Стоилов, треньор по футболПроф. д-р Христо Пимпирев, учен и полярен изследовател  ", "date": "2018.02.13", "title": "Рожден ден на 13 февруари празнуват"}
{"url": "http://www.cross.bg/purvata-grypa-teroristichna-1567678.html", "text": "/КРОСС/ 1633 г. - Галилео Галилей пристига в Рим за своя процес пред Инквизицията.1689 г. - Уилям III е провъзгласен за крал на Англия.1777 г. - Арестуван е маркиз дьо Сад.1920 г. - Лигата на нациите потвърждава постоянният неутралитет на Швейцария.1925 г. - Комунистическа терористична група убива народния представител Никола Милев.1931 г. - Ню Делхи става столица на Индия.1934 г. - Съветският параход Челюскин потъва в Северния ледовит океан.1939 г. - Започва първата конференция на българските православни църкви в Северна Америка.1943 г. - Комунистическа терористична група ликвидира генерал Христо Николов Луков.1945 г. - Втора световна война: Обединените нации започват стратегически Бомбардировки над Дрезден (Германия), в които загиват хиляди цивилни граждани; Червената армия превзема Будапеща.1948 г. - Авиокомпания Дирекция въздушни съобщения открива първата българска редовна международна въздушна линия по маршрута София - Белград - Будапеща - Прага със самолет Ли-2п.1960 г. - Франция тества в Сахара първата си атомна бомба.1974 г. - Александър Солженицин, лауреат на Нобелова награда за литература през 1970, е изгонен от Съветския съюз.1975 г. - Създадена е Севернокипърска турска република.1984 г. - Константин Черненко сменя Юрий Андропов на поста генерален секретар на Комунистическата партия на Съветския съюз.1988 г. - В Калгари (Канада) са открити XV зимни олимпийски игри.1996 г. - Британската вокална група Take That обявява, че се разпада.2001 г. - При земетресение в Салвадор загиват около 400 души.2010 г. - Отриват се Зимни олимпийски игри 2010 във Ванкувър. ", "date": "2018.02.13", "title": "13 февруари в историята"}
