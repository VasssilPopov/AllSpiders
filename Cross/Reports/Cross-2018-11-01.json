{"url": "http://www.cross.bg/intel-apple-iphone-1587874.html", "text": "/КРОСС/ Остър дефицит на интелски процесори мъчи РС индустрията в последните месеци. Оказва се, че причината за това е ангажимент на Intel към Apple, според публикация на японската медия Nikkei, цитирана от technews.bg.Въпреки, че ситуацията се подобри напоследък, доставките на чипове от Intel, предимно за бюджетния клас компютри, са далеч от желаните нива. Това е съпроводено и с повишаване на цените на процесорите, а досега нямаше смислено обяснение за недостига от водещия чипмейкър.Известно е, че Intel има трудности с усвояване на 10-нанометровия технологичен процес, но истинската причина за дефицита се оказа друга. Според Nikkei, за създалата се ситуация е виновна... Apple.Според японската медия, партньорството на Intel с Apple по линия на iPhone е довело до това, че голяма част от ресурсите на чипмейкъра са били заделени за производство на модеми за смартфони, за сметка на процесорите.Новите смартфони на Apple използват изключително модеми от Intel, докато по-рано този компонент за iPhone се доставяше предимно от Qualcomm. Предвид големия обем на продажбите на iPhone, не е изненада, че Intel е преразгледала производствените си планове.Освен това, през миналата година с производството на интелски модеми за Apple се занимаваше като подизпълнител тайванската компания TSMC, докато сега Intel сама изпълнява поръчките от Купертино.В момента Intel разширява производствените си мощности за пускане на 14-нанометрови чипове. Има очаквания, че компанията ще преодолее дефицита на процесори през първото тримесечие на 2019 г., но според някои анализатори, стабилизирането на доставките може да отнеме цяла година.", "date": "2018.11.01", "title": "Apple причинила дефицита на Intel процесори"}
{"url": "http://www.cross.bg/pytin-zhivot-rysiya-1587873.html", "text": "/КРОСС/ Използването на постсъветското пространство за русофобия и пещерен национализъм, както и намесата в църковния живот, могат да доведат до сериозни последствия, заяви президентът на Русия Владимир Путин в рамките на изказване по време на пленарно заседание от Всемирния руски народен събор, цитиран от ТАСС.\"Виждаме какви усилия се предприемат днес, за да се преформатира света, да се разрушат цивилизационните ценности и културно-историческите пространства, формирали се с векове\", отбеляза руският лидер. По неговите думи, целта е да бъдат създадени \"различен вид безлични протекторати\", доколкото \"разделените народи, лишени от национална памет и сведени до нивото на васали са по-лесни и по-удобни за управление и използване като разменна монета за свои интереси\".Руският президент изрази съжаление, че с подобни практики се налага да се сблъскват много региони на планетата, включително в постсъветското пространство. При това, подчерта Путин, се използва \"пещерен национализъм и русофобия\", осъществява се груба и безпардонна намеса в църковния живот. Той заключи, че подобна политика е опасна и \"може да доведе до сериозни последствия\".За \"безпардонната намеса в църковния живот\" Путин по всяка вероятност има предвид решението на патриаршията в Константинопол да признае независимата украинска православна църква. Вчера, на форум на руската диаспора в Москва, той предупреди, че разделението между православните църкви след това решение ще има \"много тежки последици\".\"Искам да подчертая едно: политиканстването в толкова чувствителна сфера винаги е имало много тежки последици. И преди всичко за тези, които вършат това\", заяви Путин.Днес руският лидер изрази увереност, че влиянието на едни или други държави в света ще зависи не само от икономическото им развитие, но и от духовния потенциал. Путин изтъкна, че \"днес разбирането за сложността на развитието и цивилизациите служи за фундаментална основа на многополюсния свят, за отстояване на принципите на международното право\". Той подчерта, че тежестта и влиянието на полюсите в бъдещото развитие, разбира се, преди всичко, ще се определя от \"тяхната икономическа, научна, културна, духовна и човешка основа и от потенциала\".По мнението на Путин, затова са толкова важни \"усилията, призвани да обединяват хората, да консолидират работата на гражданското общество и държавата, както и това, което нашите предци са наричали колективен разум, колективен опит\".Президентът специално благодари на Патриарха на Москва и цяла Русия Кирил \"за огромния принос в дейността на събора\", а на участниците в него - \"за много важната за обществото и държавата мисия\", която те изпълняват в продължение на четвърт век. Днешното заседание на Всемирния руски народен събор е посветен на 25-годишнината от образуването на тази организация. Темата на форума е \"25 години по пътя на обществения диалог и цивилизационното развитие на Русия\". ", "date": "2018.11.01", "title": "Путин: С пещерен национализъм опитват да създадат безлични протекторати"}
{"url": "http://www.cross.bg/nimh-prof-zveno-1587877.html", "text": "/КРОСС/ Решението на Общото събрание /ОС/ на БАН, което е съгласувано с Министерството на образованието и науката /МОН/, е от 1 януари 2019 г. голяма част от НИМХ - цялата оперативна дейност, да премине към новата организация, която ще бъде създадена към МОН. Това заяви председателят на Общото събрание на БАН проф. Евелина Славчева, попитана какво предстои занапред между НИМХ и БАН.", "date": "2018.11.01", "title": "До 31 декември се закрива НИМХ, откриват звено към МОН"}
{"url": "http://www.cross.bg/pomosht-predstavitel-nzok-1587881.html", "text": "/КРОСС/ \"Предложеният Закон за бюджета на НЗОК няма да бъде приет нито от БСП, нито от българския народ\". Това заяви народният представител от ПГ на \"БСП за България\" проф. Георги Михайлов. Основните причини за това са: липсва прагматична и полезна за нацията здравна политика; няма баланс между болничната помощ, средствата, които се отпускат за нея и средствата за медикаменти; няма промяна в съотношението между доболнична и болнична помощ; няма промяна в управлението на финансовите потоци. \"Каква е ефективността на българското здравеопазване- може да прецени целият български народ. Неговото отношение остава остро негативно\", коментира той. По думите му  една трета от увеличаващия се бюджет на НЗОК ще отиде за плащания по трансфери.\"В преходните и заключителни разпоредби, в противовес на Закона за нормативните актове, се променят десетки закони, като се създават структури, които нямат никакъв реален професионален смисъл\", обясни проф. Михайлов и посочи като пример създаването на мегаагенцията за медицински надзор, която обединява звена, които нямат нищо общо едно с друго. Според него  така формирани, тези звена ще трябва, в рамките на агенцията, сами себе си да контролират.  Той посочи, че закриването на Агенцията по трансплантации и включването й в мегаагенцията по медицински надзор замита сериозните съществуващи проблеми и ги прави още по-трудни за решаване. \"Така, не на шега, се отива и към обезличаване на ролята на Министерство на здравеопазването\", категоричен бе той. Проф. Михайлов подчерта, че има и редица други абсурдни  предложения като: да зависи от МС развитието на конкретна лечебна дейност в някое лечебно заведение и разкриването на лечебни заведения да се утвърждава от НС; премахването на системата на оценка и акредитация и заместването й от одобрение; прелицензирането на всички лечебни заведения за една година, което включва и личните медицински практики. „Предлагаме внесеният от МС законопроект за бюджета на НЗОК да се раздели на две части заради нарушаването на много конституционни норми. Едната да е бюджет на НЗОК, а преходните и заключителните разпоредби да бъдат внесени като законопроекти за изменение и допълнение на законите, които касаят“. Това каза народният представител доц. Георги Йорданов. Той добави, че БСП не подкрепя този законопроект, защото в него отново приоритет не е извънболничната медицинска помощ, а болничната. „Отново не е предвидена система за персонален контрол от страна на пациента за медицинските дейности, които са извършени при неговото лечение и тяхната себестойност“, обясни доц. Йорданов.„Десет години след присъединяването ни към ЕС, България продължава да изостава от останалите страни членки в много области. Страната ни продължава да има огромни проблеми, свързани основно с демографията, ниските доходи, бедността и неравенствата, здравеопазването, пенсионната система и какво ли още не“. Това каза народният представител Георги Гьоков. Той добави, че в бюджет 2019 липсват каквито и да е ангажименти и политики, насочени към справяне с тези проблеми. „Вече открито можем да наречем заплахи, защото липсата на адекватни реакции от управляващите ги прави толкова значими, че са вече риск за националната ни сигурност“, каза още Гьоков. Народният представител припомни, че при представянето на бюджета правителството  е отбелязало, че социалната политика е един от основните приоритети за 2019 г. „Акцентира се на: увеличените средства за отопление с 40,4 млн.лв., повече средства за хората с увреждане,  7 млн.лв. за новата помощ за деца сираци, увеличената минимална работна заплата от 510 на 560 лв., увеличения размер на максималната пенсия на 1 200 лв.  – предизборно. С това се изчерпват положителните моменти в „социалния\" бюджет на правителството“, категоричен бе Гьоков. Той заяви, че докато това правителство е на власт, негативните процеси ще се задълбочават. „Както и досега, при всички управления на ГЕРБ, не се променя размерът на голямата част от социалните плащания в бюджета, въпреки сериозните прокламации за социалната му насоченост и за дадените в повече милиони. И за 2019г. остават замразени: обезщетението за отглеждане на дете от 1 до 2 години, месечните помощи за деца, еднократната помощ при раждане, еднократната помощ при раждане на близнаци, еднократната помощ при осиновяване на дете, еднократната помощ за майките студентки, месечната помощ за деца с трайни увреждания, минималният и максималният размер на обезщетенията за безработица,  еднократната помощ за първокласниците и много други“, обясни още народният представител. Гьоков коментира, че ПГ на „БСП за България“ няма да подкрепи предложения от правителството Бюджет за 2019 г., защото той продължава тенденцията за подържане на най-високи нива на бедност и неравенства в ЕС, задълбочава демографската катастрофа и ни отдалечава Европа.„Вече няколко пъти правителства на ГЕРБ ни предлагат бюджети, които не са свързани с динамиката на проблемите на икономиката и с растежа й“. Това каза народният представител от ПГ на БСП проф. Румен Гечев. Той добави, че ситуацията с инвестициите е катастрофална. „По данни на БНБ-чуждите инвестиции са спаднали с 60-70% спрямо миналата година, общото равнище на инвестициите също спада постоянно“, обясни Гечев. Той добави, че за същия период в Румъния има над 2800 нови фирми с чужд капитал. Народният представител каза още, че България е единствената страна в ЕС, за този период, с такъв спад на инвестициите и заяви, че това е притеснително.  „Износът на капитали от страната също расте, това означава, че инвеститорите ни заобикалят“, коментира Румен Гечев.  ", "date": "2018.11.01", "title": " Проф. Георги Михайлов: Нито БСП, нито българският народ ще приемт бюджета на НЗОК"}
{"url": "http://www.cross.bg/bebe-momichentzeto-deteto-1587882.html", "text": "/КРОСС/ С много емоции премина завръщането в България на 8-месечно бебе, изоставено от наша сънародничка във Великобритания. Председателят на Държавната агенция за закрила на детето д-р Елеонора Лилова, представители на Дирекция „Социално подпомагане“ и приемната майка посрещнаха момиченцето на Летище „София“. Бебето беше придружавано и предадено от представители на британските социални служби, проследявали до момента полаганите грижи за него. Със себе си те носеха любимите играчки и одеялце на детето, храната, с която е свикнало, както и книга, в която е описано здравословното му състояние и направените имунизации. Приемната майка получи като подарък от чуждестранните социални работници и детската количка на момиченцето.Държавната агенция за закрила на детето работи по случая от месец март 2018 г. след получена информация от Посолството на Република България в Лондон за изоставено бебе от българска гражданка. Експертите извършват детайлнопроучване на случая. За съжаление, се установява, че майката и нейните близки не желаят да се грижат за него. Затова първоначално то е настанено в приемно семейство на територията на Великобритания. След решение на компетентния съд там, детето се завръща в България и за него е предприета мярка за закрила „настаняване в приемно семейство“. Предстои момиченцето да бъде вписано в регистъра за осиновяване в страната ни.Най-вълнуващият момент за всички бе този, в който приемната майка взе бебето в ръцете си. Тя с трепет очаква неговото пристигане от няколко месеца и вече е приготвила всичко необходимо за отглеждането на момиченцето. Това е третото бебе, за което ще се грижи заедно със съпруга си. Предишните две деца вече са осиновени и са щастливи с новите си родители. ", "date": "2018.11.01", "title": "Председателят на ДАЗД посрещна на Летище „София“ 8-месечно българско бебе, изоставено във Великобритания"}
{"url": "http://www.cross.bg/ekip-yniformenite-politzeiiski-1587879.html", "text": "/КРОСС/ Малко след 13 часа днес, полицейски екип забелязал  мъж в неадекватно състояние на бул. “Велики Преслав“, който носел в себе си нож и сатър. При вида на униформените агресивният мъж хвърлил сатъра и счупил предното и задно стъкло на служебния автомобил, а при падането хладното оръжие е наранило в коляното и ръката единия от полицаите. Независимо от многократните му опити да нанесе удари с нож по униформените, мъжът бил задържан и не е допуснато да бъде наранен някой от минаващите граждани.Минути по-късно в дежурната част на полицията позвънил местен жител, който съобщил, че синът му -с психични проблеми, излязъл от дома им разярен, като преди това опитал да нападне майка си,  бил опасен и неадекватен.Задържаният 30-годишен е откаран с екип на ЦСМП в болницата. След консулт с психиатър е настанен за лечение в ДПБ- Царев брод. В МБАЛ- Шумен за преглед са откарани двамата полицейски служители. На място се извършва оглед. ", "date": "2018.11.01", "title": "Полицай е пострадал при обезвреждане на психично болен мъж в Шумен"}
{"url": "http://www.cross.bg/start-mobilni-solomonov-1587875.html", "text": "/КРОСС/ \"Роскосмос\" допуска възможността да възобнови програмата \"Старт-1\", включваща изстрелване на сателити от военни мобилни наземни ракетни установки. Това заяви генералният конструктор на дирекция \"Реализация на горивно-енергийни проекти\" към Центъра за диверсификация на Обединената ракетно-космическа корпорация Юрий Соломонов, цитиран от руски медии, предава .\"\", каза той на конференция по диверсификация на ракетно-космическата промишленост.Проект, отбеляза конструкторът, е връщане към онова, което е създавано през 1990-те и първото десетилетие на XXI век. \"\", поясни Соломонов.Експертът напомни, че през 1990-те години и в началото на новото хилядолетие са направени много пускове на спътници от САЩ, Мексико, Израел и Швеция, а \"\". Соломонов също така отбеляза, че конкурентоспособността на пусковите услуги, които може да предложи проект \"Старт-1\", вероятно ще доведе до допълнителни поръчки за предприятията на руския ВПК.Ракетата-носител \"Старт-1\" представлява конверсионна версия на междуконтиненталната балистична ракета 15Ж58 на подвижния наземен ракетен комплекс \"Топол\". Може да изведе до 500 кг полезен товар в ниски орбити (400 км) от площадките на \"Плесецк\" и \"Свобода\".Първият пуск е осъществен през 1993 г., а последният - през 2006 година.", "date": "2018.11.01", "title": "Русия изстрелва сателити от мобилни установки"}
{"url": "http://www.cross.bg/bulgariya-komentira-zarkov-1587880.html", "text": "/КРОСС/ \"Предстои ни да изминем дълъг път, за да бъде променен сегашният модел на управление на България\", отбеляза зам.- председателят на НС на БСП Кирил Добрев на среща с представители на ръководството на Национален синдикат \"Защита\" , на която беше обсъден проектът \"Визия за България\". В разговора участваха зам.-председателят на ПГ на \"БСП за България\" Крум Зарков и  Атанас Зафиров- член на ИБ на НС на БСП.Крум Зарков коментира трите основни аспекта във \"Визия за България\" по отношение на заетостта- формиране на минималната работна заплата, като процент от средната работна заплата; работното време и качеството на социалния диалог. Той изтъкна, че Визията цели формиране на стратегия, с която се постигат резултати. \"Визията е само поводът да бъдат поставени проблемите\", заяви Зарков.\"Има нужда от спешна намеса на държавата\", категоричен бе Красимир Митов- председател на Национален синдикат \"Защита\". Той изрази възмущението си от това, че трудът на хората е изключително подценен и хиляди хора напускат страната по тази причина. Митов коментира, че в държавния сектор е \"нещо нечувано и невиждано\" и пример за това са Български пощи, БДЖ, болници, центрове по спешна помощ. Председателят на синдиката коментира и бюджета на правителството, като посочи, че само изглежда хубав, но в същото време цените продължават да нарастват. Представителите на синдикатите предложиха да има закон, който да  регламентира работата на синдикатите и работодателските организации.", "date": "2018.11.01", "title": "Кирил Добрев: Предстои ни дълъг път, за да бъде променен сегашният модел на управление"}
{"url": "http://www.cross.bg/ptitzite-zabolyavaneto-zoni-1587871.html", "text": "/КРОСС/ Със Заповед на изпълнителния директор на Българската агенция по безопасност на храните (БАБХ) д-р Дамян Илиев е въведена програма за засилен надзор на птицевъдните обекти относно неблагоприятната епизоотична обстановка в страната, свързана със заболяването Инфлуенца по птиците. Мерките включват биосигурност във фермите, по-висока честота на лабораторен контрол за доказване липса на инфекция с вируса и превенция в цялата страна, съобщават от агенцията. Птици ще могат да бъдат транспортирани само след като са предварително лабораторно изследвани за наличие на вируса.По-рано тази седмица БАБХ констатира нови огнища на заболяването Инфлуенца по птиците – тип високопатогенен Н5, в два животновъдни обекти, предназначени за отглеждане на патици мюлари в село Върбица, община Димитровград, област Хасково и за кокошки носачки в село Богданица, община Садово, област Пловдив. В съответствие с българското законодателство са предприети всички мерки за ограничаване и предпазване разпространението на вируса към други птицеферми.Определени са 3-километровите предпазни зони и 10-километровите зони за наблюдение около констатираните огнища на заболяването. Забранено е движението на птици и продукти от тях в и от предпазната и наблюдаваната зона. В двете зони се забранява търговията и придвижването на домашни, диви и други птици и яйца за разплод, както и разселване на птици за подновяване на дивечовия запас. Извършват се ежедневни клинични прегледи на птиците, отглеждани в останалите селища в предпазната зона.В търговската мрежа не са открити яйца с произход от фермата за кокошки носачки. БАБХ напомня, че яйцата не са опасни за човешка консумация.", "date": "2018.11.01", "title": "БАБХ въвежда програма за засилен надзор на птицевъдните обекти в страната"}
{"url": "http://www.cross.bg/rabotnitzi-prezident-sledvashtata-1587876.html", "text": "/КРОСС/ Швейцарският президент заяви, че неговата страна ще премахне през следващата година ограниченията за румънски и български работници, които искат да работят в страната, предаде Асошиейтед прес.Швейцарският президент Ален Берсе заяви днес в Букурещ, че съществуващите сега ограничения, наложени на румънските и българските работници, ще отпаднат през май следващата година.Швейцария не е член на ЕС, но позволява на граждани на ЕС да работят в страната. Но тя активира предпазна клауза, за да ограничи броя на работниците от България и Румъния - две от най-бедните страни от ЕС, заради безпокойства за това, че те заемат работни места в сектори с безработица, надхвърляща средната, отбелязва АП, цитирана от Днесбг.Румънският президент Клаус Йоханис обяви от своя страна, че Швейцария е предоставила 180 милиона швейцарски франка /179,5 милиона евро/ на Румъния чрез кохезионните фондове на ЕС, като тези пари са инвестирани в сферата на граничната сигурност, съдебната система, инфраструктурата и околната среда.", "date": "2018.11.01", "title": "Швейцария маха ограниченията за наши работници "}
{"url": "http://www.cross.bg/putishta-reklamni-suoruzheniya-1587878.html", "text": "/КРОСС/ Крайпътни рекламни съоръжения ще бъдат обезопасявани с цел осигуряване на т.нар. „свободна от препятствия зона“ и повишаване на безопасността. Така ще се намалят пътно-транспортните произшествия при напускане на платното за движение.Това предвижда проект на постановление за изменение на Наредбата за специално ползване на пътища, с който ще се завишат изискванията за обезопасяване на билбордове, тотеми и лога на изградени и функциониращи търговски крайпътни обекти.На обезопасяване с ограничителни системи за пътища ще подлежат рекламни съоръжения, разположени до 16 м от ръба на настилката на автомагистрали, до 13 м от края на скоростните пътища и до 8 м извън първокласни, второкласни, третокласни или местни пътища. Обектите извън тази зона не се нуждаят от обезопасяване. Абсолютното минимално разстояние за поставяне на рекламно съоръжение продължава да е 3 м от ръба на пътната настилка.Отново с цел по-висока безопасност на пътя с проекта се предвижда и забрана за разполагане на рекламни съоръжения в тунели, над и около портала на тунела, както и на разстояние по-малко от 600 м преди тях, когато са на скоростни пътища, и 200 м при останалите случаи.При неизпълнение на предписаните мерки се предвижда отнемане на издаденото вече разрешение за специално ползване на пътя чрез експлоатация на рекламни съоръжения, прекъсване на достъпа до тях или демонтирането им.С промените, заложени в проекта, се допуска изграждането на нови пътни връзки в зоните за престрояване пред кръстовища и пътни възли, шлюзове, връзки на пътни възли и уширени пътни участъци, предназначени за кацане на самолети.Измененията на наредбата включват още отмяна на разпоредбите за представяне на удостоверения за регистрация, издавани от Агенцията по вписванията, и за наличие или липса на задължения според разпоредбите на Данъчно-осигурителния кодекс, с което ще се намали административната тежест.Нормативният акт е публикуван за обществено обсъждане и може да бъде намерен на интернет страниците на  и , както и в .", "date": "2018.11.01", "title": "Крайпътни рекламни съоръжения ще бъдат обезопасявани"}
{"url": "http://www.cross.bg/politziyata-blagoevgrad-predade-1587863.html", "text": "/КРОСС/  се е предал в полицията, предаде bTV.18-годишният младеж се намира в Първо полицейско управление в града.Рано тази сутрин той бил хванат с 0,6 грама марихуана. След като е отведен за преглед в спешния център, успял да избяга, като скочил през прозорец.Двама униформени са го изпуснали. По случая в полицията е назначена вътрешна проверка.Служителите на реда издирваха младежа в продължение на няколко часа.", "date": "2018.11.01", "title": "Избягалият арестант в Благоевград се предаде в полицията"}
{"url": "http://www.cross.bg/kandidati-novini-televiziyata-1587867.html", "text": "/КРОСС/ Българска свободна телевизия подбира кадри за програмата си. Над 150 са постъпилите автобиографии на кандидати за репортери, редактори, водещи новини, монтажисти, оператори, режисьори. Сред тях има както утвърдени журналисти, така и наскоро завършили млади хора, които също ще имат възможност за реализация чрез стажантска програма.След подбора по документи, ръководството на телевизията и комисия от професионалисти  ще проведат интервюта с одобрените кандидати. В първия етап, при стартиране на телевизията, акцент ще бъдат емисиите новини и публицистичните предавания. В програмната схема на БСТВ се предвиждат предавания в сферата на икономиката, културата и духовността, както и журналистически разследвания. Особено внимание ще бъде отделено на регионите и живота в малките населени места.  ", "date": "2018.11.01", "title": "Българска свободна телевизия избира екип от над 150 кандидати "}
{"url": "http://www.cross.bg/mlrd-tyrtziya-petkova-1587864.html", "text": "/КРОСС/ С реализацията на „Турски поток” „Булгартрансгаз” ще загуби основната част от приходите си. Това заяви днес енергийният министър Теменужка Петкова на заседание на парламентарната комисия по енергетика, съобщи бтв.„Приходите на „Булгартрансгаз” са около 207 млн. лева на година. Малко над 125 млн. са приходите от транзит за Турция. „Булгартрансгаз” реализира приходите си от транзит, основно за Гърция, Турция и Македония. От 17 млрд. куб. газ годишно, които транзитира нашият оператор, 14 млрд. са за Турция. Около 2 млрд. са за Гърция, малко под 1 млрд. са за Македония”, обясни Петкова, цитирана от „Фокус”.По думите ѝ, ако България не реагира адекватно и не актуализира енергийната си стратегия, големите инфраструктурни проекти биха се отразили неблагоприятно върху енергийния сектор и икономиката.Вчера Съветът по енергийна сигурност към Министерския съвет одобри актуализиране на Енергийната стратегия на България до 2020 г. Предложението за промяна на документа бе направено от Петкова.Русия и Турция сключиха договор за прокарването на газопровода „Турски поток” през октомври 2016 година. В началото на октомври унгарският министър на външните работи и търговията Петер Сиярто обяви, че Унгария се е споразумяла с България и Сърбия за разработка на газопреносните мрежи с цел да купува газ след изграждането на втората линия на газопровода.", "date": "2018.11.01", "title": "Теменужка Петкова: „Булгартрансгаз” ще загуби основната част от приходите си заради „Турски поток”"}
{"url": "http://www.cross.bg/izrael-varna-durzhavata-1587872.html", "text": "/КРОСС/ Министър – председателят на Държавата Израел Бенямин Нетаняху пристигна във Варна на работно посещение по покана на премиера Бойко Борисов. Той е придружаван от съпругата си Сара  Нетаняху, съобщи пресцентъра на община Варна.На летище Варна гостите бяха посрещнати от кмета на морската столица Иван Портних, от извънредния и пълномощен посланик на България в Държавата Израел Н. Пр. Димитър Михайлов, от командира на Военноморските сили контраадмирал Митко Петев и посланика на Израел у нас Н. Пр. Ирит Лилиан.По-късно официалната делегация отпътува за резиденция „Евксиноград“, където ще бъде проведена среща на четири очи между премиерите на България и Държавата Израел. ", "date": "2018.11.01", "title": "Премиерът на Израел Бенямин Нетаняху пристигна във Варна"}
{"url": "http://www.cross.bg/viktorio-aleksandrov-poiska-myarka-domashen-arest-1587870.html", "text": "/КРОСС/ Викторио Александров се изправя пред съда. Магистратите трябва да решат дали мъжът, който е обвинен в убийството на 23-годишната си приятелка и бебето им, трябва да остане за постоянно в ареста, съобщава НОВА.Двойното убийство стана в понеделник. Първо в апартамент в \"Надежда\", а . След това е направил и неуспешен опит за самоубийство.  ", "date": "2018.11.01", "title": "Викторио Александров поиска мярка „домашен арест” "}
{"url": "http://www.cross.bg/poveche-boiichev-lambev-1587855.html", "text": "/КРОСС/ Очевидно е, че плоският данък вече не изпълнява своите функции, защото статистиката на инвестициите не показва ръст и продължаваме да се движим към задълбочаване на социалните неравенства.” Това каза народният представител от ПГ на „БСП за България” Жельо Бойчев. Той добави, че в нашето общество няма каквато и да е средна класа, а около 54% от работещите в България получават доходи равни или по-малки от минималната работна заплата. \"Хората, които получават над 5200 лв., обаче са 1.1% от обществото”, каза още Бойчев. Той добави, че за БСП социалната справедливост не е някаква абстрактна категория, а необходимост. „Считаме, че предлаганата от нас данъчна политика дава възможност на голяма част от българското общество да усети подобрение на своя стандарт на живот”, заяви Жельо Бойчев.   „Бедните в България ще стават все повече и все по-бедни, а богатите все по-малко. Докато социалната справедливост и равенството са само термини за някого, за повече от половината от българите те са въпрос на оцеляване”. Това каза народният представител Валентин Ламбев. Той добави, че  ако държавата не гарантира, че онези, които получават повече, ще започнат да дават повече, в никакъв случай не можем да говорим за прогресивност на управлението.  „Продължим ли с този модел на несправедливо облагане на доходите, демографската криза ще продължи да се задълбочава”, каза още Валентин Ламбев. ", "date": "2018.11.01", "title": "Жельо Бойчев: Продължаваме да се движим към задълбочаване на социалните неравенства"}
{"url": "http://www.cross.bg/vizhda-ganchev-hristo-1587859.html", "text": "/КРОСС/  на улица в София в ранните сутрешни часове, възмути социалните мрежи. На клипа, публикуван във Facebook, се вижда как жена на средна възраст държи пеленачето с едната си ръка, а в другата носи бутилка алкохол. До нея стои момиче, което твърди, че е майка на детето. Тя също е във видимо нетрезво състояние. В един момент тя взема бебето от придружителката си, при което се вижда, че то е облечено само с блузка, а крачетата му са боси. Действието се развива към 7 ч. сутринта, отбелязва Христо Ганчев – човекът, заснел видеото.Той се представя за полицай и изисква личните документи на жените. По-младата обаче показва акт, съставен й от униформени, именно за това, че няма документи за самоличност.„Представих се за полицай, за да взема личните данни на жените и да ги предоставя на органите на реда”, пише Христо Ганчев.По информация на NOVA полицията вече се е заела със случая.", "date": "2018.11.01", "title": "Скандален клип с пияни жени, разнасящи голо бебе по улиците на София, възмути мрежата "}
{"url": "http://www.cross.bg/drygi-deiistviya-predmeti-1587846.html", "text": "/КРОСС/ Операцията е осъществена след получена информация и предприето разследване на получените данни, включително и наблюдение на адрес, собственост и обитаван от 44-годишен мъж в града.  Вчера е планирано и провеждането на специализираните действия с цел противодействие на престъпления, свързани с културно-исторически ценности. При вида на полицаите мъжът изхвърлил през терасата пакет с множество фибули, обеци, връхчета от копия, монети, пръстен, метална гривна и други предмети с културно-историческа стойност. В рамките на предприетите процесуални действия в жилището са открити и други метални предмети с различна форма и големина, на които предстои да бъде изяснена стойността и произходът. По случая е образувано досъдебно производство, работата по което продължава под наблюдението на прокуратурата.", "date": "2018.11.01", "title": "Предмети с културно-историческа стойност са открити при операция във Враца"}
{"url": "http://www.cross.bg/progresivno-bulgariya-danuchnata-1587854.html", "text": "/КРОСС/ „Разликата между бедни и богати се задълбочава и националното богатство се концентрира в ръцете на олигархията, чуждестранните инвестиции спадат, а сивата икономика не се свива. Време е България да ревизира своята данъчна политика и да въведе прогресивно облагане“. Това заяви народният представител от ПГ на „БСП  за България“ Георги Гьоков.  Той подчерта, че при определяне на данъците е важно повишаването на ефикасността на фискалната политика, а данъчните приходи и спазването на данъчното законодателство трябва непрекъснато да се подобряват. „Това не трябва да е самоцелно и винаги, без да се правят компромиси. Не трябва винаги и безусловно в центъра на всяка реформа да се поставя  финансовата стабилност на системите. Не трябва промените винаги да бъдат в ущърб и за сметка на ползвателите на системата - хората“, категоричен бе Гьоков.По думите му левицата е направила предложението за преминаване към прогресивно данъчно облагане след внимателен анализ на разпределението на структурата на данъчните приходи и в частност високия дял на косвените данъци, и разбирането, че тази структура е насочена към свиване на потреблението и прехвърля данъчната тежест към социалните слоеве с по-ниски доходи. „Предлагаме въвеждане на прогресивно подоходно облагане на физическите лица по скала, която запазва данъчната тежест от 10% за хората с месечни доходи до размера на максималния осигурителен доход т.е. за  2 240 286 работещи данъчната тежест не се променя. За останалите  47 687 работещи данъчната тежест се увеличава с 2,5% на всеки 1300лв. над максималния осигурителен доход, като достига 25% ставка за месечни доходи над 10400лв.“, обясни Георги Гьоков.„С тези промени, които ние от БСП предлагаме, искаме да променим политиката на държавата към хората, които искат да създадат семействата си тук и да останат в България”.Това каза народният представител Иван Иванов. Той добави, че въвеждането на прогресивно подоходно облагане ще даде ясен сигнал, че бъдещето е в онези, които искат да останат в България. Иванов каза още, че бюджетът няма да бъде ощетен по никакъв начин от това. „Къде остават над 2.5 млн. българи, ако не им подадем ръка. Не им ли дадем възможност да повишат потреблението, няма как да развиваме и икономиката”, каза още Иванов.„Структурата на данъчните приходи и в частност високият дял на косвените данъци, насочеността на тази структура към по-бедните, към социалните слоеве с по-ниски доходи, води до извода, че трябва да се премине към прогресивно данъчно облагане“, заяви секретарят на ПГ на „БСП за България“ Филип Попов. Той обясни, че 48 хил. души в България получават заплата над 5 хил. лв., а останалите милион и половина от работещите получават заплата от 500 до 1000 лв., които саработещи бедни.", "date": "2018.11.01", "title": "Георги Гьоков: Време е България да въведе прогресивно облагане"}
{"url": "http://www.cross.bg/angel-angelov-suvet-1587860.html", "text": "/КРОСС/ От 1 ноември 2018 година групата „ЕНЕРГО-ПРО Варна“ ЕАД има нов изпълнителен директор и председател на управителния съвет. Управлението поема Ангел Ангелов, досегашен член на управителния съвет в „Нокиа Сълюшънс енд Нетуъркс“ ЕООД.Г-н Ангел Ангелов е магистър международни отношения от Университета по национално и световно стопанство в София, и магистър-инженер комуникационни технологии от Технически университет - София. Притежава 20-годишен опит в сферата на телекомуникациите и изграждането на мрежи, включително като мениджър продажби. Ангел Ангелов е ръководил проекти за пазари в България, Централна и Източна Европа, Средиземноморието и Балканския регион, притежава значителен опит в бизнес планирането, консултациите и управлението на проекти. Владее английски, немски и испански език. ", "date": "2018.11.01", "title": "Нов председател на управителния съвет на ЕНЕРГО-ПРО Варна"}
{"url": "http://www.cross.bg/dvizhenieto-zatrydnyava-raiiona-1587861.html", "text": "/КРОСС/ Катастрофа на АМ „Тракия” край Чирпан затруднява движението в района.Ударили са се лека кола и бус, при което бусът се е обърнал на пътното платно, съобщи кореспондентът на bTV в региона. Няма жертви.Заради обърнатия бус движението в посока Бургас се осъществява само в едната лента.", "date": "2018.11.01", "title": " Катастрофа на АМ „Тракия” край Чирпан затруднява движението в района"}
{"url": "http://www.cross.bg/kokain-obshto-vidin-1587847.html", "text": "/КРОСС/ Специализирана полицейска операция, насочена срещу наркоразпространението в региона, е проведена вчера от служители на сектор „Противодействие на криминалната престъпност“ в ОДМВР-Видин и колегите им от районните управления във Видин и Белоградчик.  Към 19.30 часа, в районна на бензиностанция преди областния град, униформени спрели за проверка лек автомобил „БМВ“ със софийска регистрация. Колата, шофирана от 27-годишен столичанин, пътувала в посока Видин. Пробата на шофьора с техническо средство реагирала положително на кокаин. Мъжът отказал връчения му талон за медицинско изследване. По време на полицейската проверка той изхвърлил през вратата на колата найлонов плик. В него служителите на реда установили бяло прахообразно вещество. Последвало претърсване в превозното средство и зад облегалката на задната седалка намерили още един плик с бяла прах. Веществото, с общо тегло 68.61 грама, реагирало на кокаин при полевия наркотест. Столичанинът е задържан за срок до 24 часа и приведен в ареста на РУ-Видин. По случая е образувано досъдебно производство, работата на разследващите продължава.Малко по-рано, служители на РУ-Белоградчик и сектор „Противодействие на криминалната престъпност“ в ОДМВР-Видин, в условията на неотложност, са предприели претърсване в частен имот в село Дъбравка, собственост на 46-годишен столичанин . Разследващите открили и иззели три пликчета с общо 3 грама бяла прах - реагирала на кокаин при наркотеста, пушка, пистолет и четири ловни патрона кал.16. Работата по случая продължава, в РУ-Белоградчик е образувано досъдебно производство.Късно снощи, при полицейски обход в Крайдунавски парк, униформените спрели за проверка четирима души. Единият от тях – 20-годишен видинчанин, пуснал на земята две сгъвки, съдържащи общо 1.3 г канабис. Младият мъж е задържан в полицейския арест, а по случая в РУ-Видин е заведена преписка.", "date": "2018.11.01", "title": "Над 70 грама кокаин, канабис и незаконно оръжие са иззети при спецоперация, проведена в област Видин"}
{"url": "http://www.cross.bg/vreme-suyuz-levski-1587862.html", "text": "/КРОСС/ Управителният съвет на \"Левски\" поиска оставката на председателя на съдийската комисия към Българския футболен съюз Йордан Сталев. Това стана чрез декларация, публикувана на сайта на \"сините\", в която остро се осъждат действията на българските рефери.От стадион \"Георги Аспарухов\" са категорични, че не искат наряди за техните срещу да получават Георги Кабаков, Станислав Тодоров и Ивайло Стоянов, а като пример за некоректни отсъждания посочват решенията по време на мача от турнира за Купата на България срещу \"Черно море\". \"Левски\" загуби гостуването си във Варна след изпълнение на дузпи, но от клуба са категорични, че натиск върху реферът е отказан и не е отсъден наказателен удар в редовното време на срещата.", "date": "2018.11.01", "title": "\"Левски\" поиска \"обективно, честно и справедливо\" съдийство и оставка"}
{"url": "http://www.cross.bg/internet-mestnite-bezplaten-1587858.html", "text": "/КРОСС/ На 7 ноември (сряда), от 14:00 ч. българско време, ще бъде отворен конкурсът по инициативата на Европейската комисия за безплатен публичен интернет WiFi4EU. 229 български общини са се регистрирали за участие. В деня на конкурса представителите на местните власти, които вече са подали необходимите документи, следва само да натиснат бутона за кандидатстване. Останалите 36 общини имат време до 7 ноември да направят своята регистрация и да се включат в надпреварата за ваучери в размер на 15 хил. евро за осигуряване на безплатна, високоскоростна WiFi връзка в центровете на обществения живот на съответната община.  “Нашият екип е в постоянна връзка с местните власти, за да осигури пълна информираност за процедурата за кандидатстване. Още веднъж се обръщам към общините да бъдат активни в началния час на обявяване на конкурса, тъй като принципът, по който участниците ще бъдат избирани е „първи кандидатствал, първи получил“, коментира министърът на транспорта, информационните технологии и съобщенията Росен Желязков. Той добави, че интернет свързаността е от решаващо значение за икономическото развитие на малките населени места. Министър Желязков подчерта, че високоскоростният интернет осигурява лесен достъп до здравни, образователни, финансови и административни услуги без да се налага хората от малките селища да пътуват до големите градове. „В същото време, интернет свързаността ще направи малките селища атрактивни за инвеститори и туристи, защото местните общности ще могат да покажат своя потенциал в световната мрежа“, каза още министърът. Инициативата на ЕК за безплатен публичен интернет е с бюджет 120 млн. евро до края на 2019 г. Средствата ще бъдат отпуснати директно на местните власти. Между 6 000 и 8 000 общини в ЕС ще получат ваучери за осигуряване на безплатен високоскоростен интернет на обществени места. В рамките на предстоящия конкурс ще бъдат определени 2800 участници за финансиране.Общините ще могат да използват ваучерите за купуване и инсталиране на оборудване или подобряване на вече съществуваща мрежа за безжична интернет връзка в центрове на местния обществен живот. Местните власти трябва да гарантират, че имат възможност да поддържат мрежата и да плащат съответните такси в рамките на минимум 3 години.", "date": "2018.11.01", "title": "На 7 ноември стартира конкурсът за безплатен интернет на обществени места WiFi4EU"}
{"url": "http://www.cross.bg/iiordan-sokolov-tzeremoniyata-1587857.html", "text": "/КРОСС/ Председателят на Народното събрание Цвета Караянчева присъства на церемонията по откриването на паметна плоча на Йордан Соколов. Предложението за поставянето й на столичния булевард „Александър Стамболийски“ № 26 е по предложение на Инициативен комитет с председател Евдокия Манева.Всеки един народен представител, който вземе факела на председателството на Народното събрание, трябва с огромно уважение и гордост да върви по стъпките на големия български политик, демократ и патриот Йордан Соколов, отбеляза Цвета Караянчева. Председателят на парламента допълни, че неговата личност е на човек с висок морал и един от строителите на съвременна България, от когото всички трябва да се поучат.Председателят на Инициативния комитет, предложил поставянето на мемориалната плоча, Евдокия Манева описа Йордан Соколов като блестящ юрист, безкористен, образован и културен човек, състрадателен дарител и добър приятел. По думите й Йордан Соколов е притежавал компетентно, мъдро и достолепно поведение на държавник. Той е сред хората, оставили следа в изключително важен период и допринесли за това България да се превърне в европейска страна.На церемонията присъстваха още неговото семейство, близки и съратници, министърът на правосъдието Цецка Цачева, заместник-министърът на вътрешните работи Стефан Балабанов, заместник-кметът на Столична община Евгени Крусев, председателят на СДС Румен Христов, общественици и граждани.", "date": "2018.11.01", "title": "Цвета Караянчева присъства на церемонията по откриването на паметна плоча на Йордан Соколов"}
{"url": "http://www.cross.bg/petkov-politziya-granichna-1587856.html", "text": "/КРОСС/ МВР ще подпомогне финансово двамата действащи служители на „Гранична полиция“ за организиране на защитата в ТурцияМинистърът на вътрешните работи се срещна с Михаил Цонков, Живко Петков, Николай Костов и Николай Петков, обвинени в това, че са простреляли турски бракониер, навлязъл в български териториални води край Резово на 17 април 2008 година. Срещата е съвместна инициатива на ръководството на МВР и на депутатите от Бургаския многомандатен избирателен район. На нея присъстваха и народните представители Диана Саватева и Димитър Бойчев, директорът на Главна дирекция „Гранична полиция“ главен комисар Светлан Кичиков и началникът на кабинета на министъра Михаил Златанов.Имаме добрия пример със случая с българския гражданин Желяз Андреев. Той показва, че категоричната позиция на институциите води до положителни резултати, когато сме на страната на правото – посочи министър Маринов.Не дължим на граничарите просто подкрепа на думи, важно е да покажем съпричастност и за организацията и логистиката на защитата, която им предстои – отбелязаха народните представители.Министерството на вътрешните работи ще подпомогне финансово действащите служители Живко Петков и Николай Костов. Главна дирекция „Гранична полиция“ има готовност да инициира благотворителна кампания сред служителите на МВР, а при необходимост ще се търсят и други възможности за набиране на средства.", "date": "2018.11.01", "title": "Младен Маринов се срещна с четиримата обвинени за инцидент в български териториални води"}
{"url": "http://www.cross.bg/tzentur-ychenitzite-sever-1587853.html", "text": "/КРОСС/ В Деня на народните будители, 1 ноември, Учебният център на ЕНЕРГО-ПРО във Варна посрещна 30 ученици от Професионалната гимназия по електротехника и електроника в Горна Оряховица. Електроразпределителната компания и учебното заведение избраха празничния ден, за да обогатят теоретичната  и практическа подготовка на учениците и да спомогнат за придобиване на практически познания в сферата на енергетиката в среда, близка до реалната.В лекционната зала на Учебния център бъдещите електротехници научиха основните правила за безопасна работа с електрически съоръжения. Експерти на компанията демонстрираха на специален манекен начините за оказване на първа помощ на пострадал от електрически ток и дадоха възможност на част учениците да упражнят наученото.В специализираните зали на Учебния център учениците разгледаха различни типове комутационна апаратура, електропроводи, кабелни глави и муфи, използвани в електроразпределителната мрежа на ЕРП Север. Посещението продължи с демонстрация на безопасно изкачване на стоманорешетъчен стълб, изпълнена от специалист на компанията. Дадена беше възможност на някои от учениците с помощта на обезопасителни средства и оборудване да се изкачат на стълба.                       Обучението завърши с посещение на уникалната за България Високоволтова лаборатория на ЕРП Север. На младежите бяха представени основните типове изпитания в лабораторията, както и материалите, върху които се извършват – кабели и изолатори, специализирани предпазни средства като диелектрични ръкавици, напрежено-указателни щанги и други.В края на обиколката учениците от Професионалната гимназия посетиха учебен трафопост и се включиха в дискусия с въпроси към специализирания екип на ЕРП Север. След посещението те и техните преподаватели оцениха като изключително ползотворно посещението си в Учебния център на компанията. Всички участници в мероприятието получиха сертификати, удостоверяващи успешното преминаване на обучителния курс.Още от създаването на Учебния център през 2009 г. електроразпределителното дружество има традиция да организира посещения за учащи в сфера на Енергетиката, за да обогатят теоретичната си подготовка с практически познания за работа с електрическите съоръжения. Като най-голям работодател в сектора в Североизточна България, през последните пет години компаниите от групата ЕНЕРГО-ПРО са приели над 500 възпитаници от средните и висши училища от Варна, Русе, Габрово, Горна Оряховица и Добрич.  ", "date": "2018.11.01", "title": "ЕРП Север отвори врати за ученици по електротехника в Деня на народните будители"}
{"url": "http://www.cross.bg/bulgariya-dobavi-stavka-1587852.html", "text": "/КРОСС/ „Положението в страната е изключително тежко. Ние сме най-бързо изчезващата нация в Европа, демографската криза е изключително остра. Затова предлагаме за всяко едно дете в семейството да се намалява данъкът спо 50 лв. на месец”. Това каза зам.-председателят на ПГ на „БСП за България” Драгомир Стойнев от парламентарната трибуна. Той добави, че тази мярка ще се прилага само за работещите родители, а не за тези, които живеят на помощи. Стойнев каза още, че това е една реална стъпка към подпомагане на българските семейства и създаването на модерна данъчна система със семейно подоходно облагане. „Плоският данък изживя своето време, той не можа да допринесе за ограничаване на сивата икономика, виждаме и ефекта върху чуждестранните инвестиции”, обясни народният представител.„Ние предлагаме данъчната ставка на хората, които получават до 3900 лв. да остане 10%. Това означава, че за 2 185 000 трудещи се данъците няма да се увеличат”, обяви Драгомир Стойнев. Той добави, че за 50 000 българи, получаващи над 3900 лв, скалата се увеличава. „8155 души получават месечни доходи над 9 000 лв., тяхната данъчна ставка ще бъде по-висока от тази на хората, които получават минимална работна заплата. Това е справедливо”, заяви зам.-председателят на ПГ на БСП. Той добави, че социалистите считат, че е дошъл моментът за хармонизация на данъчната ни система с тези в ЕС, каквито са и препоръките на партньорите ни. „Всички тези мерки ще донесат допълнителни приходи в хазната от 1.6 млрд. лв.”, обяви Драгомир Стойнев.„Няма нито един разумен и логичен аргумент България да не премине към прогресивно данъчно облагане“, заяви народният представител от ПГ на левицата проф. Румен Гечев. Той подчерта, че по данни на Евростат страната ни е с най-висок коефициент на Джини и най-голямо социално разслоение.По думите му коефициентът е33,4 през 2009 г, когато ГЕРБ идва на власт, а за 2018 г, по предварителни разчети, той ще бъде 40,2, което показва значително влошаване на равенството на разпределение на доходите у нас. „Няма по света контрааргумент, че плоският данък усилва социалната поляризация“, обясни той. Проф. Гечев подчерта, че другите страни, минаващи също през преход като нас, имат показатели равни или по-добри от средния за ЕС. „Корупцията върви с бедността. Също по данни на Евростат сме най-бедната държава, с най-голямото социално разслоение инай-голяма корупция“, подчерта той.Румен Гечев заяви, че БСП предлага прогресивно данъчно облагане, което е господстващо в над 90% от страните членки на ООН. „Не искаме нашата страна да остава в социално разслоение, характерно за страни с плосък данък, като Туркменистан, Узбекистан, Таджикистан и Монголия. В страните с евроатлантически ценности нещата са съвършено различни“, коментира той. По думите му трябва да се спре и митът за ролята на ниските данъци за привличане на инвестиции. „Чуждите инвестиции са трагични – 60-70 % по-малко тази година, спрямо миналата, 14 пъти по-малко от 2017г., а на човек от населението - най-малко в ЕС. 250 млн. лв. напускат България и са отишли към страни с високи данъци, защото имат по-добри бизнес условия“, заяви проф. Румен Гечев.„Данъчната ставка не трябва да е еднаква за всички, заради нивата на бедност в България, които са раздиращи”. Това каза зам.-председателят на ПГ на „БСП за България” Крум Зарков. Той добави, че трябва да се възползваме от предимствата на ниската ставка, но и да не затваряме очите си пред други проблеми, раздиращи обществото. „50 000 души взимат високи заплати, но можем ли заради тях да си затваряме очите за онези 1 600 000 души, които взимат до 1000 лв. и 1 100 000 души, които работят за под 500 лв. на месец. Нека направим така, че чрез данъчната система да развиваме икономиката си”, каза още Крум Зарков. Народният представител коментира, че плоският данък не е достатъчен, за да привлича инвеститори, те се изтеглят от България заради цялостното функциониране на държавата. „Бизнесът има нужда не само от ниски данъци, но и от различни стимули за развитие”, добави Крум Зарков.", "date": "2018.11.01", "title": "БСП предложи въвеждането на прогресивно подоходно облагане и намаляване на данъците на работещите семейства"}
{"url": "http://www.cross.bg/zaginali-katastrofata-agentziya-1587841.html", "text": "/КРОСС/ Двама души са загинали, а 31 са били ранени при катастрофа на пътнически автобус на магистрала в Северна Турция, предаде Асошиейтед прес. Сред ранените има военни.", "date": "2018.11.01", "title": "Двама загинали и над 30 ранени при автобусна катастрофа в Турция"}
{"url": "http://www.cross.bg/ykraiina-rysiya-sanktzii-1587840.html", "text": "/КРОСС/ Премиерът на Русия Дмитрий Медведев подписа правителствено постановление, с което се въвеждат ограничения, засягащи 322 граждани на Украйна и 68 компании от тази страна, съобщи пресслужбата на кабинета в Москва, цитирана от ТАСС.", "date": "2018.11.01", "title": "Русия наложи сериозни санкции на Украйна"}
{"url": "http://www.cross.bg/predmeti-nezakonno-deiistviya-1587844.html", "text": "/КРОСС/ Специализираната операция по противодействие на престъпления, свързани с незаконно придобиване и продажба на предмети с културно-историческа стойност, е реализирана след професионално разследване на придобита информация в сектор „Културно-исторически ценности“- ГДНП, че 33-годишен мъж предлага за продан в интернетсайт антични монети. В рамките на оперативните действия е установено жилището му в Червен бряг, а при извършеното претърсване на адреса са открити множество археологически предмети, както и полиетиленов плик с наркотик.Последвали процесуално-следствени действия и в друг имот в града, собственост на 57-годишен мъж, който в обособено ателие е реставрирал незаконно придобити археологически и културни ценности. В хода им криминалистите претърсили стая, пригодена за котелно, и таванско помещение, откъдето иззели общо 84 предмета - монети, накити, старинни предмети от бита, антична керамика и каменни сечива от праисторията, неидентифицирани и регистрирани по съответния ред.По случая са образувани три досъдебни производства, а работата по документирането му продължава под ръководството на Окръжна прокуратура - Плевен.", "date": "2018.11.01", "title": "Криминалисти на ГДНП и ОДМВР-Плевен иззеха множество предмети с културно-историческа стойност"}
{"url": "http://www.cross.bg/zhivotni-okrug-skreiipi-1587849.html", "text": "/КРОСС/ Нова болест мори животни в Румъния, като този път са засегнати овцете, съобщава информационният сайт Зиаре.\"Скрейпи\" или \"болест на лудата овца\" е открита в пет селища в окръг Сибиу в Централна Румъния, а 600 овце ще бъдат умъртвени, за да се спре разпространението на заразата.Йоан Боариу - овчар, който е загубил вече 92 животни заради болестта, заяви пред телевизия Про ТеВе, че от 30 години не се е случвало да остане без животни. Друг овчар - Думитру Дънку, каза, че ще трябва да отведе 180 млади овци в кланица в окръг Хунедоара. Ветеринарните лекари са му казали, че трябва да евтанизира животните, след като една от тях се е разболяла.Други две хиляди овце от ферма в окръг Муреш (Северна Румъния) са засегнати от болестта, като в окръга е открито още едно огнище. Специалистите посочват, че няма лечение за болестта Скрейпи и в крайна сметка болните животни умират. Единственото решение е евтаназия на овцете, предава ДНЕСБГ.Министърът на земеделието Петре Дая също заяви, че умъртвяването на болните животни е единственото решение.Болестта \"Скрейпи\" не се предава на хората, но заразеното месо не трябва да се консумира.Овчарите, които умъртвяват животните си, получават от кланиците 3-4 леи, а от държавата - по 250 леи (105 лв.) за всяко животно.", "date": "2018.11.01", "title": "Нова болест! \"Луда овца\" мори животните в Румъния"}
{"url": "http://www.cross.bg/stochna-sofiya-gara-1587850.html", "text": "/КРОСС/ Бетоновоз сгази човек и го влачи няколко метра, стигайки под моста на Сточна гара в София. Инцидентът стана преди минути и районът е отцепен от полиция, съобщава 24 Часа. Пътното платно е в кръв. Бетоновозът се е движил в посока от Централните софийски гробища към бул. \"Сливница\". Шофьорът е около 60-годишен мъж, все още няма данни за жертвата на инцидента.", "date": "2018.11.01", "title": "Бетоновоз помете човек и го влачи под моста на Сточна гара в София"}
{"url": "http://www.cross.bg/bili-kvartal-grazhdani-1587845.html", "text": "/КРОСС/ Общо 28 незаконни мигранти са установени при две операции, проведени от Главната дирекция „Национална полиция“ и СДВР на територията на столицата.15 от чужденците били открити в необитаема къща в софийски квартал. Те не притежавали документи за самоличност, а в рамките на извършените проверки било установено, че са влезли незаконно в страната. 14 от тях са се самоопределили като афганистанци, а един - като пакистанец. В рамките на операцията криминалистите засекли в имот в друг квартал на столицата още една група от 13 чужди граждани.  Те също били без документи за самоличност, осем от тях се представили за граждани на Афганистан, трима -  на Пакистан, а други трима – на Ирак.  Установен, задържан и разпитан е и собственикът на имота, в който са били открити незаконните чужденци.По случаите са образувани досъдебни производства, работата по тях продължава под наблюдението на прокуратурата. Чужденците са предадени на Дирекция „Миграция“ и са настанени в центровете от „затворен тип“.", "date": "2018.11.01", "title": "28 незаконни мигранти са установени при съвместни действия на служители на ГДНП и СДВР"}
{"url": "http://www.cross.bg/konkyrsa-fotografii-transport-1587851.html", "text": "/КРОСС/ Общността на европейските железници и инфраструктурни компании (CER) организира Европейски железопътен фотографски конкурс, в който могат да вземат участие и любителите на железопътния транспорт в България. Целта на конкурса е да стимулира творческото мислене на пътуващите с влак и да разпространи човешкия и позитивен имидж на железниците в Европа. От изпратените фотографии ще бъдат отличени 12 снимки, подчертававащи темата на фотографския конкурс „Железниците - гръбнакът на европейската мобилност”, които ще бъдат представени на Европейските железопътни награди CER/UNIFE на 20 февруари 2019 г. в Брюксел.Желаещите да участват в конкурса могат да изпращат своите фотографии на официалната интернет страница на CER на следния електронен адрес: . На този адрес участниците трябва да попълнят регистационна форма за конкурса, а за всяка от снимките е необходимо да бъдат посочени Крайният срок за изпращане на снимките е Фотографиите на печелившите участници ще бъдат публикувани на официалната интернет страницана CER () с посочени имена на фотографите и техните държави, като отличените в съревнованието ще получат парични награди.В миналогодишното издание на конкурса в отличените фотографии е избран и български участник. Това е и едно от доказателствата, че при активно участие шансовете на родните представители да бъдат избрани сред най-добрите 12 се увеличават предвид уникалните кадри, които биха могли да предоставят.", "date": "2018.11.01", "title": "Любителите на железопътния транспорт в България могат да участват в Европейски железопътен фотографски конкурс"}
{"url": "http://www.cross.bg/gymi-gymite-komisiyata-1587839.html", "text": "/КРОСС/ Когато избират сервиз за смяна на гумите при подготовката на автомобила за експлоатация в зимни условия, хората да търсят услугите на търговци, които са на светло, препоръча председателят на Комисията за защита на потребителите (КЗП) Димитър Маргаритов по bTV радио. Той добави, че е рисковано да се отива в съмнителни гаражи, където не се знае кой стои насреща, с каква техника разполага и дали е регистриран да осъществява такава дейност.Днес КАТ стартира своята традиционна акция „Зима”, като в третия етап от кампанията – от 21 до 30 ноември, ще се проверява дали автомобилите са готови за зимата, а при нарушения ще бъдат налагани санкции. Ще се следи изправността на фаровете, чистачките, устройствата за почистване на стъкла и големината на грайфера на гумите, която трябва да е не по-малко от 4мм.   „За да са спокойни хората, че ще подготвят автомобилите си с хубави гуми, макар и невинаги това да означава скъпи, е важно да проследят маркировката, която е изобразена върху тях. Ако не са наясно какво означават символите – като година на производство, шум, разход на гориво, условия, при които могат да бъдат използвани съответните гуми, могат да прочетат повече за това в интернет пространството”, обясни председателят на Комисията за защита на потребителите.  Маргаритов посъветва още да се търси предварително информация за цените, на които ще бъде извършена съответната услуга. „Дали в цената на гумите, ако те се купуват от същото място, където ще бъдат сменени, са включени и самата смяна и други допълнителни разходи, които биха могли да възникнат. За да не се окаже, че първоначално сме били взели решение, което отговаря на нашите представи за доброто съотношение цена-качество, а впоследствие ще бъдем натоварени с още разходи, които ще оскъпят услугата в степен, която не сме си представяли”, даде пример той.Инспекторите на КЗП следят за съответствието на предлаганите в търговската мрежа гуми със стандарта за безопасност, както и за обозначаването на цените и условията за продажби при евентуални намаления.През миналата година Комисията е забранила пускането на пазара на 340 устройства за светлинна сигнализация за автомобили. Опасни зимни гуми на нашия пазар в хода на проверките не са установявани. „В координация с колегите от Агенция „Митници” още на границите ние обръщаме сериозно внимание на съответствието на стоките с европейските стандарти за безопасност и ако се стигне до опит за внос на продукти без необходимите документи, надявам се че ще успеем да реагираме навреме и те няма да бъдат разпространени на нашия пазар. ", "date": "2018.11.01", "title": "КЗП: Избягвайте сервизите в съмнителни гаражи"}
{"url": "http://www.cross.bg/modernizatziya-poruchkata-zafirov-1587843.html", "text": "/КРОСС/ „Подготвя се поредният грабеж от страна на Министерство на отбраната на стойност 180 млн. лв., зад гърба на българския парламент и в грубо погазване на българските закони и на националния ни интерес“. Това заяви пред медиите в парламента народният представител от ПГ на „БСП за България“ Николай Цонков. Той припомни, че на 19.08.2018г, МО обявява обществена поръчка, без договаряне, без публикуване, за ремонт на бойни самолети СУ-25. Депутатът допълни, че са изпратени покани до 2 компании – в Беларус и в Русия. „Буди недоумение- защо само до точно тези 2 компании се изпращат покани“, подчерта Цонков и обясни, че се връща отговор само от белоруската компания.Според него има и следващо грубо погазване на българския национален интерес – тази поръчка е на прогнозна стойност 82 млн. лв., а предложението е за няколко пъти по-висока цена – 180 млн. лв. „Възникват въпроси – защо само 1 компания участва в обществената поръчка? Защо поръчката придобива различна стойност? Имаме български завод „Авионамс“, който е специализиран в ремонта на самолети и хеликоптери. Защо той не е поканен да участва?“, попита народният представител.Цонков припомни, че на въпрос, по време на парламентарен контрол, вицепремиерът и министър на отбраната Красимир Каракачанов грубо е излъгал- казал, че не е бил уведомен, че българският завод може да извърши такъв ремонт. Той подчерта, че заводът има лиценз и, в лицето на ръководството си, е уведомил принципала си- МО, в официално писмо, че „Авионамс“ може да извърши поръчката и то за много по-ниска стойност.  „БСП винаги е била не само за модернизация и обновяване на техниката и въоръжението на ВВС, но и за ремонт и модернизация на съществуващата техника“, заяви Атанас Зафиров – член на ИБ на НС на БСП. Той коментира, че сделката започва от 41 млн. лв., скача на 80 млн. лв.,в стремеж да бъде заобиколен парламентът, сделки под 100 млн. лв. не се гледат в НС. Според него в един момент, когато победителят е предизвестен, предварително спечелилият поръчката участник  дава своята цена от над 300 млн. лв. , но в крайна сметка си стискат ръцете за 180 млн. лв. „Що за сделка е тази?“, попита той. По думите му с т. нар. \"рамково споразумение\" и разсрочването на сумата за няколко години се прескача отново необходимостта поръчката да се гледа в НС.Атанас Зафиров припомни, че за „Авионамс“ е получено уверение от премиера, че ще започне да извършва дейностите, за които е купен – ремонт и модернизация и на самолети. „Премиерът каза: „Ремонтът в Полша е глупост, при условие, че имаме завод в България“.  За две години- какво се направи и готово ли е това управление да остави 300 авиоспециалисти без работа, давайки поръчката на фирма в Беларус?“, постави въпроса Зафиров. Той подчерта, че левицата настоява сделката да бъде преразгледана и да бъде защитен българският национален интерес като се намери начин „Авионамс“ да участва в сделката. Той подчерта, че това искане стъпва и на писмо на синдикатите в завода, които са заявили това свое желание и възможности да участват.  По думите му от самото начало има неяснота- какво точно ще включва тази поръчка – дали само ремонт, дали и модернизация. „Ако ще има и модернизация, са основателни съмненията, че парите няма да стигнат. МО обяснява, че ще се включат в тази сума, но това означава че няма да се ремонтират и 14-те самолета, защото няма да има достатъчно средства“, заключи Атанас Зафиров.", "date": "2018.11.01", "title": "Николай Цонков: Подготвя се пореден грабеж на МО за 180 млн. лв."}
{"url": "http://www.cross.bg/bulgariya-nekov-plodove-1587838.html", "text": "/КРОСС/ До 4-5 години секторите овощарство и зеленчукопроизводство може да фалират заради ниските държавни и европомощи. Това стана ясно по време на конференция по бъдещата Общата селскостопанска политика на ЕС (ОСПБ с участието на председателя на комисията по земеделие в Европарламента Чеслав Адам Шекерски (ЕНП, Полша) и членовете й от България Владимир Уручев и Момчил Неков, пише \"inews\".", "date": "2018.11.01", "title": "До 5 години може да останем без български плодове и зеленчуци"}
{"url": "http://www.cross.bg/zakona-zasedanie-chetene-1587837.html", "text": "/КРОСС/ Парламентът ще заседава извънредно на 6 ноември от 13.00 ч. Това решиха депутатите след предложение на председателя на Народното събрание Цвета Караянчева, предаде Дарик. Тя обясни, че за това е постигнато съгласие на председателски съвет.На извънредното заседание ще бъдат обсъдени на първо четене законопроектите за бюджет на Националната здравно осигурителна каса (НЗОК), на Държавното обществено осигуряване (ДОО) и на Държавния бюджет за 2019 г.  В началото на днешното заседание Караянчева поздрави всички с Деня на народните будители. Нека си спомним делото на нашите просветители, книжовници, революционери и будители, стремили се към възраждане на националния дух, образование и книжовност, каза още тя.   Парламентът днес ще гласува промени в Закона за задължителното депозиране на печатни и други произведения на второ четене. След това депутатите ще гласуват на второ четене промени в Закона за корпоративното подоходно облагане и в Закона за филмовата индустрия на първо четене.", "date": "2018.11.01", "title": "Депутатите с извънредно заседание на 6 ноември"}
{"url": "http://www.cross.bg/kazanluk-politziyata-bila-1587833.html", "text": "/КРОСС/ Трима души, предизвикали тежка катастрофа с две жертви, са задържани от полицията в Казанлък за 24 часа. Това са собствениците и хората, управлявали каруци, заради които. При него живота си загубиха младежи на 22 и 23 години.По данни на свидетел каруците се движели без никакви светлини и светлоотразителни елементи по пътя Казанлък - Стара Загора. В опит да ги избегне, шофьорът на колата, в която пътували загиналите, навлиза в насрещното и бива пометена от друг автомобил.Една от каруците, която била използвана за състезания, е била разглобена в опит да се укрие, потвърдиха от полицията.В същото време в Казанлък протича гражданска кампания за спиране на „каруците убийци” от движение по пътищата. ", "date": "2018.11.01", "title": "Задържаха собственици на каруци, предизвикали тежката катастрофа в Казанлък"}
{"url": "http://www.cross.bg/kompaniyata-gygul-rybin-1587834.html", "text": "/КРОСС/ Служители на \"Гугъл\" в целия свят започват безпрецедентна серия от стачки в знак на протест срещу отношението спрямо жените в компанията, съобщава SkyNews.Недоволството е срещу начина, по който се разглеждат сигналите за сексуален тормоз.Протестиращите настояват да се спре т. нар. \"наложен арбитраж\", което ще даде възможност на потърпевшите да съдят извършителя на посегателството.Главният изпълнителен директор на \"Гугъл\" Сундар Пичай заяви, че ще подкрепи исканията.В компанията се надигна гняв, след като стана ясно, че Анди Рубин, известен като създател на мобилното приложение \"Андроид\", е получил 90 милиона обезщетение, напускайки компанията заради обвинения в сексуален тормоз. Рубин отхвърля обвиненията.", "date": "2018.11.01", "title": "Стачка в \"Гугъл\": Служители протестират срещу отношението към жените в компанията"}
{"url": "http://www.cross.bg/hora-olga-trafika-1587835.html", "text": "/КРОСС/ Децата трябва да бъдат информирани за трафика на хора, а родителите трябва да поддържат непрекъснат диалог с тях и да говорят за проблема.Това заяви председателят на парламентарната група на ГЕРБ Цветан Цветанов по време на тематична конференция, предаде  БГНЕС.За да илюстрират нагледно проблемът, на конференцията присъства жена под псевдоним Олга, която е изживяла отвличане и изпратена в Холандия. Там тя е принудена да проституира.Цветанов заяви, че през последните години българските и холандските власти са пресекли десетки подобни случаи като на Олга. Според него нейната съдба трябва да се разказва на децата, за да знаят за тъмната страна на трафика на хора.Специално обръщение на българския еврокомисар по цифрова икономика Мария Габриел беше изчетено от ръководителят на представителството на ЕК у нас Огнян Златев „Трафикът на хора е проблем, а цифровата икономика ни дава още един инструмент за борбата с него. Интернет и технологиите са силен инструмент, който можем да превърнем като оръжие срещу трафикантите“, се казва писмото на еврокомисаря. Скоро ще бъде доклад на ЕК за борбата с трафика на хора, който ще е отправна точка за предприемането на нови мерки в борба с трафика.", "date": "2018.11.01", "title": "Цветанов: С децата трябва да се говори за трафика на хора"}
{"url": "http://www.cross.bg/zhyrnalist-zhyrnalisti-bulgarskite-1587842.html", "text": "/КРОСС/ На  за първи път ще бъде връчена  учредена от Националния съвет на Българската социалистическа партия и Управителния съвет на Съюза на българските журналисти по повод отбелязването на 90-годишнината от рождението на изтъкнатия български журналист и публицист, председател на Съюза на българските журналисти и главен редактор на вестник \"Дума\".По същото време ще бъдат връчени и грамотите на номинираните през 2018 г. за носители на Наградата за политическа журналистика и публицистика \"Георги Кирков-Майстора\".", "date": "2018.11.01", "title": "Връчват награда за млад журналист \"Стефан Продев\""}
{"url": "http://www.cross.bg/midi-zakona-angelov-1587836.html", "text": "/КРОСС/ Изпълнителната агенция по рибарство и аквакултури обмисля 12 мерки срещу бракониерството на бели миди, което в момента е недобре регламентирано в закона. Това разказа Тодор Ангелов, директор на Дирекция от ИАРА на форум на в. Стандарт.Някои от тях са свързани със забраната на нощен улов за миди, както и с въвеждането на лимит за дневен добив, който да ограничи възможността те да бъдат уловени с драга.В момента предвидените в закона изисквания са неработещи, тъй като те предвиждат само ръчно бране на миди, но няма начин за доказване дали мидите не са събрани по друг начин, обясни Ангелов.Той посочи също, че има европейски изисквания, свързани с риболова, които обаче не съответстват на нашия флот и на българския модел за рибарство. Въпросните мерки отчитат по-скоро риболов в океаните, но българският риболовен флот се състои предимно от малки лодки, под 10 метра.Такива са 92 % от общо 2800 български кораби и лодки, които се препитават от улов на риба. Ангелов заяви, че изпълнителната агенция обмисля да предложи промени в закона, които да съответстват на българските условия.Той посочи също, че откакто преди две години изпълнителната агенция е преместена в Бургас, тя работи по-добре, тъй като има възможност както за по-чести срещи с рибарите, така и за сътрудничество на по-високо ниво с РИОСВ, Гранична полиция и Агенцията по храните.", "date": "2018.11.01", "title": "Забраняват нощния улов на миди"}
{"url": "http://www.cross.bg/den-menidzhur-sofiya-1587848.html", "text": "/КРОСС/ На 30-ти октомври образователната организация Джуниър Ачийвмънт България инициира програмата „Мениджър за един ден“ за 17-ти път. Близо 1000 младежи бяха мениджъри за един ден в 70 общини в страната, а в столицата се проведе и четвъртото издание на младежкия кариерен форум „Професиите на бъдещето“.  По време на програмата, както всяка година, утвърдени професионалисти от бизнеса и обществения живот и държавни управници дадоха възможност на младежите да се запознаят с реалната работа на съответната организация. „ – иизлезе на сцената заедно със своя „мениджър за един ден“, ученик в 12ти клас от профил Технологичен „Предприемачество и бизнес“ на 23 СУ в София. Събитието продължи с видео-обръщение от комисаря по цифрова икономика и общество в ЕК, Мария Габриел. В допълнение изявени професионалисти от бизнеса говориха за дигитализацията в различните сфери – от образованието, през професиите в маркетинга, финансите и счетоводството, телекомуникациите, 3D визуализация и интернет на нещата (IoT). В специална дискусия, „Предай нататък“ водещи имена от обществения и професионален живот споделиха от личен опит навиците, които от днес е добре да започнат да изграждат младите хора, за да са успешни и удовлетворени с взетите решения в следващото десетилетие.  в София тех парк, където мениджъри и техните „заместници“ за ден споделиха своите преживявания и впечатления от инициативата. Генерален партньор на инициативата беше HP Inc., а за позицията изпълнителен директор на компанията кандидатстваха близо 60 ученици и студенти. .“ – . Като организатор JA България изчислява, че за тези 17 работни дни в инициативата „Мениджър за един ден“ от първото издание през 2002 г. досега, са отработени 1,7 млн. работни часа общо от всички участници, а ако се добавят и работните часове на техните домакини, мениджърите-титуляри, общо стават над 3 млн. работни часа.                          ", "date": "2018.11.01", "title": "Дигиталната трансформация на професиите беше фокус на програмата „Мениджър за един ден“"}
{"url": "http://www.cross.bg/intercontinental-bulgariya-tyrizma-1587869.html", "text": "/КРОСС/ Инвестиционната компания Галакси Инвестмънт Груп получи награда за най-успешно вложение в хотелския бизнес в България по време на първите годишни награди на Националния борд по туризъм, които са част от конференцията \"Дигитална трансформация в туризма\". Ценното отличие е за инвестицията в луксозния петзвезден хотел  InterContinental Sofia. Призът получи бе връчен на управителя на дружеството Константин Бояджиев от Изпълнителния директор на Българската агенция за инвестиции Стамен Янев.Новооткритият InterContinental Sofia е собственост на Галакси Инвестмънт Груп през Интерхотел Гранд – Хотел София АД, като хотелът се управлява от InterContinental Мениджмънт България ЕООД. „Стъпването на луксозния бранд в България ще спомогне за изграждането на положителния образ на страната като предпочитана туристическа дестинация, поставяйки я на картата на международните бизнес и туристически пътувания“, каза Бояджиев по време на церемонията.Конференцията \"Дигитална трансформация в туризма\" се организира от Националния борд по туризъм със съдействието на Министерството на туризма и Държавната агенция \"Електронно управление“.", "date": "2018.11.01", "title": "Галакси Инвестмънт Груп с награда за инвестицията в InterContinental Sofia "}
{"url": "http://www.cross.bg/suobshti-prefektyrata-mestnite-1587868.html", "text": "/КРОСС/ Един човек загина при наводнение в Южна Франция, докато се опитвал да пресече с кола залят от вода път, съобщи днес префектурата на департамента Вар, предаде БГНЕС.Според местните власти това се е случило в град Сент Антонен дьо Вар. Служители на полицията открили автомобил, повреден при опит да пресече наводнен път, движението по който било забранено, съобщи министърът на вътрешните работи Кристоф Кастанер.\"В колата е имало двама души, единият от тях е открит без признаци на живот, а на другия е оказана помощ от спасителната служба\", съобщи префектурата.Националната метеорологична служба \"Метео-Франс\" обяви в сряда в департамент Вар предпоследно ниво на тревога във връзка с наводнението, предизвикано от поройни дъждове. Според синоптиците тази година октомври е най-дъждовният месец в историята на метеорологичните наблюдения. През последните 36 часа във Вар са паднали 160 мм валежи, което значително превишава месечната норма.Префектурата на департамента препоръча на местните жители да проявяват пределна бдителност и внимание. Във връзка с наводнението са мобилизирани над 200 спасители, които помагат на населението. През изминалата нощ в общините Фрежюс и Драгинян са евакуирани над 300 души. ", "date": "2018.11.01", "title": "Франция отново е наводнена, има загинал"}
{"url": "http://www.cross.bg/mateva-dabch-pravosudieto-1587865.html", "text": "/КРОСС/ Преди година и половина бившата директорка на дирекция „Българско гражданство” в Министерството на правосъдието Катя Матева е подала в президентството, канцеларията и ДАНС сигнали за закононарушения в МП и в Държавната агенция за българите в чужбина, като не са били открити данни за извършени престъпления, съобщиха от прокуратурата.Тези материали нямат отношение и не са послужили за започване на разследването по досъдебното производство, по което понастоящем е обвиняем председателят на ДАБЧ, подчертават от държавното обвинение.Твърденията на Катя Матева са в основата на няколко публикации в международния печат за корупционни практики при даването на българско гражданство – и то с участието на министър и вицепремиер от квотата на националистите. ВМРО нападнаха Матева, като заявиха, че тя е саботирала даването на гражданство на българи и даже обвързаха действията й с интересите на ДПС.Всичко това се случи преди последната акция в агенцията, в хода на която беше арестуван и по-късно обвинен директорът на ДАБЧ Петър Харалампиев, който е назначение на лидера на ВМРО Красимир Каракачанов. Националистите побързаха да се разграничат от обвиняемия.На 20 март 2017 година до главния прокурор е постъпило писмо от главния секретар на президента, с което е изпратен сигнал, получен в президентството 10 дни по-рано. Сигналът е бил подаден от тогавашния директор на дирекция \"Българско гражданство\" в Министерство на правосъдието (тогава Катя Матева). В него се излагат твърдения за закононарушения в МП и в ДАБЧ, свързани с процедурите по предоставяне на българско гражданство. Изложени са и множество твърдения за „репресивна политика” на служебния министър на правосъдието (Мария Павлова), както и на министъра преди нея (Екатерина Захариева) по отношение на служителите в дирекция „Българско гражданство”, пишат от прокуратурата.На ДАНС е било възложено да провери сигнала, като междувременно агенцията е била ангажирана и за установяване на фактите по нов сигнал от Матева – за упражняван натиск от страна на вицепремиер.За обяснения са били привикани бивши министри и зам.-министри на правосъдието, бивш председател на ДАБЧ и други длъжностни лица.В крайна сметка на 25 октомври прокуратурата официално е отказала образуване на наказателно производство.", "date": "2018.11.01", "title": "Прокуратурата за ДАБЧ: Не действаме по сигнали на Катя Матева"}
{"url": "http://www.cross.bg/transporta-razvitie-faktor-1587866.html", "text": "/КРОСС/ Системата на транспорта изпитва остра нужда от образовани и добре квалифицирани кадри, с желание за развитие в този сектор. Това заяви заместник-министърът на транспорта, информационните технологии и съобщенията Велик Занчев на церемония за дипломирането на бакалаврите от Випуск 2018 във ВТУ „Тодор Каблешков“. Той подчерта, че секторът се развива изключително динамично и кадровата обезпеченост в железниците, метрото, морския транспорт, авиацията и пътното строителство са ключов фактор за напредък. ", "date": "2018.11.01", "title": "Зам.-министър Велик Занчев поздрави завършващите студенти във ВТУ „Тодор Каблешков“"}
{"url": "http://www.cross.bg/myzika-horata-zvychi-1587822.html", "text": "/КРОСС/ Чакането на опашка, може да бъде поносимо ако мястото, на което става това звучи музика. Това сочат данните от проучване направено от Музикаутор в “Центъра за градска мобилност” – единствената обществена институция, в която музиката е с уредени авторски права.Според данните на проучването 40% от анкетираните, признават, че музиката ги зарежда, а 27 на сто – че прави денят им по-хубав, близо още толкова признават, че ги успокоява. Едва 5% от хората заявяват, че тя не оказва никакво влияние.90% от анкетираните отбелязват, че са обърнали внимание на музикалното оформление и са категорични – останалите обществени институции, също трябва да пускат музика.Популярните български и световни хитове, са сред най-предпочитаните – 55% от българите избират тях, пред известните класически произведения – 18 на сто. Само 15% от хората пък заявяват – качеството няма никакво значение, стига да звучи музика.И още – повече от половината хората смятат, че в медиите трябва да звучи повече българска музика, като 20% от тях са убедени – те трябва да бъдат задължени от закона, чрез въвеждането на определена квота за българска музика.В проучването направено от 15 до 31 октомври, участваха 180 пълнолетни български граждани.Данните потвърждават и световните тенденции, спрямо които слушането на любимата музика е един от най-популярните начини за измъкване от лошо настроение и за намаляване на безпокойството и напрежението. Не на последно място остава използването на музика в търговската сфера, където отново според изследванията – над 60% от хората реагират негативно на липсата на музика в търговски обекти и заведения.", "date": "2018.11.01", "title": "90% от активните българи искат в обществените институции да звучи музика"}
{"url": "http://www.cross.bg/dzhakarta-samolet-chernata-1587821.html", "text": "/КРОСС/Открита е черната кутия на катастрофиралия по-рано тази седмица самолет в Яванско море, съобщава вестник \"Джакарта пост\".Водолазите са я извадили от дъното на морето. Тя се е намирала на 30 метра дълбочина. Намира се в добро състояние.Кутията е извадена ден, след като бе открит и разбилата се машина.Самолетът на авиокомпания Lion Air се разби малко след излитането си от международното летище на Джакарта. При инцидента загинаха всички 181 пътници на борда и 8-членният екипаж. ", "date": "2018.11.01", "title": "Откриха черната кутия на катастрофиралия индонезийски самолет"}
{"url": "http://www.cross.bg/predstaviteli-byditeli-apel-1587827.html", "text": "/КРОСС/ Събрали сме се да отбележим Деня на народните будители. Преди година споменах на тази дата, че Будителят не е интелектуалец по европейски образец. Това е българска духовна категория. За да си будител, интелектуалният авторитет не стига. Трябва да имаш добавена стойност от доблест, кураж и посветеност. Будителите са мисионерите на културата, морала и свободата. Едни будят с таланта си, други с пример. Едни пишат книги и играят на театралната сцена, а други пишат история и носят достойно своята  ролята на сцената на живота.Затова днес тук е Кристиян, който посвети силите си на спасяването на последната теснолинейка в България, за да има транспорт за хората в Родопите. Тук е и софиянецът Пламен, който прави чудеса за училището в родното си село. Тук е и планинският водач Орлин, който увлече стотици хора да носят на гръб материали високо в планината, за да изградят заедно животоспасяващ заслон. Тук сте и вие, големи имена на българската култура и наука и хора с кауза, които не се нуждаят от представяне.Будители е имало и в най-мракобесните времена. Има ги и днес. Преди месец призовах за национално единение, но това не е апел да запълним обществените разломи с примирение и безличие.  Това е апел за борба. За демокрация, за справедливост, за просветеност, за свобода на словото. Единението е всенародно усилие в името на високи цели. И будителството е пътят към неговото осъзнаване и сбъдване. Будителите родиха Възраждането. Вярвам, че съвременните будители също ще бъдат на висотата на историческото предизвикателство: да преборим унинието, мрака, безразличието и моралната криза, за да пребъде България!Честит празник!", "date": "2018.11.01", "title": "Слово на президента Румен Радев  по повод Деня на народните будители"}
{"url": "http://www.cross.bg/violeta-parka-bolka-1587823.html", "text": "/КРОСС/ Най-възрастният обитател на парка за танцуващи мечки край Белица – 37-годишната Виолета, ще живее и няма да бъде приспивана. Това реши лекарски съвет след втори контролен преглед на сляпата и глуха мечка, пише в. “Труд”.Преди няколко месеца се разбрало, че има увреждане на очите и вероятно изпитва силна болка. В сряда Виолета бе упоена и прегледана отново. След консултации какво да се прави, бе решено оперативно да й бъде извадена лещата на лявото око, за да не изпитва болка.Мечките имат много висок праг на търпимост на болка и не се издават, обясниха гледачи в парка. Нямало никакви признаци, но в същото време животното се тормозело. В такива случаи се взима решение за приспиване, за да бъде спасено от страданията.В случая обаче, след премахване на разместената леща на окото, Виолета вече няма да страда.", "date": "2018.11.01", "title": "Оперираха най-възрастната мечка в парка край Белица"}
{"url": "http://www.cross.bg/prodykti-sledva-mlyako-1587830.html", "text": "/КРОСС/ Държавен фонд „Земеделие“ съвместно с представители на БАБХ започват проверки на одобрените кандидати по програмата „Училищно мляко“, след като публикации в медиите за некачествени продукти по европейската схема, съобщава НОВА.По схемата „Училищно мляко“ следва да се разпределят единствено pрясно пастьоризирано мляко с масленост 2%, кисело мляко с масленост 2%, бяло саламурено сирене и кашкавал.Допустимите по схемата продукти следва да са произведени от сурово мляко, в одобрени обекти на територията на Европейския съюз (ЕС) и да се доставят в индивидуални или неиндивидуални опаковки с ненарушена цялост. Неиндивидуалните опаковки могат да бъдат отваряни, нарязвани или разливани в учебни заведения, които разполагат с помещения за приготвяне или раздаване на храна.Прясното пастьоризирано, както и киселото мляко следва да се доставят единствено в индивидуални опаковки.Доставяните в учебните заведения млека и млечни продукти трябва да носят идентификационна маркировка.Всеки продукт, който не отговаря на посочените по-горе критерии е абсолютно недопустим по европейската програма „Училищно мляко“ и не следва да бъде приеман и раздаван на учениците и децата в учебните заведения. В случай на установени нередности по отношение на качеството на продуктите, нарушителите ще бъдат санкционирани, а одобрението им може да бъде временно спряно или отнето.", "date": "2018.11.01", "title": "Проверяват качеството на млечните продукти по училищните схеми"}
{"url": "http://www.cross.bg/bolnitzata-durva-pari-1587831.html", "text": "/КРОСС/ На прага на зимата хората в община Ардино се обединиха, за да помогнат с дърва за отоплението на болницата си.Лечебното заведение, което е затънало в дългове, разчита на дарението, за да не останат пациентите на студено.В акцията са включени всички 52 села и махали в общината. Дървесината се добива от общински гори, а за каузата помагат доброволци.„У нас може понякога да не е топло, но е хубаво един болен човек да има едни добри, нормални условия за лечение”, разказа пред bTV кметът на село Бял Извор – Зехни Емин.За да бъде отоплена болницата, са необходими около 300 кубика дърва.„За болницата това е много важно поради простата причина, че сметнато в пари, то ще излезе от порядъка на 30-40, може и 50 хиляди лева”, обясни управителят на МБАЛ – Ардино д-р Гюнер Осман.Лечебното заведение не разполага с тези пари, защото е с четвърт милион дълг и приходи от едва 50 хиляди на месец. Затова помощта на хората е толкова необходима, колкото и нуждата от лекар.„Носим дърва от селата – спасяваме болницата. Болницата спасява нас – болните, иначе няма живот”, разказа Рафет Али, жител на селото.Със спестените пари от отопление болницата може да разплати поне една от забавените заплати на лекари и медицински сестри.", "date": "2018.11.01", "title": "52 села в община Ардино добиват дърва за местната болница"}
{"url": "http://www.cross.bg/simeonov-valeri-podcherta-1587828.html", "text": "/КРОСС/ Вицепремиерът . Така той отговори на призивите да се оттегли на БСП, ДПС и „Воля” в изявление пред журналисти в Министерския съвет, съобщава бтв.Вицепремиерът подчерта, че не ръководи и не контролира ДАБЧ, като изтъкна, че не са му вменени такива функции. Симеонов отбеляза, че има задължение само на координация.„Смея да твърдя, че до момента стриктно, прецизно и ефективно си изпълнявам задълженията по координацията на работата на тази агенция”, изтъкна вицепремиерът.„Изпълнил съм си задълженията по отношение на ДАБЧ”, подчерта Валери Симеонов. Той посочи, че през лятото на 2017 г. е получил сигнали за злоупотреби в работата на агенцията.„Едно лице поиска дискретна среща с мен – Катя Матева, към онзи момент все още служител на Министерството на правосъдието, пряко отговарящ за българското гражданство. На срещата ми бяха предоставени писмени данни и сигнали, подадени до ДАНС в по-ранен период”, отбеляза Симеонов. Той допълни, че нямало как да прецени достоверността на информацията и се е консултирал с колегата си Красимир Каракачанов.„Информирах го за сигналите, след това получих от него съгласие и предоставих тези материали на съответните специализирани служби. Срещата беше проведена в моя кабинет – пред свидетели на 30 октомври 2017 г.”, каза Симеонов.„Направих втора среща, за да се уверя доколко се работи по въпроса, и с това моите ангажименти приключиха. Доколко са послужили за повдигането на сегашното обвинение и процесуално-следствените действия, аз не мога да кажа, не ми е и работа да се интересувам”, подчерта Симеонов.„Направил съм всичко по силите ми. Не мога да приема с мълчание упреци и искания за оставка без каквото и да било основание”, категоричен беше той.", "date": "2018.11.01", "title": "Валери Симеонов отхвърли исканията да подаде оставка заради акцията в ДАБЧ"}
{"url": "http://www.cross.bg/stranata-sreda-promenite-1587832.html", "text": "/КРОСС/ Депутатите гласуваха окончателно предложените от ДПС промени в Закона за задължителното депозиране на печатни и други издания, целящи изсветляване на медийната среда в страната, съобщава БГНЕС.Вносители на промените са депутатите Делян Пеевски, Йордан Цонев, Хамид Хамид и Велислава Кръстева, а те предвиждат въвеждане на задължително разкриване на информация от доставчиците на медийни услуги за техния действителен собственик, както и за начините им на финансиране. Вносителите се надяват с тези мерки да доведат до прозрачност на медийния пазар, както до информираност на обществото относно редакционната политика на медиите.Законопроектът предвижда още задължително разкриване на информация, идентифицираща лицата, разпространяващи или продаващи печатни зидания и на броя на използваните от тях крайни точки на продажба.Министерство на културата ще има задължението да упражнява контрол и да налага санкции за неизпълнение на закона, по отношение на декларирането на собствеността.Промените в закона бяха остро разкритикувани от „БСП за България“.„За първи път пиар акция се прави през законодателството“, смята народният представител Антон Кутев.Според него приемането на подобно законодателство по-скоро цели „да изсветли един собственик на медии, който иска да докаже, че той не е монополист“.„Всеки нормален прочит на тази работа показва, че той не е монополист и това е ясно. Не виждам защо този медиен трик трябва да минава през законодателство“, аргументира се Кутев. „Законопроектът не е пиар акция на едно лице, а е пиар акция на България и на медийната среда в страната. Не може да се правят класации, които категорично не отговарят на свободата на словото в България“, заяви един от вносителите на промените - депутатът от ДПС Йордан Цонев.Той визира доклада на неправителствената организация „Репортери без граници“, който отрежда едно от ниските места на страната по медийна свобода.„Мястото, което е дадено на страната ни, аз твърдя, че не отговаря. Но не само аз, а и много журналисти и редактори го потвърдиха“, смята Йордан Цонев.Той благодари на всички депутати, които подкрепят промените в закона и ги увери, че той е крачка към изсветляването на медийната среда в страната.", "date": "2018.11.01", "title": "Медийният закон на ДПС мина и на второ четене"}
{"url": "http://www.cross.bg/petkov-bulgariya-nyama-1587824.html", "text": "/КРОСС/ АЕЦ „Белене“ е стратегически важна за България. Тя е единствения вариант да осигурим евтин ток за бита и бизнеса.За съжаление само ние бяхме последователни в това отношение. Защото, ако  през 2008 година бяхме започнали да изграждаме централата в Белене, днес единия блок вече щеше да работи и до 2023 година, най-късно,  и двата блока щяха да функционират.Това зави в ефира на БНТ председателят на АБВ Румен Петков. „Станишев спря проекта, а първото правителство на Борисов практически го затвори. Сега с голямо забавяне, в което няма никакво съмнение, ние тръгваме да реализираме един стратегически за България проект. Според анализ на БУЛАТОМ от лятото е ясно, че енергоносителите в региона, като цяло, са недостатъчни, а ние продължаваме да се чудим да изграждаме ли допълнителна ядрена мощност“, заяви той. По думите му енергията от ядрените централи е най-екологично чиста и най-евтина, така  че именно нейното участие в микса, който формира крайната цена на тока е това, което позволява на домакинствата и бизнеса в България, да продължат да издържат на все по-нарастващите цени на енергоносителите.Румен Петков бе призован за коментар и по случая „Хашоги“. Според него реакцията на водещите световни демокрации срещу  зверското престъпление,  е замъглена от финансовите договори, които те имат със Саудитска Арабия, което нарушава всякакви принципи, върху които се крепят устоите на демократични държави и обединения като САЩ и ЕС. „В случая говорим за жестоко убит човек. За убит журналист и смазване на свободата на словото, а срещу това престъпление стоят 410 милиарда долара договор и президент като Доналд Тръмп , който казва, че за него са важни парите, а не свободата на словото. Не може и европейска Франция – люлката на демокрацията на Стария континент,  да има президент, който казва, че има 1.5 млрд. долара  или евро договори  със Саудитска Арабия, и че те са му много важни. Щом тези пари са толкова важни, тогава тези световни лидери да излязат и да кажат: „Ние приемаме манталитета на Сталин, на Хитлер“. Така поне ще стане ясно, че за тях убийството на журналиста няма никакво значение“, заяви председателя на АБВ.„Има и втори въпрос. Аз не разбирам българските институции в случая! Те мълчат. АБВ иска нашето правителство в ЕС,  да предложи замразяване на всички отношения със Саудитска Арабия. Искаме нашето правителство да каже в НАТО: „Точка! Никакви доставки на оръжие няма да изпълняваме за тази страна, защото там убийството на журналист се възприема, като нещо нормално“.По време на участието си Петков бе призован за мнение и относно арестите в агенцията, която дава българско гражданство на чужденци. По негово мнение процеса трябва да бъде далече по-регулиран и с ясни правила, така че да не позволява корупционни практики. „Опитите за внушения, че сега прокуратурата изпълнява политическа поръчка са нелепи. Това, което сега е  по-важно е да има единен стандарт, в който да е заложено ясно, какво разбираме ние под български произход. Нали разбираме, че седем министерства и три агенции да бъдат ангажирани с това, да удостоверят дали кандидата за българско гражданство отговаря на неясните критерии, създава корупционна среда, която няма как да бъде заобиколена “, посочи той и попита, защо парламентарната комисия, която е натоварена с това да следи за работата на агенцията не е упражнила никакъв контрол.", "date": "2018.11.01", "title": "Румен Петков: АЕЦ „Белене“ е стратегически важна за България"}
{"url": "http://www.cross.bg/vinetka-sistema-avtomobili-1587825.html", "text": "/КРОСС/ Водачите на моторни превозни средства няма да бъдат длъжни да представят издадена електронна винетка или доказателство за извършено плащане при проверка. Наличието им ще се установява от контролните органи по електронен път.Това предвижда проект на Наредба за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние, публикувана от МРРБ за обществено обсъждане.От 1 януари 2019 г. хартиените винетни стикери ще бъдат заменени с електронни като цените няма да бъдат променяни. За леките автомобили се въвежда и уикенд винетка, която ще важи от 12.00 часа в петък до 23.59 часа в неделя на същата седмица. До 16 август винетка ще трябва да имат и водачите на тежкотоварни автомобили, а след тази дата те ще плащат тол такса.В проекта на наредбата е доразвита уредбата относно начините и местата, на които потребителите ще могат да плащат пътни такси. Това ще може да става в брой, по банков път или с карта, в обекти за продажба, разположени на граничните контролно-пропускателни пунктове или в близост до тях, в областните градове на страната, по протежение на платената пътна мрежа, както и чрез терминали за самотаксуване.Електронната винетка ще съдържа уникален идентификационнен номер, данни за регистрационния номер на пътното превозно средство, държавата, в която то е регистрирано, неговата категория, датата на плащане и период на валидност. Тя ще се изпраща под формата на електронно съобщение на имейл адрес, в случай че такъв е посочен при купуването й. Тя ще се отразява и в електронната система за издадените винетки, поддържана от Агенция „Пътна инфраструктура“.Автомобилите над 3,5 т ще плащат тол такса на база изминато разстояние след 16 август 2019 г.Основният механизъм на отчитане на тежкотоварните автомобили ще е посредством монтирано бордово устройство, което изпраща данни, необходими за изчисляване дължимата сума. Водачите, които нямат такова устройство, ще могат да платят тол такса посредством еднократна маршрутната карта.В проекта на наредбата са регламентирани и изискванията, на които трябва да отговарят доставчиците на услуги за електронно събиране на такса за изминато разстояние, за да бъдат вписани в националните електронни регистри.Проектът на документа може да бъде намерен на интернет страниците на  и на , както и в .", "date": "2018.11.01", "title": "Шофьорите няма да са длъжни да показват бележки за платена електронна винетка при проверка на пътя"}
{"url": "http://www.cross.bg/real-pobeda-santyago-1587816.html", "text": "/КРОСС/ Европейският клубен шампион \"Реал\" (Мадрид) постигна категорична победа с 4:0 над нискоразредния \"Мелия\" в първия мач на новия наставник на \"белия балет\" Сантяго Солари, съобщава БНР.С категоричната победа \"Реал\" практически обезсмисли реванша на \"Сантяго Бернабеу\" от четвъртия кръг в турнира за Купата на краля.Точни за \"Реал\" през първото полувреме бяха Карим Бензема и Марко Асенсио, а през втората част Алваро Одриосола и Кристо Гонсалес докара резултата до крайното 4:0.Повече интрига за реванша ще има в мача между носителя на трофея  \"Барселона\" и \"Културал\" (Леонеса). Като гост каталунците спечелиха едва с 1:0, а победното попадение дойде в последните секунди на мача, като негов автор стана бранителят Клеман Ленгле.Малко след това домакините от Леонеса останаха с човек по-малко на терена заради два бързи жълти картона на Серхио Маркос.", "date": "2018.11.01", "title": "Солари започна с победа в \"Реал\", \"Барселона\" с труден успех за Купата"}
{"url": "http://www.cross.bg/chasa-deteto-nishto-1587817.html", "text": "/КРОСС/ Обвиненият за убийството на 23-годишнта Дарина Министерска и 1-годишната си дъщеричка Викторио Александров все пак е дал някакво обяснение пред разследващите, поне за гибелта на малкото дете.Като цяло показанията му били хаотични и противоречиви.Обяснил, че не помни нищо от убийствата. Измежду твърденията, че не помни нищо обаче дал някакво обяснение за стрелбата по дъщеричката си – не искал да я убива, но се бил спънал в тъмнината, без да иска натиснал спусъка и така уцелил детенцето, предава \"24 часа\".Самият той, пък написал писмо до родителите си, в което обяснява, че много обича детето си и няма да допусне нищо лошо да ѝ се случи. То бе показано от родителите му, но тепърва ще бъде изяснявано дали е истинско и дали убийствата са били планирани.Както вече е известно убийството стана в понеделник вечер. Полицията първо се отзова на сигнал за стрелбата в ж.к. \"Надежда\" срещу момичето, около 18 часа. 26-годишният Александоров избягал с автомобил \"Фолксваген Голф\" с момиченцето. След това хванал такси от ж.к. \"Хаджи Димитър\", около 19 часа, което го закарало до Горни Богров. Там той и детето хванали в посока безлюдна поляна, като между 20 и 23:30 часа се крили в изоставена постройка. Кога е произвел изстрела срещу детето засега още не е напълно ясно.", "date": "2018.11.01", "title": "Убиецът от Надежда се спънал и застрелял дъщеричката си, без да иска"}
{"url": "http://www.cross.bg/elektrozahranvaneto-novo-klientite-1587826.html", "text": "/КРОСС/ ЧЕЗ Разпределение България стартира модернизация на електропрород 20 kV „Сокол“, който доставя електроенергия на селата Бъркачево, Соколаре, Враняк и Габаре в община Бяла Слатина, както и на с. Върбица в община Враца. Компанията ще извърши реконструкция и монтиране на автоматизирани дистанционни управляеми устройства, с което ще се подобри сигурността и качеството на електрозахранването в района. Инвестицията в проекта е на стойност близо 120 хиляди лева.Автоматизираните устройства, ще индикират участъка с късо съединение. Същевременно автоматично ще отделят повредения участък от електропровода, като по-голямата част от клиентите, захранвани от него, ще остават незасегнати от аварията. Всичко това ще доведе и до много по-бърза реакция от страна на дружеството при евентуални повреди и много по-кратко времетраене на безтоковите паузи.С цел осигуряване на безопасна работа на служителите по време на реконструкцията и защитата на живота и здравето им, компанията ще извърши планирани изключвания на електрозахранването в посочените села на 6, 8 и 9 ноември от 08:30 до 17:00 ч.Подобрителни дейности ще се извършват и по електропровода, захранващ населени места в общините Петрич и Сандански. В резултат се налагат изключвания на електрозахранването на 5 ноември, в рамките на работния ден, в селата Враня, Капатово, Катунци, Петрово, Хърсово, Бельово, Голешево, Горно Спанчево, Ковачево, Кромидово, Левуново, Лехово, Ново Ходжово, Ново Кономлади, Пиперица, Пирин, Хърсово, Яново, Черешница и в Леярски цех, с. Ново Делчево.На разположение на клиентите е мобилната версия на сайта на ЧЕЗ . В секция Е-услуги, меню „Аварии и текущи ремонти“ клиентите имат възможност да получат информация в реално време за непланираните прекъсвания на електрозахранването в техния район, както и очакваното време за неговото възстановяване. Информация за прекъсванията на електрозахранването може да се получи и на денонощната телефонна линия 0700 10 010.", "date": "2018.11.01", "title": "ЧЕЗ Разпределение подобрява електрозахранването на населените места в общините Бяла Слатина и Враца"}
{"url": "http://www.cross.bg/haskovo-kmetut-prevozvachite-1587818.html", "text": "/КРОСС/ Опит за помирение направиха кметът на Хасково и местните транспортни фирми, предаде бТВ. В понеделник те оставиха за един ден селата в района без автобусен превоз - в знак на протест.Проблемът е едноличното разпределение на линии от хасковския кмет.Превозвачите остават в стачна готовност, докато не бъде преразгледана спорната линия Хасково - Минерални бани.На помирителна среща, свикана от областния управител, кметът Добри Беливанов изпрати заместника си, а фирмите му дадоха ултиматум до края на месеца.\"В никакъв случай нямам намерение, аз лично, мисля и моите колеги, няма да засегнем интересите на гражданите в това което ще се случи по-нататък”, коментира Себахтин Исмаил, превозвач.", "date": "2018.11.01", "title": "Превозвачите в Хасково с ултиматум къв кмета"}
{"url": "http://www.cross.bg/ivancheva-petrova-prepiskite-1587819.html", "text": "/КРОСС/ Инвеститори и строителни предприемачи дадоха показания пред Специализирания съд по делото срещу отстранената кметица на \"Младост” Десислава Иванчева, заместничката ѝ Биляна Петрова и посредника в корупционната схема Петко Дюлгеров, пише \"Труд\". Те разказаха, че Иванчева искала да правят дарения и да изграждат детски и спортни площадки, за да им придвижи преписките.Бойко Дерменджиев обясни, че имал няколко срещи с нея.\"Бях инвестирал 12 000 лв., а преписката ми не беше придвижена. Това стана едва след ареста на Иванчева”, разказа инвеститорът.Той обясни, че е започнал строеж, а на запис от охранителни камери се виждало как Иванчева и Петрова влизат в имота му с личния автомобил на Петрова през нощта. Пред охранителите казали, че са кметицата и заместничката ѝ и можело да правят каквото поискат.\"Уговорихме среща, за да обсъдим дарението, а в общината беше извикала свидетели и ми връчи заповед за спиране на строежа”, каза Дерменджиев.", "date": "2018.11.01", "title": "Иванчева искала дарения, за да придвижи преписките на инвеститори"}
{"url": "http://www.cross.bg/velikobritaniya-tazi-dostup-1587811.html", "text": "/КРОСС/ Британският премиер Тереза Мей е постигнала договорка с Европейския съюз, която ще даде на финансовите компании на Острова достъп до европейските пазари след излизането на страната от ЕС, предава The Times, цитиран от CNBC. Британските и европейски преговарящи са постигнали предварително споразумение по всички аспекти на бъдещето партньорство по отношение на услугите, обмена на данни, посочва британското издание, позоваващо се на свои правителствени източници.Сделката ще даде на британските компании достъп до европейските пазари дотогава докато британската финансова регулация остане съгласувана с тази в ЕС.  В резултат на новината, британският паунд поскъпна с 0.5% спрямо щатския долар.Глобалните банки, които оперират на Острова, трябваше да реорганизират операциите си поради предстоящия брекзит, който ще настъпи през март следващата година.Много от тях откриха нови централи в ЕС и започнаха да прехвърлят операциите си от Великобритания към континентална Европа, за да си гарантират, че ще могат да продължат да обслужват клиентите си от ЕС, дори ако Обединеното кралство напусне Общността без сделка.Според материала на The Times, ЕС ще приеме, че Великобритания има „еквивалентна” регулация с тази на Брюксел, и британските финансови компании ще могат да оперират в Европа, така както го правят и сега.Официални лица от ЕС посочвали преди, че в ЕС съществува система на „еквивалентност”, според която Брюксел може да даде достъп на чуждестранни банки и застрахователи, стига техните домашни регулации да съвпадат с тези на Общността.Според изданието, това вероятно е и най-добрият шанс за Великобритания.По тази линия до сега има пренебрежимо малко молби за достъп, тъй като според правилата, достъпът до пазарите може да бъде прекратен едностранно чрез едномесечно предизвестие, пише The Times.Според изданието, сделката предвижда „еквивалентността” да бъде удължавана и да бъде предмет на по-широки търговски взаимоотношения, които да позволят на ЕС и Великобритания да променят или добавят нови финансови регулации след предварителна консултация помежду си.Оливър Робинс, съветник по европейските въпроси на Тереза Мей, е останал в Брюксел където продължават преговорите, твърди материалът.Пет месеца преди напускането на ЕС, бизнес лидерите настояват за постигането на търговско споразумение.Британският финансов регулатор иска Великобритания да остане близко свързана с ЕС, но без да се налага да прилага всички правила на Общността.Официално от Великобритания посочиха вчера, че няма финална дата за приключване на преговорите, като се предполага, че това може да се случи до 21-и ноември тази година.", "date": "2018.11.01", "title": "Великобритания и ЕС договориха сделка за финансовите услуги"}
{"url": "http://www.cross.bg/sofiiiska-voda-chasa-1587806.html", "text": "/КРОСС/ На 2 ноември 2018 г. (петък), във връзка с подмяна на уличен водопровод на ул. „Христо Белчев“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:", "date": "2018.11.01", "title": "Временно ще прекъсне водоснабдяването в някои части на столицата"}
{"url": "http://www.cross.bg/oblachnostta-ymeren-slab-1587807.html", "text": "/КРОСС/ С облачно и мъгливо време започва днешният ден по поречията на реките, в низините и в Източна България, но след обяд видимостта временно ще се подобри и облачността ще се разкъса. Над Западна и Централна България през по-голямата част от деня ще е със значителна висока облачност. Ще духа слаб до умерен вятър от изток-североизток. Минималните температури ще са между 8° и 13°, максималните - между 20° и 25°, показва прогнозата на Националния институт по метеорология и хидрология. В планините ще бъде предимно слънчево. Ще духа слаб до умерен югоизточен вятър, по високите и открити части от запад-югозапад. Максималната температура на височина 1200 метра ще е около 19°, на 2000 метра – около 13°. о Черноморието облачността ще е значителна. В сутрешните часове на места ще се образува мъгла. След обяд временно видимостта ще се подобри и облачността ще се разкъса. Ще духа слаб до умерен североизточен вятър. Максималните температури ще са 17-20°. Температурата на морската вода е 17-18°. Вълнението на морето ще е 1-2 бала. ", "date": "2018.11.01", "title": "С температури между 8 и 25 градуса започва ноември"}
{"url": "http://www.cross.bg/ninova-revolyutzioneri-korneliya-1587808.html", "text": "/КРОСС/ „Почит и признание към нашите просветители, книжовници и революционери. Техните дела ни завещаха свободна и богата на духовност и култура България“.Това написа председателят на БСП Корнелия Нинова във Фейсбук по повод Деня на народните будители.„Уважение и благодарност към личностите, които днес с ум и сърце даряват знание и възпитават в родолюбие. Честит празник!“, допълва Нинова. ", "date": "2018.11.01", "title": " Корнелия Нинова: Почит и признание към нашите просветители, книжовници и революционери. Честит празник!"}
{"url": "http://www.cross.bg/nashite-bulgarskoto-vsichki-1587813.html", "text": "/КРОСС/ Празник е, светъл празник в тежко, трудно, нездраво време, празник-спасение, такъв какъвто са го мислили радетелите за неговото честване. Затова нека оставим дребните противопоставяния, нека съблечем от  празничните си мисли и действия ненужната патетика, пресиления възторг, формалното преклонение и  да отдадем заслужена благодарност на пловдивските учители, които преди 109 години за първи път, макар и неофициално, отбелязват Ден на българските будители и да осмислим пак с дълбока благодарност инициативата на група забележителни  интелектуалци, която  води до изключително важния акт на 19-то Обикновено народно събрание да се приеме допълнение към закона за празниците, съгласно което  „1 ноември се празнува като всенароден празник на заслужилите българи, за да събуди у младите здрав смисъл за съществуването и интерес към дейците на миналото“.Първи ноември е особен ден в българския национален календар, бих казал единствен по същината си, защото идеята за празника възниква като отговор на острата необходимост от животоспасяващо лекарство за тялото и духа на страдащото ни Отечество. Три години след Ньойския договор българското общество преживява невиждана дотогава агония – смазана национална вяра, орязана българска територия, трагични разделения… Затова зад празника се обединяват среди, които никога преди и след това не са имали допирни точки. Подкрепят го българските преподаватели, левица и десница, ВМРО и студентството, църковен елит, българите, останали извън пределите на родината, нашите интелектуалци, обикновените хора. Провеждат се шествия, извършват се молебени, пее се химнът. Няма български град и няма българско село, което да не почете своите местни първоучители и национални герои, да не развее българския флаг и да не се преклони пред  дейците на нашето Възраждане.И не случайно закрилникът на България, Свети Иван Рилски, е избран за патрон на този ден. На този ден обръщаме взора и мислите си към него и споменаваме всички онези люде на духа, четмото, писмото, благодарение на които сме съхранили националната си идентичност и не сме забравили своите корени, своите род, родина, история.Години наред от тази трибуна и на този ден ние заявяваме почит, декларираме висока степен на загриженост за българската духовност, култура, за българското образование, за българския учител и за младите хора. Но в същото време, често забравяме, че всички онези, чиито имена ще споменем днес, са били преди всичко родолюбци и човеколюбци. Щеше ли да има борба за независима българска църква, ако нашите деди от всички територии, населявани от българи, не са носили в сърцето и родовата си памет спомена за една горда и независима българска държава и не са бранили вярата и българското слово. Щеше ли да съществува саможертвата на нашите революционери, ако вкъщи, в килийното училище или в читалището, в църквата, те не бяха възпитавани в уважение към род и родова история. Без род и роднинство, както казваше Тончо Жечев, няма родина.  А няма  ли родина, има просто територия, на която да си се родил, то няма памет, няма съзнание за принадлежност към собствена история, култура, няма национален дух, идеал, национални герои...Казвам тези думи във време, когато хуманитарното образование е в криза. Днес, според последните актуалности на деня в българските училища и то в още в началните класове се предлага да се въведат часове по предприемачество, дигитални технологии, реклама и маркетинг… хубаво. Но от учебното съдържание всяка година отпадат значими автори, а същевременно с това статистиката алармира, че функционалната неграмотност непрестанно се увеличава. Децата не искат да четат, а да притежават, не искат да учат, за да знаят, а да вземат диплома и да печелят. Преобърнат ценностен модел, който доведе до одрипяла духовна същност, материална бедност и уви, политическа нищета – ето я отворената рана на днешния ден. Защото ако за нас е ценно бъдещето на България, ние трябва да имаме ясни национални приоритети, сред които на първо място да е българското училище и българското образование – фундаментът и на икономически просперитет, и на висока култура. Образование, чийто двигател е любовта към знанието и съхраняването на паметта, които именно различават мислещия  човек от дивака, културния човек от безскрупулния търгаш, въздигнатия от посредственика. Защото начело на всички наши национални подвизи са били именно мислещите , закърмените първо с уважение към родното място, дух и култура. Щеше ли да съществува „История Славянобългарская“, ако в светата обител Паисий нямаше закрилата на църковните си съратници и безценната помощ на по-малкия си брат търговеца Хаджи Вълчо от Самоков, за да напише своята история? Щяха ли да съществуват комитетите на Апостола, ако ги нямаше умниците с перо, които отделяха от залъка си в емиграция, за да издават вестници и брошури? Щеше ли българският селянин, гражданинът, студентът да се вдигнат като един във всички наши войни за национално обединение, ако чрез делото на нашите учители, нашите журналисти, нашата интелигенция не се поддържаше националният дух и памет? Едва ли... Цялата наша история, а и 500-те години османско владичество, е била написана, поддържана и подклаждана от хора, за които не печалбата на деня е била първостепенна, не материалното, а съзнанието за мисия, че България трябва не просто да се възроди и оцелее, а да просъществува. и да се запази чрез просвещение в съзнанието на идните поколения.Дълъг е списъкът с имена на светли и величави личности, които днес, едва ли не, сме задължени да споменем, но аз искам да припомня за светлите дела на наши предци , които подминаваме , не толкова от незнание, колкото от банална разсеяност. Всяка година през май, тихо, почти незабележимо, се отбелязва отпечатването на Абагар – една от първите български книги, написани на кирилица и на говорим български език. Нейният автор, Филип Станиславов извършва революция в българското културно пространство, годината е - 1651, мястото -  Рим, а идеята – да се реконструира самосъзнанието на българина, да се припомни присъствието на етноса ни в Европа И всичко това да се декларира на езика, понесъл тежестта на робството.  Стореното от  никополския католически епископ със столетие изпреварва  паисиевия труд, но идва век по-късно от работата на Яков Крайков във Венеция - пръв български издател, редактор-съставител, печатар, гравьор и книгоразпространител, дал ценен принос и в разцвета на късния европейски ренесанс, така че Историята славянобългарска  и всички последвали събития не идват на празно място. Свещеното българско Възраждане е белязано от още един тих подвиг –през 1840-41 една смела жена, Анастасия Димитрова, първата българска учителка, се осмелява да наруши забраната за женско просвещение и създава първото девическо училище по нашите земи. Твърдят, че тя е изрекла думите: “Слънцето свети върху земята, а учението вътре в човека грее, еднакво за всички – и за мъжете, и за жените…Майката е най-първа наставница на децата, как ще напътства невръстни чеда, ако тя самата е безкнижовна?“ И ако историята сочи, че  през тези векове българска държава не съществува, то фактите са доказателство за съществуване на българска духовност, която духовност, е успяла да утвърди свободата в най-висшия й смисъл.Защо поставяме оцеляването като първостепенна грижа на българите? Докато качественото образование и престижът на българското начално, средно и висше  училище са в сферата на фантазното, парите за култура са на най-ниското ниво в ЕС и забравата, и заблудите са притиснали паметта в ъгъла – целият ни живот ще се свежда до режим на оцеляване. Затова всичките ни просветители, всичките ни будители са обърнали разум,сърце и действия, към духа.Азбучна истина е, но е добре от време на време да си я припомняме - винаги и във всеки един момент развитието на обществото, вървежът на нацията напред са били ръководени от нагласите, целите, стремленията, които си е поставяла онази общност от хора, посочени да управляват. Прозорливите, далновидните, личностите с широки хоризонти и далечни перспективи, с ясно стратегическо виждане, с визия  са оставали в историята. Представете си преди век нашите предшественици тук, в тази зала - те бяха преживели три войни, бяха загубили територии, бяха поставени под опеката и наблюдението на чужди сили, бяха притиснати от нечовешки спрямо бъдещите поколения договори, но имаха национален идеал. На такъв подвиг, да въздигнем национален идеал, може и да не сме способни, но поне да поискаме.", "date": "2018.11.01", "title": "Чавдар Велинов: Доволно вече що сте спали. Станете! Дойде бъдний ден!"}
{"url": "http://www.cross.bg/plamen-bonev-bona-1587809.html", "text": "/КРОСС/ Режисьор на стилната лента е Аспарух Йорданов, който пресъздаде  един любим, мелодраматичен сюжет допълнен от музикалния талант на Пламен Бонев и на актрисата Кристина Свобода. Във видеото двама симпатични, млади хора са искрени и наивни, играта им носи чистотата и невинността на Шекспировите герои, но завършва с хепиенд. Автори на музиката са Пламен Бонев и Георги Георгиев, текст – Пламен Бонев, аранжимент - Ивайло Стайков. Следващият сингъл на Пламен Бонев е в дует седно от най – популярните имена от поп и рок сцената - Жана Бергендорф.В рамките на 1 година изпълнителят представи„Прости ми“ и „Аз съм просто човек“ на български език и проектите, в различни музикални стилове ивидеореализациите на “How Lucky I am”,„Falling From Grace“, „Las Vegas“ , „By your side“ реализирани с чуждестранни автори и в чужбина.Артистът дели времето си в България и Европа и е с разнообразна концертна програма – рок, поп, латино, освен авторските си композиции, изпълнява и кавър версии на световни хитове. Пламен Бонев с артистичен псевдоним Plamen de La Bona, работи в България до 2000 година. 2000 г. Пламен заминава за Лондон, където продължава музикалната си кариера, музикално и артистично образование. Става част от клубната сцена на мегаполиса, издава сингли, албуми, участва в музикални шоута, като изпълнител и водещ натеатралните партита на мюзикълите на лондонскияWEST END. Снима се в във филми, тв сериали и реклами. 2017 г. Plamen De La Bona участва и стига до четвъртфинала в, с ментор Michael Monroe, Hanoi Rocks. С изпълнението на „Bamboleo” /Gipsy Kings, българинът изправи на крака публика и жури. Участието му в е отразено във финландските медии.\n\t\t\t\t\tРомео и ЖулиетаМузика -Пламен Бонев, Георги ГеоргиевТекст - Пламен БоневАранжимент -Ивайло СтайковРежисьор - Аспарух ЙордановПродуцент - Пламен Бонев/De La Bona", "date": "2018.11.01", "title": "Пламен Бонев представя Ромео и Жулиета (видео)"}
{"url": "http://www.cross.bg/dymite-goranov-koledni-1587810.html", "text": "/КРОСС/ От думите на финансовия министър Владислав Горанов в интервю за „Тази сутрин” стана ясно, че най-вероятно коледни добавки за пенсионерите ще има и те ще са като тези за Великден. Тогава по 40 лв. за празника получиха най-възрастните с пенсии до 321 лв., колкото в момента е линията на бедност.Държавата щяла да задели около 50 млн. лв. от бюджета за добавките.Относно искането на бизнеса да отпадне втората година от майчинството Горанов смята, че това не е нужно, но уточни, че догодина се запазва размерът на обезщетението за този период – 380 лв. на месец.Предпоставки за предсрочни избори няма, призивите за това са болни амбиции на хора, които не са готови да управляват, коментира още Горанов.\"Няма смислена причина за хвърляне на държавата в политическа нестабилност. Поведението на вицепремиера Валери Симеонов извън думите му към майките за деца с увреждания, за които се извини, не дава повод за крайни действия”, уточни той.По думите му, ако лидерът на НФСБ излезе от малката коалиция, това ще бъде предпоставка за нестабилност, а на този етап такива промени са нежелани.Той обяви още, че големите в една коалиция винаги страдат от действията на по-малките партньори.", "date": "2018.11.01", "title": "Владислав Горанов: Най-вероятно коледни добавки за пенсионери ще има"}
{"url": "http://www.cross.bg/krediti-burzi-mlrd-1587803.html", "text": "/КРОСС/ Бум на неплатените кредити към банки. Делът на българите, които изпитват затруднения при връщането на заемите в срок, се увеличава. Това сочат данните на фирми за събиране на вземания, съобщава Нова Телевизия.Какъв е профилът на съвременният длъжник и как да преценим кой кредит е по джоба ни? – Отговорите на тези въпроси потърси Георги Георгиев в рубриката „На твоя страна”.През първата половина на годината - просрочените задължения към банките и телекомите растат. По-малко обаче са некоректните платци с бързи кредити, лизинги и дългове за вода, ток и парно.За първи път този септември ипотечните кредити надхвърлиха 10 млрд. лв. и достигнаха рекордните 10,2 млрд. лева, показват данните на БНБ. Ръст има и при потребителските заеми.Потребителите попадат в редица капани, които правят трудно обслужването на кредитите им. Те са свързани най-вече с прекалено големите размери на взиманите заеми и с прибягването до бързи кредити. До трудности с плащането в срок все повече се стига и при покриване на вноските по кредитната ни карта.Най-сериозен обаче е рискът при ипотечните кредити. За да покрият 100% от новозакупеното си жилище, много хора теглят жилищен и потребителски заем едновременно. В момента в София средният потребителски кредит е 17 000 лева, а в по-малките градове – между 9 000 и 12 000. За жилище средният заем в София е 120 000 лв., а в провинцията – между 50 000 и 90 000.", "date": "2018.11.01", "title": "Бум на неплатените кредити към банки "}
{"url": "http://www.cross.bg/heloyin-iiork-parad-1587804.html", "text": "/КРОСС/ Десетки хиляди се включиха в ежегодния парад по случай Хелоуин в Ню Йорк. Традиционното шествие започна на Шесто авеню в \"Гринуич вилидж\". 45-ото издание на парада премина при засилени мерки за сигурност. Миналата година, навръх Хелоуин, 29-годишен узбекистанец врязва пикапа си в пешеходци в Манхатън. 8 души загинаха, а много други бяха ранени.\n\t\t\t\t\t", "date": "2018.11.01", "title": "Огромен парад за Хелоуин се проведе в Ню Йорк (видео)"}
{"url": "http://www.cross.bg/heloyin-braiiun-petgodishno-1587805.html", "text": "/КРОСС/ Петгодишно момче от Охайо попадна в болница, след като се почерпи с локум след празнуване на Хелоуин, съобщава Брайън Карюел се почуства зле, след като изяде един от приетите на празника лакомства „зъбките от локум\", които в последствие се оказаха пълни с Метамфетамин.„Той не можеше да си движи ръцете, наложи се веднага да го откарам в болницата\" - споделя бащата на Брайън.Докато лекарите преглеждали Брайън, тестове от урината показаха, че има съдържание на  Метамфетамин.В САЩ искането на сладостите е една от основните традиции за празнуване на Хелоуин.   ", "date": "2018.11.01", "title": "Петгодишно момче в САЩ, получи лакомство с наркотик за Хелоуин"}
{"url": "http://www.cross.bg/zarkov-ypravlyavashtoto-vreme-1587794.html", "text": "/КРОСС/ БСП няма да подкрепи бюджета за догодина, заяви в предаването „Тази сутрин” по bTV депутатът от БСП Крум Зарков.„В него липсват реформи, дават се пари „на калпак” и се сипват пари в продънени каци. Бюджетът има само една цел и тя е да купи политическо време за управляващото мнозинство”, посочи той.Зарков не разбира критиките, че БСП „яхва” протеста на майките на деца с увреждани. „Това, че ние намираме тези искания за легитимни, съвсем не означава, че яхаме каквото и да е”, категоричен беше той.По думите му всяка политическа сила би трябвало да вземе ясно отношение по темата и да обяви дали подкрепя исканията на протестиращите майки.Парламентарната група на БСП реши да не се регистрира на пленарните заседания, докато вицепремиерът Валери Симеонов не подаде оставка. „Когато управляващото мнозинство осигури кворум, ние ще влезем и ще работим по законите и по всичко в дневния ред”, уточни Зарков.", "date": "2018.11.01", "title": "  Крум Зарков: Бюджет 2019 печели време за управляващото мнозинство"}
{"url": "http://www.cross.bg/haskovo-prevozvachite-reshenie-1587787.html", "text": "/КРОСС/ Автобусите от Хасково до 30 населени места в общината и съседните областни градове, ще продължат да се движат. Превозвачите  дават срок от един месец, за да се вземе окончателно решение по променените транспортни схеми, които станаха причина за протест и блокирани  стотици пътници, съобщава БНР.В понеделник, автобусните превозвачи протестираха заради промени в транспортната схема и спрях обслужването на маршрутите към големите градове и всички села в община Хасково. Затова се наложи всички страни в спора - транспортните фирми и общините „Хасково“ и „Минерални бани“ да се споразумеят. Областният управител на Хасково Станислав Дечев коментира:За моя радост, гражданите ще имат осигурен транспорт, с който да пътуват и през този период гражданите ще бъдат защитени. Окончателното решение обаче ще вземе областният управител, който, по закон, има право да утвърди промените в транспортните схеми. Превозвачите остават в стачна готовност ", "date": "2018.11.01", "title": "Автобусите от Хасково продължават да се движат, но превозвачите остават в стачна готовност"}
{"url": "http://www.cross.bg/kriloto-aviokompaniyata-leko-1587795.html", "text": "/КРОСС/ Самолет на авиокомпанията „Делта еърлайнс“ е докоснал крилото на самолет на авиокомпанията „Ер Франс“ на парижкото летище „Роаси-Шарл дьо Гол“, съобщава вестник „Паризиен“, цитиран от БГНЕС.Инцидентът е станал, когато Еърбъс A330-200 на френската авиокомпания е потеглял за пистата. В момента, когато е извършвал маневрата, той е бил докоснат отзад от крилото на американския лайнер. Еърбъсът е леко пострадал от удара, но нито един от пътниците не е ранен.Пътниците му са настанени в хотел и най-вероятно утре ще продължат своето пътуване до остров Сен Мартен.Води се разследване за причините, довели до лекия удар. ", "date": "2018.11.01", "title": "Два самолета се удариха леко на летище в Париж"}
{"url": "http://www.cross.bg/blagoevgrad-speshnoto-izbyaga-1587797.html", "text": "/КРОСС/ Арестант избяга от спешното отделение в Благоевград, съобщават от пресцентъра на МВР.Младежът бил доведен за преглед, но използвал момент, когато единият униформен говорел по телефона и хукнал към стаята на лекарите.Както е с белезници, той скочил през единствения прозорец без решетки и избягал. Издирват го в лозята.", "date": "2018.11.01", "title": "Арестант избяга от спешното в Благоевград"}
{"url": "http://www.cross.bg/protest-vlastta-nyama-1587796.html", "text": "/КРОСС/ Ако има учебник, в който да са описани тактиките на властта, щом трябва да се потуши протест, то първата глава ще се казва \"Чакай\". Колкото и да ни се струва, че един бунт е навременен, организиран и правдив, ответната страна от Министерски съвет и парламент добре знаят как да се справят с недоволството. Ето кои са ударите под кръста, които практикува властта, щом стане напечено - и най-вече кресливо наоколо, пише Чакай ден-два, седмица, месец.Всяко чудо е за три дни, понякога и за 30, но рано или късно свършва. Да се чака не отнема никаква енергия, да се протестира е цял втори работен ден. Няма протест, който да е оцелявал физически повече от няколко седмици, а Борисов и компания знаят, че в един момент силите на майките евентуално ще привършват. Има си семейство, кариера, спорт, забавления, петък вечер - над всеки протест е надвиснало ежедневие, което постепенно налага програмата си. А когато протестите станат съвсем рехави и немощни, тогава вече може да се намеси влиятелната премиeрска фигура и от амвона на победата да каже нещо за безработицата и средната работна заплата, пък протеста го брой заминал.  Пич и Кич са трибуквените медии, авангардът на журналистиката, които с пяна на устата се пускат срещу всеки протест, за да напишат отбрана колекция от измислици, в които една майка ще се окаже приближена до БСП, друга ще бъде колажирана до Иванчева, трета ще лъсне с фирма, закрита преди 12 години, но нищо, фирмичка има жената, ерго не може да протестира. Медиите се занимават с новини - неизбежно е щом се появи нов скандал, да захапят кокала и бързо да пуснат вече оглозгания предишен. Африканска чума? Не. Пътят край Своге. Пътят към Своге? Не, Арабаджиеви. Парите на Арабаджиеви? Не, репортерът на \"Господари на ефира\". Почакай, почакай, ето и Виктория Маринова. Джи Пи Гейт? Протест на майките. A сега парите на Прокопиев и Баневи. Всичко в медийната река тече и не може да се окъпеш в един скандал два пъти.   Многобройна пехота по форумите, които са готови да защитят незащитимото, да нападнат неуязвимото и да потушат шума от уж кресливите майки с кресливи коментари. Когато нападаш правителството, задължително си от опозицията, когато нападаш опозицията - задължително си от правителството. Освен това имаш трети братовчед, който е близък до депутат, а за написаното вземаш огромен хонорар, платен от естаблишмънта.  Най-хубавичката тактика. За всеки протест има контрапротест, а медиите, нали са тъпички, ще клъвнат на простотията за всички гледни точки и ще отразят и двете; един вид едните казват така, другите иначе, обществото е поляризирано, кой въобще да ти каже кой протест е правилен и кой не. Пешките за това са на шахматната дъска, за да се жертват в името на благополучието на мощните фигури. Всяка власт инсталира около себе си предпазни бушони, които с популистки жест да се отстраняват щом стане нужда. Важното е кордона от офицери и топове да не се пропука. В това отношение няма по-умел уволняващ от Борисов.   Почна се от 2013-та. В протестите действително се внедриха хора, инсталирани от НПО-та, а това се превърна в достатъчна причина целият протест да се дискредитира и да се представи като соросидно сборище. Нещата стигнаха дотам, че в момента е невъзможно да организираш протест, без да бъдеш обявен за човек на Сорос, понеже тоя човек е зает ексклузивно с България и ходи по площадите да пълни с долари джобовете на всеки, който е несъгласен с нещо в тая държава.  Следиш прогнозата и доволно потриваш ръце - идват ниски температури, кой ще ти излиза на студа. Ситуацията е постфолклорна: ветрове, дъждове, бури и гръмотевици ти стават съюзници, а ти, повелител на стихиите и вечен народен самодържец, потриваш ръце, заобиколен от тях. Реакцията на властта зависи от Емо Чолаков повече, отколкото предполагате.  Казваш, че ако има за майките, няма да има за лекарите, а ако има за лекарите, няма за учителите. Лекичко повеждаш носовете на корабите един срещу друг, а после царствено се отдалечаваш и наблюдаваш с доволна усмивка как се нападат взаимно. Ако не сме ние, ще дойдат ония. И тъй нататък. Идеята е идеята за управление да се заскоби между две партии, а оттам нататък, оправяй се. ", "date": "2018.11.01", "title": "Как властта манипулира всеки протест"}
{"url": "http://www.cross.bg/spetzsudut-reshava-shte-ostanat-li-v-aresta-zadurzhanite-slyzhiteli-na-dabch-1587798.html", "text": "/КРОСС/ Специализираният съд ще заседава по обвиненията срещу председателя на Държавната агенция за българите в чужбина (ДАБЧ) и още трима души. Дали ще останат в ареста, ще стане ясно по-късно в четвъртък.Според прокуратурата Петър Харалампиев бил корумпиран още от встъпването си в длъжност. Подкупите за получаване на удостоверение за български произход получавал лично в кабинета си. ", "date": "2018.11.01", "title": "Спецсъдът решава ще останат ли в ареста задържаните служители на ДАБЧ"}
{"url": "http://www.cross.bg/sledvashtata-godina-debatite-1587800.html", "text": "/КРОСС/ Започват дебатите по Бюджет 2019. Сметката на държавата за следващата година влиза в ресорната комисия. Според разчетите на кабинета минималната заплата става 560 лева, държавните служители ще получават с 10% повече, а учителите - с 20 на сто. Пенсиите също се увеличават - от средата на следващата година. Повече пари ще има за образование, здравеопазване и отбрана.Заради бюджета във вторник следващата седмица депутатите ще заседават извънредно. ", "date": "2018.11.01", "title": "Започват дебатите по Бюджет 2019"}
{"url": "http://www.cross.bg/boiiko-sreshta-balkanite-1587799.html", "text": "/КРОСС/ Израелският премиер Бенямин Нетаняху пристига на работно посещение във Варна.Това е третата му среща с министър-председателя Бойко Борисов за тази година. Двамата ще разговарят на четири очи в резиденция „Евксиноград”. Очаква се да обсъждат международни теми и въпроси за Балканите.Нетаняху ще присъства и на работен обяд с колегите си от България, Гърция, Румъния и президента на Сърбия. Домакин на четиристранната среща е Бойко Борисов. Преди това той ще обсъди развитието на съвместните инфраструктурни проекти в контекста на свързаността на Балканите с Алексис Ципрас и Виорика Дънчила и Александър Вучич. Фокус на срещата ще бъде и задълбочаването на регионалната стабилност, както и актуални европейски въпроси.", "date": "2018.11.01", "title": "Израелският премиер пристига на работна визита у нас"}
{"url": "http://www.cross.bg/smyatat-amerikanska-anketa-1587801.html", "text": "/КРОСС/ 95,9 % от читателите на КРОСС смятат, че Хелоуин е Американска измислица. Това показват резултатите от седмичната ни анкета.4,1% от гласувалите смятат, че Хелоуин е един весел и забавен празник.                                   Включете се в новата ни анкета: Има ли в България съвременни Будители?", "date": "2018.11.01", "title": "95,9% от читателите на КРОСС смятат, че Хелоуин е Американска измислица"}
{"url": "http://www.cross.bg/hamid-komisiya-tazi-1587802.html", "text": "/КРОСС/ Това заяви депутатът от ДПС Хамид Хамид в ефира на „Здравей, България”.Той обяви категорично, че ДПС иска отстраняването н а Валери Симеонов: , каза депутатът.Той подчерта, че в проекта за решение за анкетната комисия за българско гражданство се съдържат твърдения на европейски и български медии за период различен от управлението на Петър Харалампиев:, уточни той.Искаме всички патриоти да бъдат отстранени от властта, заяви категорично Хамид Хамид: „Бихме подкрепили правителство на малцинството. Има много правителства, които управляват и то успешно като разчитат на мнозинство на база програма и идеи, а не на тази аритметика”.", "date": "2018.11.01", "title": "Депутат от ДПС: ГЕРБ покри скандала с издаването на български паспорти"}
{"url": "http://www.cross.bg/pregled-byudzheta-sdryzhenieto-1587786.html", "text": "/КРОСС/ Трайна тенденция за намаляване на средствата за първичната извънболнична помощ в бюджета на Здравната каса, отчитат от Националното сдружение на общопрактикуващите лекари. От сдружението настояват за отпадане на вторичния профилактичен преглед и средствата от него да се разпределят върху годишния преглед, съобщава БНР.11 милиона повече в бюджета на Касата са предвидени за извънболнична помощ. Затова в документа е записано, че с тези повече средства следва да се извършат 50 на сто профилактичните прегледи за лица над 18 години, защото бил достигнат 37% обхват.Според Националното сдружение на общопрактикуващите лекари обаче, позовавайки се на данните от НЗОК за 2017 година и 2018 година, вече има извършени 50 на сто профилактични прегледи. Това, според председателя на сдружението доц. Любомир Киров, означава манипулация на данните \"с цел да се спестят едни пари и да се каже, че нещо се прави\".Лекарите настояват да отпадне и вторичният профилактичен преглед, средствата да отидат към първичния преглед, защото хората не се явяват на него, а парите, предвидени за това, отново се спестяват:\"Няма да разкарваме хората по 10 пъти само за да им кажем, че трябва да отслабнат. Има 3000 отчетени вторични профилактични прегледа, при план над 360 000. За 9 месеца се икономисват около 4 млн. лева, които не се харчат за здравето на хората\".От сдружението настояват да не се допуска прехвърляне на средства от едно перо в друго в бюджета на НЗОК, а резервът да се използва при преразход, където е необходимо. ", "date": "2018.11.01", "title": "Лични лекари предупредиха за трайно намаляване на парите за първична извънболнична помощ"}
{"url": "http://www.cross.bg/bulgariya-bulgariya-viziya-1587790.html", "text": "/КРОСС/ Конферентната зала на Двореца на културата в Перник трудно събра 250-те перничани, които искаха да чуят предложенията на левицата във „Визия за България“. Жителите на града зададоха своите въпроси, свързани с темите, заложени в документа на левицата, като поискаха в раздела за екологията да бъде включена и забраната за горене на RDF в България. „Вече няколко месеца различни инвеститори се опитват да получат разрешение за горене на RDF – пресовани отпадъци, на територията на община Перник, това ще доведе до завишаване на нивата на запрашеност на и без това мръсния въздух в града“, обясниха представители на инициативен комитет против горенето на отпадъци. Учители заявиха, че подкрепят предложенията на левицата за един учебник по предмет и се обявиха против подмяната на българската история. „Искаме качествено образование, искаме спортът да бъде част от живота на младите хора, искаме да бъде спряно „изтичането на мозъци“ от страната ни, искаме реален контрол върху здравеопазването и образованието“, заявиха млади хора, присъстващи в залата. Зам.-председателят на ПГ на „БСП за България“ Георги Свиленски заяви, че мандатът на правителството е към края си и ГЕРБ си отиват. „БСП започна да води разговора за бъдещето, за Визията за развитие на България навреме и показахме алтернативата на това управление, което съсипа страната ни“, каза Свиленски. Той отбеляза, че преди три месеца левицата е започнала да води този разговор, защото социалистите искат да направят промяна и БСП да управлява с подкрепата и енергията на всички български граждани.„Демографската катастрофа в България е темата на темите и най-големият проблем пред нашата страна“. Това каза народният представител от ПГ на „БСП за България“ Станислав Владимиров. Затова и „Визия за България\" е ориентирана в тази посока- с цел да се предотврати демографската катастрофа, която обезкърви държавата ни. Владимиров обясни, че през миналата година са родени 57 000 деца, а починалите българи са около 109 000. Той добави, че на практика за миналата година в България е изчезнал един областен град и то, ако не се включват заминалите в чужбина. „С доходите, в момента, в нашата страна, и с отворения трудов пазар, много трудно можем да задържим активното, младото поколение тук. Защото разликата във възнагражденията е в пъти. Често се чува и от премиера, и от други управляващи да казват, че ние сме настигнали Гърция по икономическо развитие, че сме настигнали Чехия отдавна, че едва ли не гоним Германия, няма нищо такова\" - коментира Станислав Владимиров.Той добави, че тези държави се развиват с много бързи темпове за разлика от България.„Всички виждаме дисбаланса в развитието на регионите, който се е получил заради концентрацията на ресурси в 4-5 основни града\"-коментира Любомир Бонев. Той допълни, че останалата част от страната изостава в икономическо, социално, образователно отношение. „Визия за България\", в частта си за регионална политика, изцяло залага на нов подход и начин на управление на регионите. Тоест, говори се за децентрализация. \"Всички виждаме и го усещаме- как с едни министерски постановления се разпределят колосални суми по неясни критерии. Дават 2,5 милиона лева за канализация в населено място с 80 души, а в същото време цели областни центрове, областни градове не получават средства“, каза още Любомир Бонев. „Нека  „Визия за България“ да бъде модел, към който да се стремим, за да постигнем промяната. Промяната е нужна заради действията на управляващите, които вече 10 години пренебрегват нуждите на всички българи“, заяви народният представител Таско Ерменков. Той добави, че всички вече знаят, какво е състоянието на икономиката, енергетиката, селското стопанство и други отрасли – всичко е съсипано. „Когато говорим за екология и чист въздух, политиката трябва да бъде насочена към контрол на централите, работещи на въглища и развитието на ядрената енергетика“, каза още Ерменков.Той добави, че атомната енергетика у нас трябва да продължава да се развива , а не блоковете на АЕЦ Козлодуй да се затварят постепено„Голямата задача на БСП, в момента, е обсъжданията на Визията в цялата страна да бъдат събрани в един работещ документ“, заяви Валери Жаблянов. Той каза още, че в България частната собственост върху важните отрасли е почти 90% и държавата няма почти никакви позиции в развитието на икономиката. Жаблянов добави, че страната ни не само е на последно място във всички положителни класации, но и сегашното управление няма идея как да направи така, че да излезем напред. Жаблянов е уверен, че БСП е единствената политическа опора на ограбения български гражданин.", "date": "2018.11.01", "title": "Георги Свиленски в Перник: Мандатът на правителството е към края си. ГЕРБ си отиват  "}
{"url": "http://www.cross.bg/glosov-dymite-kraii-1587793.html", "text": "/КРОСС/ Няма подмяна на документи по случая с автобусната катастрофа край Своге, при която загинаха 20 души. В участък от 360 метра от пътя съставът на асфалтовата смес не е отговарял на утвърдената рецептура. Това каза в предаването „Тази сутрин” по bTV председателят на УС на Агенция „Пътна инфраструктура” Светослав Глосов.Той уточни, че това е констатация на лабораторията на АПИ, установена при взетите контролните проби от пътната агенция, но експертизите, възложени от прокуратурата, предстоят. „Вариантите са много. Възможно е да е свършил инертният материал и асфалтовата база да е вложила малко по-различен материал. Възможно е да има грешка при дозирането на сместа”, отбеляза Глосов.Шефът на пътната агенция не се ангажира със срок, в който ще има окончателни резултати за инцидента край Своге, като допълни, че това е работа на прокуратурата и следствието.Ремонтите по магистралите „Хемус” и „Тракия” трябва да приключат преди началото на зимния сезон, каза още шефът на АПИ.По „Хемус” се ремонтират 4 от виадуктите, както и лявата тръба в посока София на тунел „Витиня”. Очаква се до средата на ноември дейностите да приключат. 4 виадукта се ремонтират и по магистрала „Тракия”, каза Глосов. По думите му напролет ремонтите ще бъдат продължени. „От фирма „Джи Пи Груп” не са се отказали от тунел „Железница”, стана ясно още от думите на шефа на АПИ. „Все още няма официално заявление от фирмата към АПИ, че се отказват. Процедурата е в процес на обжалване, чакаме решението на ВАС. Ако съдът потвърди правилността на решението на АПИ за класиране на „Джи Пи Груп”, тогава ще ги поканим и ако те депозират отказа от подписване на договор, тогава ние сме длъжни да поканим втория в класирането”, разясни Глосов.Знакът „Стоп”, до който стана катастрофата, при която загинаха четирима футболисти  на пътя Русе – Плевен, е на жълт фон по искане на „Пътна полиция”, за да свети и да се вижда отдалеч, заяви също в разговора Глосов. По думите му изрязването на храстите до участъка непосредствено след инцидента е случайно съвпадение. „Изрязването на храстите  е по задание, което се възлага пътноподдържащи фирми от АПИ”, посочи Глосов. ", "date": "2018.11.01", "title": "  Светослав Глосов: Асфалтът на 360 м от пътя край Своге не отговаря на рецептурата"}
{"url": "http://www.cross.bg/voiina-trump-grazhdanska-1587820.html", "text": "/КРОСС/Изборите през 2020 г. биха могли да доведат Съединените щати до ръба на гражданска война, според историка от \"Харвард\" Нийл Фъргюсън в публикация за \"Бостън Глоуб\". Според него през последните години в американското общество има непреодолими вътрешни противоречия и \"конфликт в културата\". Експертът смята, че в интернет в САЩ понастоящем се води своеобразна \"гражданска война\", предаде БГНЕС.Прогнозата на професора от \"Харвардския университет\" става още по-сериозна, когато пише за конкретни срокове - той предвижда гражданската война да започне след изборите през 2020 г. Фъргюсън посочва, че САЩ вече от доста време са във вътрешен разкол, а американското общество е инфектирано от \"конфликт в културата\". \"В интернет се води своеобразна гражданска война, която се засилва с предстоящите избори в Конгреса\", твърди експертът. Случаите с пощенските пратки с бомби до бившия президент Барак Обама и бившата кандидатка за президент Хилари Клинтън - големи критици на президента Доналд Тръмп - е знак, че САЩ са на ръба на гражданска война, смята той. Ситуацията стана още по-сложна с въоръженото нападение в синагога в Питсбърг миналата седмица, когато последовател на нацизма нахълта в пълна синагога, скандирайки антисемитски лозунги и откри огън по присъстващите вярващи. В резултат на нападението бяха убити 11 души и 6 бяха ранени.Линиите на конфликт в американското общество излязоха на преден план след поемането от Тръмп на президентската функция и критиките как върши работата си. Населението от афроамерикански произход е особено афектирано от появата на Тръмп. Друг важен случай, който подстрека разкола в американското общество, бяха неприятните събития в Шарлотсвил през август 2017. Тогава радикални десни групировки се събраха на шествие за защита на паметника на Робърт Едуард Лий, известен генерал от армията на Юга. Между тях имаше и представители на нацисткото движение \"Превъзходство на бялата раса\". Събитието доведе до сблъсък с крайно леви противници, при който загина един човек, след като последовател на нацистите се вряза с автомобил в тълпата.В изявление непосредствено след неприятните събития, Тръмп осъди опонентите на радикалната десница, като каза, че те са нападнали другата група. Той посочи, че радикалната десница и крайно левите са участвали в сблъсъка. Повечето експерти и анализатори твърдят, че сблъсъците в Шарлотсвил демонстрират силната поляризация в американското общество. Тръмп вече обяви, че ще се кандидатира отново на президентските избори през 2020 г. отстрана на републиканците. Демократите все още нямат конкретни имена за президентската надпревара. Има съобщения, че Хилъри Клинтън обмисля възможността за повторна кандидатура за президент на САЩ.", "date": "2018.11.01", "title": "Американски учен: След изборите през 2020 г. можем да сме на ръба на гражданска война"}
{"url": "http://www.cross.bg/toplina-otkolkoto-poveche-1587829.html", "text": "/КРОСС/ Човечеството сериозно е подценявало количеството топлина, поета от Световния океан през последните 25 години, се посочва в научно изследване. Новите данни показват, че моретата са абсорбирали 60% повече топлина, отколкото се е смятало досега. Така поддържането на глобалното затопляне в безопасни нива може да се окаже невъзможно.Според учените резултатите означават още, че вредните газове, които човечеството отделя, генерират много повече топлина, отколкото сме мислели.", "date": "2018.11.01", "title": "Световният океан абсорбирал много повече топлина, отколкото учените допускали"}
{"url": "http://www.cross.bg/noemvri-narodnite-byditeli-1587784.html", "text": "/КРОСС/ На днешната дата - 1 ноември, честваме Деня на народните будители.Той е посветен на делото на книжовниците, просветителите и борците за национално освобождение, съхранили през вековете духовните ценности на нацията и нейния морал – Йоасаф Бдински, Григорий Цамблак, Константин Костенечки, Владислав Граматик, поп Пейо, Матей Граматик, св. Иван Рилски, Неофит Бозвели, братята Димитър и Константин Миладинови, Георги С. Раковски, Васил Левски, Христо Ботев, Иван Вазов, Стефан Караджа, Хаджи Димитър, Любен Каравелов, Добри Чинтулов и още стотици радетели за българско самосъзнание.За първи път празникът се чества през 1909 г. в Пловдив.През 1922 г. Стоян Омарчевски, министър на просвещението, внася предложението за отбелязване на 1 ноември като празник на народните будители. От 1 ноември 1923 г. с указ на цар Борис III е обявен за общонационален празник в памет на заслужилите българи.През 1945 г. е забранен.Честването му се възобновява със Закона за допълнение на Кодекса на труда, приет от 36-то Народно събрание на 28 октомври 1992 г., когато е обявен официално за Ден на народните будители и за неприсъствен ден за всички учебни заведения в страната.", "date": "2018.11.01", "title": "Отбелязваме 1 ноември – Деня на народните будители!"}
{"url": "http://www.cross.bg/suda-ybiiistvo-viktorio-1587791.html", "text": "/КРОСС/ Викторио Александров се изправя пред съда за двойно убийство. Той уби приятелката си и 1-годишното им дете.Очаква се днес да бъде гледана мярката му за неотклонение. Прокуратурата ще настоява той да бъде задържан за постоянно. 26-годишният мъж е в болница, но състоянието му е стабилно и това би позволило той да бъде отведен пред съда.Вчера Софийската градска прокуратура повдигна три обвинения на Александров.Той ще отговаря за умишлено убийство, както и за принуда на таксиметровия шофьор, когото отвлече, за да избяга.При обясненията си пред разследващите в болницата Викторио заявил, че не помни нищо от инцидента.Викторио Александров се изправя пред съда за двойно убийство. Той уби приятелката си и 1-годишното им дете.Очаква се днес да бъде гледана мярката му за неотклонение. Прокуратурата ще настоява той да бъде задържан за постоянно. 26-годишният мъж е в болница, но състоянието му е стабилно и това би позволило той да бъде отведен пред съда.Вчера Софийската градска прокуратура повдигна три обвинения на Александров.Той ще отговаря за умишлено убийство, както и за принуда на таксиметровия шофьор, когото отвлече, за да избяга.При обясненията си пред разследващите в болницата Викторио заявил, че не помни нищо от инцидента.", "date": "2018.11.01", "title": "Викторио Александров се изправя пред съда за двойно убийство"}
{"url": "http://www.cross.bg/rodeni-na-noemvri-1587780.html", "text": "/КРОСС/  Албена Вутова, апелативен прокурор на СофияАнна Заркова, журналисткапроф. д-р Велизара Пенчева, ректор на Русенския университетВиктор Меламед, почетен консул на Кралство Тайланд в България, шеф на федерацията по муай тайЕлена Петрова, актрисаЕнджи Касабие, диетоложкаДоц. д-р Иван Костов, директор на \"Майчин дом\"Илиан Тодоров, областен управител на София ОбластНикола Терзиев, философПетко Огойски, писател, депутат от ВНС", "date": "2018.11.01", "title": "Родени на 1 ноември"}
{"url": "http://www.cross.bg/putna-bezopasnost-instityta-1587781.html", "text": "/КРОСС/ Неподдържана пътна инфраструктура и опасни кръстовища създават предпоставки за тежки катастрофи. За това сигнализират от Института за пътна безопасност.Пример за опасно кръстовище е това, което се намира на изхода за село Мрамор, недалеч от столичния квартал „Обеля”. Причината – липса на осветление в тъмните часове на денонощието, ограничена видимост през деня заради непочистена растителност, липсата на пътна маркировка, както и знакът „Стоп”, който, според пътни експерти, е подставен на неправилно отстояние от кръстовището.Трасето, което свързва Костинброд и Калотина, е едно от натоварените. Там също буйна растителност и липса на маркировка затрудняват движението, а състоянието на пътя е такова повече от 5 години, споделят местните жители.„Просто става на руска рулетка. Нито се чистят храсти. Най-малкото едно изпъкнало огледало може да се сложи, за да има видимост”, коментира пред bTV Михаил Михайлов, който е жител на Костинброд.„Като изключим един ръждясал стоп, няма никакви указателни табели. Нито предупреждение за опасно кръстовище, нито намаляване на скоростта”, посочи Руслан Баждеков от Института за пътна безопасност.  От института сигнализират многократно пътната агенция. По думите на Руслан Баджеков обаче резултат няма: „Изчистването на едни храсталаци става за минути. Не изисква някакво финансово колосално усилие. Пътят е в такова състояние, че не позволява бързо каране. И това е късметът да няма загинали”.Пътят Стара Загора – Чирпан е от второкласната републиканска мрежа. За последно е ремонтиран преди 20 години. Падне ли мъгла, дори опитните шофьори срещат трудности. Местните разказват, че зимата има доста катастрофи заради това, че маркировката не се вижда.Истинско изпитание за шофьорите е и третокласният път между ямболските села Бояджик и Златари. Всеки ден по него минават автобуси с работници към „ТЕЦ Марица-Изток”.По изчисления на Института за пътна безопасност опасните кръстовища в страната са около 5000. Оттам настояват за ревизия на всяко едно.От Агенция „Пътна инфраструктура” отговориха за bTV, че поддръжка на различните класове пътища се прави постоянно, а през тази година за това са вложени близо 31 млн лева.", "date": "2018.11.01", "title": "5000 са опасните кръстовища в страната, твърдят от Института за пътна безопасност"}
{"url": "http://www.cross.bg/montirat-novite-suoruzheniya-na-ploshtad-slaveiikov-1587782.html", "text": "/КРОСС/ Започна монтажът на част от съораженията на обновявания площад „Славейков”. Броят на сергиите за книги ще бъде намален на 15 и ще са разположени под навеси. Фонтанът, който от години е закрит, отново ще заработи. Предвидени са нови пейки и стойки за велосипеди. Ще има и ново осветление край целия площад. „Правим всичко възможно в средата на месеца трамвайното движение да бъде възстановено, заедно със спирките, които са по улица „Граф Игнатиев””, обясни заместник кметът Евгени Крусев.Третият лъч на метрото ще е готов през септември догодина.", "date": "2018.11.01", "title": "Монтират новите съоръжения на площад „Славейков”"}
{"url": "http://www.cross.bg/kazanluk-putishta-repyblikanskite-1587792.html", "text": "/КРОСС/ Протест срещу каруците по републиканските пътища се организира за тази вечер в Казанлък. Поводът е катастрофата в събота, при която загинаха момче и момиче на 23 и на 22 години, съобщава бтв.Една от версиите, по които работи полицията е, че до фаталния челен удар на пътя Стара Загора – Казанлък се стигало заради необозначена двуколка, която момчето видяло в последния момент, и направило рязка маневра, за да не я блъсне.Целта на протеста е да предизвика законодателни промени в Закона за движение по пътищата, които да гарантират забрана за движение на превозни средства с животинска тяга по републиканските пътища.", "date": "2018.11.01", "title": "Протест срещу каруците по републиканските пътища в Казанлък"}
{"url": "http://www.cross.bg/minyta-levski-georgi-1587785.html", "text": "/КРОСС/ На 31 октомври, международният ден на Черно море, \"моряците\" се класираха за 1/4-финалите за Купата на България, след като елиминира Левски след страхотна драма. Домакините на два пъти изравняваха на своя стадион \"Тича\", като при втория случай Георги Божилов беше точен в 92-ата минута за 2:2. Така се стигна до продължения и дузпи, където варненци спечелиха с 5:4!При ударите от бялата точка столичани се нуждаеха от един гол, за да продължат напред. Специално за дузпите на терена секунди преди края влезе Филипе Нашименто. И както редовно се случва – именно резервният футболист изпусна, след като се подхлъзна, точно като знаменитите пропуски на Дейвид Бекъм и Джон Тери. След това друг португалец – Нуно Рейш, нацели горната греда, топката се отби от голлинията и не я премина. И това беше последният епизод в напечения сблъсък.Иначе \"сините\" поведоха още в 9-ата минута, след като Благой Макенджиев не се намеси добре при удар на Жерсон Кабрал. \"Моряците\" обаче бързо изравниха. С основна заслуга за гола беше Георги Илиев, който с фамозен пас изведе Атанас Зехиров на чиста позиция и той не сбърка.След почивката двата отбора се дебнеха, но в края стана напечено. В 78-ата минута Хали Тиам с удар от точката за дузпата отново даде преднина на столичани. И Левски вече се виждаше в следващия етап, но в 91-ата минута Георги Божилов прати сблъсъка в продължения.", "date": "2018.11.01", "title": "Проклятието на дузпите: \"Черно море\" елиминира Левски"}
{"url": "http://www.cross.bg/intervyu-sega-profesor-1587788.html", "text": "/КРОСС/ Борисов събира лидери в Евксиноград, съобщава \"Труд\". Втората четиристранна среща между България, Гърция, Румъния и Сърбия ще е в петък. Основен акцент ще са инфраструктурните проекти.Започва намаление на банковите такси, информира \"24 часа\". БНБ обяви сравнителна таблица с цените на 18 услуги, събирани от всяка банка. Отчетена е разлика в сумите до 25 пъти. По информация на \"Монитор\", превод през Интернет струва от 50 стотинки до лев и двайсет в различните банки.\"Скандалът с европрограмата \"Еразъм\" се разраства\", информира \"Сега\". 12 проекта са ползвали едни и същи чуждестранни партньори, зад които стои българин, свързан с един от оценителите. Изданието подчертава, че разполага с писмен сигнал, изпратен до уволнената директорка на програмата за конфликт на интереси.Според \"Стандарт\" се уточняват  последни детайли по търга за АЕЦ “Белене“. Вестникът се позовава на изказване на министъра на енергетиката Теменужка Петкова. Тя разговаря с посланика на Съединените щати у нас Ерик Рубин, след което съобщи, че страната ни е готова да внася втечнен газ от САЩ през бъдещ терминал в Александруполис, Гърция.Вестник \"Земя\" предлага интервю с фермера Красимир Кунчев, който коментира, че оповестената наскоро нова обща селскостопанска политика на Европейския съюз е \"все същата - на лобитата и играчите\".\"Съвременните будители са най-ценният ни капитал\", заявява вицепрезидентът Илияна Йотова в интервю за вестник \"Труд\". Тя пояснява, че процедурата за подаване на гражданство се проверява от шест министерства, три агенции и от службите за сигурност. \"Илюзия е, че голяма част от българите от диаспорите ни в чужбина ще се върнат в България\", заявява още вицепрезидентът Йотова.Председателят на Съюза на читалищата Николай Дойнов предлага, в интервю за \"24 часа\", държавата да подкрепи периодичния печат чрез абонамент за читалищните библиотеки \" не може да останем единствената страна в света без вестници и списания\", подчертава той и задава риторичен въпрос \"допустимо ли е до Паисий да се кипри засукан политик или бизнесмен, угоднически произведен в \"будител\" от верни клакьори\".\"Някога в парламента имаше народни будители, на които им пукаше за народното сърце\", пише в рубриката \"Наблюдател\" на вестник \"Сега\". Припомня се, че през годините депутати са били Петко Славейков, Захарий Стоянов, Йордан Радичков, Светлин Русев, Стефан Продев, Емил Табаков, Петър Слабаков и много други. \"Дума\" излиза с водещо заглавие \"Бойкот на парламента от БСП до оставката на Симеонов\".Политологът професор Антоанета Христова коментира в \"Стандарт\": \"Патриотите сами си режат клона за евровота\". Тя прогнозира, че предсрочни избори може да предизвика само нова лява формация. Дори да са закъснели, проверките срещу богаташите са полезни, заключава професор Христова.", "date": "2018.11.01", "title": "Преглед на печата"}
{"url": "http://www.cross.bg/tema-zashto-zima-1587789.html", "text": "/КРОСС/БНТ, „Сутрешен блок\"Тема: БАН и синоптиците - епизод пореден: Напрежението избухна отново - защо?Арести и проекти - гост Румен Петков;Тема: Колко струва нощният труд? - тезите на синдикати и работодатели;Тема: Започва акция \"Зима\" - какви са изискванията на КАТ към шофьорите?Тема: Нова надежда за българския тенис - световният номер 4 при младежите Адриан Андреев;БТВ, \"Тази сутрин\"Тема: Финансовият министър Владислав Горанов за Бюджет 2019.Тема: Защо БСП бойкотира заседанията на парламента? Гост - Крум Зарков.Тема: Има ли схема за търговия с български паспорти? Коментар на бившия председател на агенцията за българите в чужбина Росен Иванов.Тема: Защо САЩ се отказа от искането за екстрадиция на Желяз Андреев?Тема: В  Деня на народните будители - голямата актриса Йорданка КузмановаНова телевизия,  „Здравей  България\"Тема: \"Какво е накарало бащата от Надежда да застреля жена си и бебето им?\". Разказват родителите на убиеца и близки на убитата.Тема: Как мъж, убил съпругата си, се оказа с невалидна присъда?Тема: Докога ще продължи бойкотът на кворума в парламента от страна на ДПС?Тема: За акцията в Агенцията за българите в чужбина. Говори Хамид Хамид, депутат от ДПС.Тема: Бум на неплатени кредити към банки. Защо все по-трудно изплащаме заемите в срок и какъв е профилът на съвременният длъжник? Отговорите в \"На твоя страна\" с Георги Георгиев.Тема: Трябва ли да отпадне втората година от платеното майчинство?Тема: Преди акция \"Зима\" - как да подготвим колата за зимния сезон?Тема: Общински съветници от Ветово провеждат заседанието си на пътя в знак на протест.Тема: Как кмет отиде на работа в носия, за да се противопостави на празнуването на Хелоуин? Репортаж на Антон Чавдаров.Тема:  Съвременните будители - проф. Леандър Литов. И още - Рибният буквар ще бъде изложен в НИМ за Деня на будителите.Тема: Какво представляват междинните избори в САЩ и за какво се борят демократи и републиканци? Репортаж на Тоня Димитрова. ", "date": "2018.11.01", "title": "Теми и гости в ефира"}
{"url": "http://www.cross.bg/kozma-damian-yakov-1587775.html", "text": "/КРОСС/ Светите Козма и Дамиан, братя по плът, били родом от Азия. Баща им бил езичник, майка им на име Теодотия християнка. Останала вдовица след смъртта на мъжа си, тя прекарвала времето си в усърдно служене на Христа и посветила целия си живот на благоугаждане на Бога. Била като тази вдовица, която възхвалява Апостолът: \"истинска вдовица... останала сама, тя се надява на Бога и пребъдва в моления и молитви денем и нощем\". Живеейки Богоугодно, Теодотия научила на това и своите възлюбени деца Козма и Дамиан, възпитавайки ги в доброто наставление на християнската вяра, в изучаване на Божествените Писания и във всяка добродетел.Когато достигнали пълнолетие и се утвърдили в непорочния живот в Господния закон, Козма и Дамиан били като два светилника на земята, сияещи с добри дела. Те получили от Бога дара на изцелението и подавали здраве на душите и телата, лекувайкивсяка болест, изцелявайки всеки недъг и всяка язва сред народа и изгонвайки злите духове. Те помагали не само на хората, но и на животните и от никого не вземали нищо, тъй като вършели всичко това не заради печалба, не за обогатяване със злато и сребро, но заради Бога, желаейки чрез любовта към ближния да изразят любовта си към Него. Чрез изцеленията те търсели не своята слава, но Божията, и изцелявали хората за прослава на името на Господа, дарувал им силата на изцелението. Те избавяли от болестите не толкова с билки, колкото с името на Господа, без пари и награда, даром, изпълнявайки Христовата заповед: \"Даром получихте, даром давайте\". Затова те получили от вярващите името безвъзмездни лекари, безсребрeници.Като преминали добродетелно попрището на земния си живот, те мирно и благочестиво починали. Прославили се с много чудеса не само през живота си, но и след смъртта си, те са горещи застъпници и добри целители на нашите болести, душевни и телесни.За тяхната нестяжателност и безвъзмездно лекуване съществува следното предание.Една жена на име Паладия в продължение на много години лежала болна и не получавала никаква помощ от различни лекари. Като чула, че светите Козма и Дамиан изцеляват всякакви болести, тя изпратила при тях с молба да я посетят преди смъртта й. Светиите приели молбата й, отишли в дома й и тази жена веднага получила изцеление според вярата си чрез идването на светите лекари при нея и станала от леглото си здрава, славейки Бога, дарувал на Своите раби такава благодат на изцеление.От благодарност към своите лекари за стореното йблагодеяние тя поискала да им направи подарък. Но те никога не вземали нищо от никого, защото не продавали благодатта, която имали от Бога. Жената имала намерение да убеди поне единия от тях да приеме от нея макар и най-малкия дар: тя взела три яйца и тайно отишла при свети Дамиан и го заклевала в Бога да вземе от нея тези три яйца в името на Света Троица. Дамиан, като чул името на Триединия Бог, приел от жената този малък дар, заради великата клетва, с която го заклела. Свети Козма, като узнал за това, много се натъжил и преди смъртта си направил завещание да не погребват Дамиан близо до него, тъй като той нарушил Господнята заповед и взел от жената награда за изцелението.Свети Козма починал в Господа, дошъл часът на смъртта и на Дамиан и той се преставил от временния живот във вечния.Хората били затруднени ­ къде да погребат Дамиан, защото знаели за завещанието на свети Козма и не смеели да положат брат му близо до него.Докато били в недоумение как да постъпят, дошла една камила, която преди била бесновата и получила изцеление от светиите. Тя проговорила с човешки глас ­ да не се съмняват да погребат Дамиан близо до Козма, тъй като той взел трите яйца от жената не заради награда, но заради Божието име.Така честните им мощи били положени заедно в така наречения Фереман.Веднъж по време на жътва един от местните жители излязъл на нивата си да жъне. Изнемогнал от жегата, той желаел да си отдъхне, и отишъл под дъба, легнал и дълбоко заспал. Докато спял, през отворената му уста влязла змия. След като се събудил, земеделецът не почувствал никаква болка и отново се заел да работи на нивата си. Но вечерта, когато се прибрал у дома и след вечеря си легнал, почувствал страшна болка от това, че змията започнала да разкъсва вътрешностите му. От непоносимите страдания започнал да вика, и събудил от сън всичките си домашни. Те дошли при него, и виждайки страшните му мъчения, не могли да му помогнат с нищо; те дори не могли да разберат каква е тази болест.Тогава болният, като не получил никаква помощ от околните, прибягнал към бързите помощници Козма и Дамиан и възкликнал: \"Свети лекари Козма и Дамиане, помогнете ми!\" Светиите веднага побързали със своята помощ: болният заспал дълбоко, и по време на съня змията изпълзяла от устата му. Всички, които видели това чудо, се ужасили и прославили светите угодници. Когато змията изпълзяла, мъжът се събудил, и с помощта на светите безсребреници оздравял напълно.На това място имало друг мъж на име Малх. Той живеел близо до храма на светите лекари Козма и Дамиан във Фереман. Имайки намерение да тръгне на дълъг път, той завел жена си в храма и й казал:Ето, аз тръгвам на далечен път, а тебе поверявам на закрилата на Козма и Дамиан; остани вкъщи, докато не ти изпратя знак за себе си, който ти ще признаеш за мой. И ако поиска Бог, след това ще те взема при мене.Като поверил жена си на светиите, Малх тръгнал на път. След няколко дни дяволът приел образа на един познат човек, и като дошъл при жената, показал този знак, който посочил мъжът й, и казал: \"Изпращам ти знака и ще те взема при себе си\".Дяволът показал знака и й казал да я последва.Твоят мъж ­ казал той ­ ме изпрати да те доведа при него.Жената отвърнала:Зная този знак, но не искам да отида, защото съм поверена на светите безсребреници Козма и Дамиан; и ако искаш да дойда с тебе при мъжа си, ела с мен в храма на светиите, хвани се за края на олтара и се закълни, че няма да ми сториш никакво зло по пътя.Дяволът дал обещание и като влязъл с нея в храма, се хванал за края на олтара, заклел се и казал:Кълна се в силата на Козма и Дамиан, няма да ти сторя зло по пътя, но ще те заведа при мъжа ти.Като чула клетвата, жената повярвала на лъжливия бяс, явил се в образа на неин познат, и тръгнала с него на път. А прелъстителят я завел на пусто и непроходимо място с намерение там да я оскърби и убие. Като се видяла в крайна опасност, тя издигнала очи към небето и от цялото си сърце извикала към Бога:Боже, по молитвите на Твоите светии Козма и Дамиан помогни ми и побързай да ме избавиш от ръцете на този убиец!И веднага се явили бързите помощници светите безсребреници Козма и Дамиан. Дяволът, като ги видял, оставил жената и побягнал; като се изкачил на високия бряг, той паднал в пропастта и изчезнал, а светиите взели жената и я отвели в дома й.Тя им се кланяла и казвала:Благодаря ви, господари мои, че ме избавихте от горчива гибел. Умолявам ви, кажете ми кои сте вие, за да зная на кого да отдавам благодарност до края на живота си.Те отговорили:Ние сме Христовите раби Козма и Дамиан, на които те повери твоят мъж, преди да тръгне на път, затова побързахме към тебе на помощ и по Божията благост те избавихме от дявола.Като чула това, жената паднала на земята от страх и радост, а светиите станали невидими. И тя възклицавала, възхвалявайки и благодарейки на Бога и на Неговите свети раби Козма и Дамиан. Като дошла в храма, паднала със сълзи пред иконата на светиите и разказвала на всички за това, което се случило ­ как Господ показал милост към нея по молитвите на Своите угодници, и се молела с такива думи:Боже на нашите отци Авраам, Исаак и Иаков и тяхното праведно семе!Ти си угасил огнената пещ за тримата отроци, Ти си помогнал на Своята рабиня Текла на позорището; благодаря Ти, че избави и мене, грешната, от дяволската мрежа чрез Своите угодници Козма и Дамиан.Покланям се на Тебе, Който вършиш дивни и преславни чудеса, и славя Тебе, Отца и Сина и Светия Дух во веки. Амин.Жития на светиите, преведени на български език от църковно-славянския текст на Чети-минеите на св. Димитрий Ростовски Преподобномъченик Яков бил роден в някое от селата на Костурския край в Македония. Той бил опитен скотовъдец и чрез упорит труд доста забогатял, но родният му брат от завист го наклеветил пред турските власти, че уж намерил скрито имане. Затова Яков продал овцете си, напуснал родния край и отишъл в Цариград, където още повече забогатял. Веднъж чул един турчин да хвали християнството и да разказва, как жена му се изцерила от лудост по молитвите на св. патриарх Нифонт. Яков много се заинтересувал от това и отишъл при патриарха.Разговорът, който водили, така трогнал душата му, че той раздал всичкото си богатство и се оттеглил в Светата Атонска гора. Там възобновил запустелия Иверски скит \"Св. Йоан Предтеча\" и заживял под ръководството на някой си старец Игнатий. Яков се подвизавал така усърдно и достигнал такова високо духовно съвършенство, че бил удостоен с небесни откровения: били му показани райските обители и адовите тъмници, започнал да прониква в тайните чувства и мисли на своите посетители. Господ го удостоил и с дара на чудотворството: по молитвата му във възобновения скит потекла изворна вода, която оттогава и досега се нарича \"агиазмата на св. Яков\"; на два пъти съсъдът за масло се самонапълнил по неговите молитви; с молитвата си изцерил един ватопедски послушник, обхванат от бяс; веднъж низвел дъжд от небето във време на суша; друг път напоил жадни пътници с потеклата но неговите молитви изворна вола.В желанието си да се отдаде на пълно уединение, той с шестима свои ученици се оттеглил във вътрешната част на Атон, където прекарвал дни и нощи в пълно мълчание с изключение само на събота н неделя.Накрая пожелал да отиде в света, за да проповядва благочестие. Последвали го и учениците му. Навсякъде народът се стичал да получи от него благословение и да слуша проповедта му. С молитвите си вършел и много чудеса: лекувал бесновати, предал на сатаната един неразкаян християнин-магесник за омаломощаване на плътта (1Кор. 5:5).Но местният владика Акакий от завист направил донос пред турските власти, че тоя стар чужденец събира около себе си много народ и може да предизвика някой бунт. Преподобният предвидил надигащата се опасност и цялата нощ прекарал в молитва и спокойно чакал да свърши божествената литургия. Рано сутринта 18 турски войници обкръжили църквата и заловили стареца Яков с двама негови ученици - дякон Яков и монах Дионисий. Турският бей разследвал дълго преподобния ту с увещания, ту със заплахи, ту с изтезания, но като не измерил в него никаква вина, хвърлил го в тъмница за 40 дни, докато съобщи за него на Високата порта и получи оттам разпореждане. След известно време дошла от султан Селим заповед да представят светеца с неговите ученици в Одрин, за да ги съди сам той.Султанът строго ги разследвал. Преподобни Яков спокойно говорил само истината. Султанът заповядал да бият него и учениците му с бичове. От преподобния не се чули ни дума, ни стон. После стягали главите им с винтове. От това мъчение светецът никак не пострадал, но на дякон Яков изскочило едното око. Междувременно султанът узнал, че старият мъченик пророчески предсказва бъдещето и на шега попитал св. Якова: \"Аз още колко години ще живея?\" Преподобният отговорил: \"Девет месеца!\"Пророчеството му се сбъднало. За да намери достатъчна причина да убие невинните, озлобеният султан изпратил при тях в затвора един свой паша да им задава въпроси за Христа и за Мохамеда. Преподобни Яков дръзновено изповядал, че само Иисус Христос е истински Бог, което вбесило султана и послужило като повод за нови жестоки мъчения: разкъсвали телата на мъчениците, разбили челюстите им, рязали ремъци от кожите им и след това поливали раните им с оцет и сол, били ги жестоко с бичове, горили с огън бедрата им. По този начин ги мъчили 17 дни. Най-после султанът ги осъдил на обесване.Преди да бъде изпълнена присъдата преподобни Яков застанал между учениците си и ги поканил да се помолят за света и за Църквата като благодарят на Господа, че ги удостоил да наследят небесното царство. И тримата паднали на земята и се поклонили на Бога. После преподобни Яков извадил три скрити частици от животворящите Христови Тайни и с тях причастил себе си и учениците си. Тогава вдигнал ръце .и очи към небето и със силен глас извикал: \"Господи, в Твоите ръце предавам духа си!\" И веднага, за почуда на всички, тихо починал.Това станало на 1 ноември 1520 г. Някои християни откупили честните им мощи и ги погребали с почести. Над техните гробници в неделните и празнични дни се явявала светлина и ставали чудеса. По-късно честните им мощи били пренесени на Атон, а оттам в местността Галатиста близо до Солун, където в манастира \"Сп. Анастасия Узорушителница\" се поселили останалите ученици на преподобния. За преподобномъченик Яков и неговите ученици има специална служба, която се служи в деня на тяхната памет в Иверския скит \"Св. Йоан Предтеча\" на Атон и в манастира \"Св. Анастасия\".Жития на светиите. Синодално издателство, София, 1991 г., под редакцията на Партений, епископ Левкийски и архимандрит д-р Атанасий (Бончев)", "date": "2018.11.01", "title": "Св. безср. и чудотворци Козма и Дамян. Св. прпмчци Яков Костурски, дякон Яков и монах Дионисий"}
{"url": "http://www.cross.bg/konashenkov-provokatzii-igor-1587815.html", "text": "/КРОСС/ Руското министерство на отбраната предупреди за подготовката на нови провокации с химическо оръжие в Сирия. Целта е сирийското правителство да бъде обвинено в използването на отровни вещества срещу местното население, съобщи на брифинг в Москва говорителят на ведомството Игор Конашенков, цитиран от БНР.Игор Конашенков уточни, че става дума за инсценировка на нападение с хлор, подготовката за която е започнала преди няколко дни.„Руският център за помирение на враждуващите страни разполага с информация, че на 27 октомври терористи от „Ислямската партия на Туркестан“ за превозили за целите на провокацията от селището Маарет ен Науман 20 бутилки с хлор, всяка от които с обем 10 литра. Разтоварени са в населените пунктове Кафър Небел и Ел Хуаш.“Активисти на неправителствената организация „Белите каски“ предлагали на местни жители хранителни продукти, за да се включат в инсценировката. Подобни провокации се планирали и в други райони на Сирия, посочи Конашенков.„Буквално вчера от жители на провинция Алепо постъпи информация, че бунтовниците подготвят поредната подобна акция. За провеждането й в населените пунктове Азас, Мареа и Чобанбей пристигнали членове на организацията „Белите каски“ с професионална снимачна техника. Били доставени съдове с отровни вещества, вероятно хлор“, заяви говорителят на руското министерство на отбраната Игор Конашенков.", "date": "2018.11.01", "title": "Русия: Готвят се провокации с химическо оръжие в Сирия"}
{"url": "http://www.cross.bg/pysheneto-ispaniya-tyutyunopysheneto-1587812.html", "text": "/КРОСС/ Политици и лекари обсъдиха проблема с пушенето в Испания в рамките на кръгла маса и стигнаха до извода, че е важно да се премине към решителни мерки в борбата с пагубния навик, пише Профит.Те смятат да създадат повече зони, свободни от тютюнопушенето, включително плажове, тераси, спортни съоръжения, болници и дори автомобили.Специалистите изразяват загриженост поради разпространяването на нови начини за пушене – например електронните цигари.Те „вредят на здравето, не се препоръчват за използване и представляват опасност за младежите“.В Комисията по здравеопазване на партията Podemos отбелязват, че ¼ от испанските пушат, а в затворите нивото на потребление на тютюневи изделия достига 70%.Съобщава се още, че 95% от испанците, които са се отказали от тютюнопушенето през последната година, не са получавали никаква помощ от държавата.Представители на партията Ciudadanos допълват, че е необходимо допълнително финансиране на мерките за борба с пушенето.Според лекари, ако ситуацията в страната не се промени, до 2030 г. всеки шести жител на Испания ще умира по причини, свързани с пушенето.", "date": "2018.11.01", "title": "Испания се готви да забрани пушенето на плажа"}
{"url": "http://www.cross.bg/nagradi-byditel-na-godinata-shte-budat-razdadeni-tazi-vecher-1587814.html", "text": "/КРОСС/ Днес ще бъдат връчени петите годишни награди „Будител на годината“ 2018. Тържествената церемония ще бъде от 19 часа в резиденция „Тера“.", "date": "2018.11.01", "title": "Награди ”Будител на годината 2018” ще бъдат раздадени тази вечер"}
{"url": "http://www.cross.bg/azbyka-tyrska-otkriva-1587776.html", "text": "/КРОСС/ 79 г. - Започва едно от големите изригвания на вулкана Везувий.1478 г. - Папска була на Сикст IV за въвеждане на инквизицията в Кастилия. Начало на испанската инквизиция.1520 г. - Фернандо Магелан открива проток между Атлантическия океан и Тихия океан, който по-късно е наречен Магеланов проток.1755 г. - Лисабонското земетресение: Лисабон е почти напълно разрушен, загиват между 60 и 100 хиляди души1897 г. - Учреден е ФК „Ювентус\" (Торино).1900 г. - Започва да функционира първата у нас водноелектрическа централа, ВЕЦ „Панчарево\", която захранва 600 лампи, осветяващи София.1909 г. - В Пловдив за първи път е честван Денят на народните будители.1914 г. - Първата световна война: Край брега на Чили започва една от големите морски битки между германския и британския военни флотове - битката при Коронел.1922 г. - Последният султан на Османската империя, Мехмед VI, абдикира.1922 г. - В Царство България денят е обявен на 31 октомври с.г. за - празник на народните будители.1928 г. - Цар Борис III открива 10-километровата жп линия Асеновград-Пловдив.1928 г. - Турският президент Мустафа Кемал Ататюрк въвежда съвременната 29-буквена турска азбука, която заменя старата османска турска азбука в официалния турски език.1943 г. - Огласена е Московската декларация от съюзниците в т. нар. антихитлеристка коалиция, по силата на която СССР се присъединява към атлантическата формулировка за „безусловната капитулация\" на страните от Оста.1944 г. - Създадена е Българската хорова капела „Светослав Обретенов\".1944 г. - Във Великобритания е създадено първото дружество на привържениците на веганството.1946 г. - Провежда се първият мач в историята на NBA.1954 г. - В Алжир избухва въстание за независимост от Франция.1962 г. - Монголия става член на ЮНЕСКО.1964 г. - Отворени са временни проходи през Берлинската стена.1974 г. - Открита е водноелектрическата каскада Белмекен-Сестримо.1981 г. - Антигуа и Барбуда придобива независимост от Великобритания.1989 г. - В Одеса, Украйна, е основан българският вестник Роден край.1993 г. - Влиза в сила Маастрихтският договор, с който се създава Европейският съюз1998 г. - Създаден е Европейският съд по правата на човека.", "date": "2018.11.01", "title": "1 ноември в историята"}
{"url": "http://www.cross.bg/-godishen-shofyor-pomete-dve-koli-v-gornooryahovskoto-selo-draganovo-1587783.html", "text": "/КРОСС/ Инцидентът е станал около 18:00 часа снощи , когато на завой, 19-годишният младеж, който се движел с много над разрешената скорост, изгубил управлението и се ударил в идващия насреща автомобил, а в тях се врязала и трета кола, съобщава БНТ.Пострадали са възрастен мъж, който е настанен във великотърновската болница със счупено бедро и друг, който е с комоцио, но е отказал болнично лечение. И трите автомобила са смачкани до неузнаваемост, а на място се е наложило единият от тях да бъде разрязан от екипи на Пътна полиция, за да бъде изваден най-тежко пострадалият възрастен мъж. По случая е образувано досъдебно производство.", "date": "2018.11.01", "title": "19-годишен шофьор помете две коли в горнооряховското село Драганово"}
{"url": "http://www.cross.bg/chasa-provede-narodnite-1587779.html", "text": "/КРОСС/ В Деня на народните будители, 1 ноември, ще се проведе традиционната церемония по издигане на националния флаг пред президентската институция. В 10.00 часа президентът и върховен главнокомандващ на Въоръжените сили Румен Радев ще приеме почетния строй на Националната гвардейска част. След церемонията държавният глава ще проведе среща от 10.20 часа на „Дондуков“ 2 с ръководители на културни институции, общественици и дейци в областта на науката, образованието, културата и изкуството.***В резиденция „Евксиноград“ министър-председателят Бойко Борисов ще проведе среща с израелския премиер Бенямин Нетаняху. Срещата ще бъде която последвана от пленарно заседание. По време на разговорите ще бъдат обсъдени двустранните отношения в области от взаимен интерес, като акцент ще бъде поставен върху международни и регионални теми.***От 09.00 часа започва редовното заседание на Народното събрание.***От 09.00 часа до 14.00 часа в кабинет 108 на Катедрата по инфекциозни болести Военномедицинска академия организира безплатни прегледи и консултации за грип и сезонни вирусни инфекции при лица над 12-годишна възраст.***В 09.30 часа в Софийската младежка лаборатория за иновации, председателят на ПГ на ГЕРБ Цветан Цветанов ще открие конференцията „С теб съм. Важният си ти! Трафикът на хора е сериозен проблем“ .***От 09.30 часа ще се проведе заседание на Пленума на Висшия съдебен съвет. ***От 09.30 часа в V състав на Специализирания наказателен съд ще се гледа делото срещу Маньо С., Васил Р. и Данаил И., обвинени в организиране и ръководене на организирана престъпна група. ***От 09.30 часа в III състав Специализирания наказателен съд ще се гледа делото срещу Божидар П., Методи К., обвинен в участие в ръководството на престъпна организация или група.***От 10.00 часа в зала „Алеко“ на хотел „Хилтън“ Фондация „Нашите недоносени деца“ ще проведе пресконференция за представяне на кампанията „Големи чудеса за малките герои”. ***От 10.00 часа в XV състав на Специализирания наказателен съд ще се гледа делото срещу Димитрина Р., Мария Ж., Нели К. и Надежда Т., обвинени в образуване и ръководене на организирана престъпна група. ***От 10.00 часа в Националния пресклуб на БТА ще се състои пресконференция на тема „Цензурата в интернет и ролята на българското правителство“, организирана от българския автор и граждански активист Манол Глишев и група общественици. ***От 10.00 часа в VII състав на Специализирания наказателен съд ще се гледа делото срещу Румяна Ченалова, обвинена в престъпление по служба.***В Деня на народните будители председателят на Народното събрание Цвета Караянчева ще бъде гост на инициативи в столични училища. Караянчева ще поздрави участниците в националната ученическа конференция „Модел Народно събрание „Сесар Вайехо”. Двудневният форум ще бъде открит в 10.00 часа в сградата на 157-ма гимназия с изучаване на чужд език „Сесар Вайехо“. В 11.00 часа председателят на Народното събрание ще присъства на официалната церемония по откриване на Образователно-спортен комплекс „Лозенец“.***От 11.00 часа в XI състав на Специализирания наказателен съд ще се гледа делото срещу Иван Д. и Милкана В., обвинени в образуване и ръководене на организирана престъпна група. ***В 11.00 часа в централното фоайе на Регионалния исторически музей ще бъде отбелязан 1 ноември – Ден на Народните будители. ***От 11.00 часа в Дома на Европа председателят на ДПС Мустафа Карадайъ ще открие конференцията „Младежко гражданско включване 2.0“, с която младежката структура на партията ще отбележи 20 години от създаването си. ***От 11.00 часа в зала „Проф. Марин Дринов“, Българската академия на науките ще отбележи с тържествено събрание Деня на народните будители. ***От 11.00 часа в Националния пресклуб на БТА, доц. д-р Георги Чанков - преподавател в УНСС и Кольо Парамов - финансов анализатор ще дадат пресконференция на тема „Европа между властта и парите“. ***От 11.00 часа в Х състав на Специализирания наказателен съд ще се заседава по делото срещу Венцислав Г., Данчо Д., Георги М. и др. ***В 12.00 часа на бул. „Александър Стамболийски“ № 26 председателят на Народното събрание Цвета Караянчева ще присъства на откриването на паметна плоча на Йордан Соколов на 1 ноември.***От 13.30 часа 11 състав на СГС ще гледа делото срещу Христо П., бивш управител на „Фонд научни изследвания“, (умишлена безстопанственост).***От 11.00 часа в Дома на Европа (София, ул. \"Георги С. Раковски\" 124) ще се проведе конференция \"Младежко гражданско включване 2.0\", организирана от Младежко ДПС и фондация \"Фридрих Науман\" за Югоизточна Европа.***В 12.30 часа председателят на СДС Румен Христов, председателят на СДС - София д-р Антон Койчев, заедно с членове и симпатизанти на партията от столицата, ще поднесат венци и цветя пред паметника на Алеко Константинов на бул. „Витоша\".***От 13.00 часа в Националния политехнически музей ще се състои церемония по връчване на наградите от ХX Национален конкурс „Космосът – настояще и бъдеще на човечеството”.***От 13.30 часа в XIII състав на Специализирания наказателен съд ще се гледа делото срещу Йордан Ш., обвинен в безстопанственост.***От 15.00 до 18.00 часа в постоянната приемна на БСП – София (ул. „Леге\" № 10, ет. 1) гражданите на столицата ще получат безплатни юридически консултации.***От 15.00 часа пред НДК по случай Световния ден на веганизма „Български вегански съюз“ организира веган прайд парад под името: „Веган парад: Горди сме, че сме вегани!“. ***В 17.00 часа в Централното фоайе на Националната библиотека „Св. св. Кирил и Методий\" ще бъде отбелязан 1 ноември – Ден на народните будители. По време на събитието ще бъде открита изложба „Пространства за будители“. ***От 17.00 часа в изложбена зала „Архиви“ ще бъде открита изложба „Софийският културен живот в миналото в плакати и снимки“.***От 18.00 часа в галерия „Структура” ще се проведе четвъртото издание на поредицата дискусии на Визия за София - Диалози за София 04: Въздух, печки и коли, което този път ще разгледа актуалната тема за качеството на атмосферния въздух в София. ***От 18.00 часа в Галерия „Сан Стефано“ ще бъде представена изложба, посветена на калиграфски свитъци, използвани в чаената церемония „Чаят – мост между изкуството и природата“. Събитието е част от програмата на 29–ите Дни на японската култура.***От 18.00 часа в Мраморно фоайе, I етаж на Столична библиотека ще се открие изложбата „Нестор Марков – будителят.***От 19.00 часа в резиденция „Тера“ председателят на Народното събрание Цвета Караянчева ще присъства на връчването на петите годишни награди „Будител на годината“ 2018.***От 19.00 часа в резиденция „Тера“ (ул. Андрей Сахаров 56) ще се състои тържествената церемония по връчване на приза „Будител 2018“ на Българското национално радио.***От 19.30 часа в Първо студио на Българското национално радио оркестърът за народна музика на БНР с диригент Димитър Христов ще представи проекта си „Вокално-инструментални картини“*** От 09.30 в Зала 1 на Районен съд ще се гледа делото на подсъдимия Янко Я. Той е обвинен в палеж на апартамент на стойност 37 592,00 лв..***От 13.00 часа в залата на Куклен театър - Младежки дом ще се проведе рецитал на участниците в конкурса , организиран от Детски парламент – Благоевград. ***В 13.30 часа в сградата на Драматичен театър „Никола Вапцаров”-Благоевград ще се проведе пресконференция във връзка с репертоарния план за 2019 година и предстоящата Коледна кампания. ***От 19.00 часа Народно читалище „Никола Вапцаров 1866“ ще изнесетържествен концерт по повод Деня на народните будители. Събитието ще се проведе в Голям читалищен салон.***От 18.00 часа на новата открита сцена БУЛЕВАРТ бургаската група „Мери Бойс Бенд\" ще представи новия сингъл от албума си „Щастливи дни\" – „Двамата с теб\", с акустичен концерт за Деня на народните будители.***От 10.00 часа пред паметника на Паисий Хилендарски в Морска градина ще се състои поклонение пред живота и делото на Народните будители с благодарствен молебен и полагане на венци с военен ритуал.***От 16.00 часа в отдел \"Изкуство\" на Регионалната библиотека \"Пенчо Славейков\" ще се открие изложба \"Споделено в \"Оранжерия за мисли\". Това е своеобразен заключителен етап на едноименния проект на художничката Велина Гребенска. В пространството на създадената инсталация са поместени цитати.***От 16.30 часа в зала \"Концертна\" на Военноморски клуб Варна ще се състои откриване на фотодокументалната изложба \"Морското образование в България и Първата световна война\". ***От 19.00 часа в Двореца на културата и спорта, зала „Конгресна“, ще се състои празничен концерт \"Будителите\".*** От 10.00 часа в Ритуална зала на Общината ще се проведе Тържество по случай Деня на народните будители и среща с млади учители. *** От 10.30 часа в заседателната зала на ОДМВР ще се проведе брифинг, по повод стартирането на традиционната акция на Пътна полиция „Зима“. *** От 10.30 часа в Център за работа с деца и младежи ще се проведе представяне на книгата „Народното творчество – събрало мъдростта на вековете“, подготвена от Център за работа с деца и младежи в село Самоводене и отбелязване на Деня на народните будители. *** От 14.00 часа на площадките за пътна и противопожарна безопасност ще се проведе открит урок с деца от центровете за работа с деца и младежи в село Малки Чифлик и село Арбанаси. *** От 16.00 часа в Музей „Възраждане и Учредително събрание“ ще бъде открита изложба „Заедно да съхраним историческата памет“. *** От 17.30 часа в Изложбени зали „Рафаел Михайлов“ ще се проведе откриване на изложба с рисунки на Нестор Иванов. *** От 18.00 часа голяма зала на Общината ще се проведе концерт на деца и ученици по случай Деня на народните будители. *** От 18.00 часа в Изложбени зали „Рафаел Михайлов“ ще се проведе откриване на изложби, посветени на 80-годишнината на Ротари клуб – Велико Търново: Фотоизложба „Велико Търново – моето вдъхновение“; Изложба с детски рисунки „Моят Търновград“; Изложба с пана „Историята на Ротари клуб – България“, автор Цвятко Калийски; Изложба живопис на Сашо Филев. *** От 19.00 часа в Клуб 7 ще бъде представен „Греховната любов на зографа Захарий“ – моноспектакъл на Любомир Бъчваров. ***От 15.00 часа в Регионалния пресклуб на БТА, ще се състои встъпителна пресконференция по проект „Трансгранично религиозно наследсвто“, организирана от Фондация за регионални развитие – Видин. ***От 11.00 часа пред паметника на Св. Софроний Врачански тържествено ще бъде отбелязан Денят на народните будители. ***От 16.00 часа в Регионалния исторически музей ПП ГЕРБ – Враца организира инициативата „В ателието на съвременния Врачански будител”.***От 17.00 часа украйнската чудотворна икона на света Богородица „Скоропослушница” ще бъде посрещната в катедралния храм „Св. апостоли”.***От 18.00 часа в Градската концертна зала ще бъде открита изложбата Дух и слово” – Александър Танев, 90 години от рождението на композитора. От 19.00 часа ще започне Концерт на Симфониета Враца и прожекция на филм, посветени на жизнения и творчески път на Александър Танев.***От 19.00 часа в Камерната зала на ДКТ ще се играе постановката „Симулатор за чифтосване“ от Джоузеф Скримшоу. ***В града ще се състои богата програма по повод 1 ноември – Ден на народните будители. От 09.30 часа в храм „Св. Троица“ ще се проведе празничен тържествен водосвет. От 10.00 часа на паметна плоча на Първото взаимно училище в Добрич ще бъдат поднесени цветя. От 10.30 часа в Регионална библиотека „Дора Габе“ ще се проведе беседа за деца „О, будители народни, цял низ светли имена“. От 11.00 часа в Огледална зала „Нели Божкова“ ще се състои тържествена церемония за връчване на Годишни награди „Добрич“ в областта на културата и науката. В церемонията ще вземе участие и кметът на Добрич Йордан Йорданов. От 15.00 часа тържествено ще бъде открита сградата на НЧ „Добрич-2017 г.“. От 19.00 часа в Младежкия център ще има концерт, с който ще бъдат демонстрирани дейностите в НЧ „Добрич – 2017 г.“. ***Община Каварна тържествено ще отбележи 1 ноември- Деня на народните будители. От 10.00 часа ще бъдат поднесени цветя и венци в градския парк пред мемориалната плоча на Ангел Захариев – създател на градски парк „Каварна“. От 17.30 часа в ХГ „Христо Градечлиев“ ще има празничен коктейл за културните дейци и будители на Каварна.***От 10.30 часа в НМ „Христо Ботев“ ще бъдат връчени литературни награди за рисунка на тема „Свобода или смърт юнашка“ от Националния ученически конкурс посветен на 170 години от рождението на Христо Ботев.***От 16.00 часа в Камерна зала на НЧ „Васил Левски 1861 г.“ ще се състои тържествена церемония за връчване на Националната награда за чистотата на българския език „Д-р Иван Богоров“. *** От 18.00 часа в читалище „Братство” ще се състои представяне на „Визия за България”. ***От 18.00 часа във Възрожденското училище ще бъде представена книгата „Приказка за Кюстендил“ на историка Румен Манов. ***От 18.00 часа в Драматичен театър „Драгомир Асенов“ ще се проведе тържествен концерт на НЧ „Разум 1883\", с който ще чества освен общонационалния празник – Ден на народните будители, и 135 г. от създаването на първата културна институция в града.***В Деня на народните будители – 1 ноември, в Медицинския университет ще се състои официално откриване на Факултет „Фармация“.*** От 10.00 часа в Зала 1 на Окръжен съд ще се гледа делото на подсъдимия Станислав П. Срещу него е повдигнато обвинение в това, че на 28.05.2018 г. на автомагистрала „Тракия“ при управление на товарен автомобил след употреба на наркотични вещества е причинил смъртта по непредпазливост на две лица.*** От 10.30 часа на площадката пред акведуктите кметът на Община Пловдив инж. Иван Тотев и кметът на Район „Централен“ Георги Стаменов ще дадат символично началото на проекта за възстановяване и облагородяване на хълм Бунарджика.*** От 16.30 часа в Цар Симеоновата градина ще се проведе празничен концерт на Духовия оркестър по повод 1 ноември- Ден на народните будители.***От 17.00 часа на Римския стадион ще се проведе празничен концерт по повод 1 ноември- Ден на народните будители.***От 18.00 часа в СКЛАД в Тютюневият град, ул.“Екзарх Йосиф“ 16, ет. 2 ще бъдат показани 62 фотографии на руския фотограф Сергей Борисов.***От 10.00 часа в Зала „Свети Георги“ (ет. 6 на Областна администрация Русе) ще се проведе второ съвещание на областния управител с членовете на Щаба за изпълнение на областния план за защита при бедствия и за взаимодействие с националния и общинските щабове, кметовете на общини и ръководителите на ведомства и организации, имащи отношение по подготовката на област Русе за зимен сезон 2018-2019 г.***В 11.00 часа на площад „Хаджи Димитър“ ще започне общоградско тържество по повод празника на Деяна на народните будители. Ще бъде поднесен гирлянд на паметника на Хаджи Димитър и сливенските възрожденци. Малко по-късно, кметът Стефан Радев ще се срещне с новоназначени учители от Сливен.***От 17.00 часа в зала „Юбилейна 150” на Народно читалище „Кирил Маджаров - 1866” в квартал „Устово“ ще бъде представен сборникът „Христо Гиневски – 75 години жизнен и творчески път”. От 18.00 часа в зала „Николай Карагяуров” на читалището ще започне концерт, посветен на Деня на народните будители и в памет на Христо Гиневски, с участието на читалищни формации, който ще бъде.***По повод 1 ноември – ден на народните будители в града се организира богата програма. От 09.00 часа в храм „Св. Теодор Тирон“ ще бъде отслужена заупокойна света литургия в памет на Митрополит Методий Кусев, първи Старозагорски митрополит. От 10.00 часа от парк „Пети октомври“ по бул. „Митрополит Методий Кусев“ ще се състои празнично шествие на ученици и учители. От 11.00 часа пред паметника на Митрополит Методий Кусев в едноименния парк ще се проведе общоградски ритуал за преклонение и признателност към делото на народните будители. От 14.00 часа в зала 33 в РИМ „Стара Загора“ ще бъде изнесена специализирана беседа на тема „Възникване на новобългарското образование във Възрожденска Стара Загора“ – лектор Петьо Мирчев. От 17.30 часа в Архитектурен комплекс „Музей на религиите“ ще бъде представена изложба „За правда и човечност“ и кръгла маса, посветени на 150 години от рождението на Видински митрополит Неофит. От 18.30 часа в Градска художествена галерия ще се състои концерт на Смесен хор „Родина“. ***От 19.00 в споделеното работно пространство на Стара Загора „ZaraLab” (ул. „Княз Александър Батенберг“ 28) ще бъде представена образователната инициатива за мотивация и личностно развитие на ученици „Аз и моят успех“.***В 10.00 часа на площада пред НЧ \"Поука 1908\" ще започнат празничните чествания по повод 110 години от създаването на читалище в селото. В 10.30 часа ще бъде открита напълно обновената сграда на детската градина. ***С редица инициативи в Ямбол ще бъде отбелязан Денят на народните будители. от 11.00 часа пред барелефа на Ради Колесов (на сградата на читалище „Съгласие-1862”) ще се състои тържествено честване на празника. От 18.00 часа в Художествена галерия „Жорж Папазов“ ще бъде представена новата книга на Георги Господинов – „Всичките наши тела“.", "date": "2018.11.01", "title": "Предстоящи събития в страната за 1 ноември"}
{"url": "http://www.cross.bg/za-da-povyarvash-v-dobroto-1587778.html", "text": "/КРОСС/ /КРОСС/ \"За да повярваш в доброто, трябва да започнеш да го правиш.\"Лев Толстой", "date": "2018.11.01", "title": "За да повярваш в доброто .."}
