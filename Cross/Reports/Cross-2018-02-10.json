{"url": "http://www.cross.bg/sistemata-tazi-neka-1567527.html", "text": "/КРОСС/ „За съжаление, и управляващи, и хората, свързани с изобщо тази материя или тази система, ако мога така да кажа, се опитаха, в последните седмици, след като поставихме въпроса, да затворят темата, да заглушат проблема, който се създава. Тъй като това съвпадаше и с внесения от нас вот на недоверие, по тема корупция\". Това каза в интервю за предаването „Офанзива\" по \"Канал 3\" зам.-председателят на парламентарната група на БСП Георги Свиленски, по повод искането на БСП за създаване на временна комисия за системата, която е интегрирана в митниците (БАЦИС).„Нито докладът на прокуратурата, нито докладът на ДАНС  е писан от БСП. Ние просто информирахме обществото, какво пише в този доклад. И в този доклад на ДАНС пише ясно, че системата дава възможност за манипулиране, че в системата е влизано от служителите на митниците и че системата е заплаха за националната и финансова сигурност на държавата. Това казва ДАНС\", допълни той.По думите му, исканата от БСП комисия трябва да установи кой е поръчал тази система, с какви параметри е поръчана тя, установени ли са пропуски, когато е установена системата, има ли връзка между изпълнителя на системата, с хора, които след това са се възползвали от влизането в системата?„Тези неща може да ги каже само една независима, една парламентарна комисия, на паритетен принцип. Ние не искаме да имаме мнозинство в нея\", коментира още Свиленски.Той посочи, че от БСП нямат основание да са убедени, че системата на митинците не е пробита.„Затова, нека тази комисия, нека да установи, нека да даде гаранция, нека да даде сигурност и на нас, политиците, а и на българското общество, че в държавата системата работи и че се събират всички начислени акцизи, данъци\", каза Георги Свиленски.", "date": "2018.02.10", "title": "Докладът на ДАНС за БАЦИС не е писан от БСП, в него ясно пише, че системата може да се манипулира"}
{"url": "http://www.cross.bg/razvitie-nikolova-bulgariya-1567509.html", "text": "/КРОСС/ България, Малайзия, Бахрейн, Ангола и Парагвай получиха финансиране по съвместен проект на ООН чрез програмата Хабитат за проследяване на интегрираните инвестиции в градовете и жилищната политика, съобщават от Министерството на регионалното развитие и благоустройството. Това стана ясно по време на първата съвместна среща на участващите държави и партньори в проекта \"Укрепване на капацитета на националните и местните власти за формулиране и прилагане на жилищни политики и стратегии\", в която участие взе заместник-министърът на регионалното развитие и благоустройството Деница Николова. Срещата се състоя в  рамките на Деветото издание на Световния градски форум, който се провежда в Куала Лумпур, Малайзия. На нея бе представен проектът, както и работен план за осъществяване на дейности през следващите 2 години, какъвто е срока за изпълнението му.Зам.-министър Деница Николова  изказа своите благодарности към  представителите на програма Хабитат на ООН за включването на  България в проекта за укрепване на капацитета на националните и местните власти, които да могат да формулират и прилагат интегрираните градски стратегии и в частност жилищна политика в подкрепа на изпълнението на целите за устойчиво развитие. „Темата за жилищното осигуряване трябва да бъде призната като един от основните  приоритети в градското развитие\", отбеляза зам.-министър Николова.Зам.-министър Николова обърна внимание, че за Министерството на регионалното развитие и благоустройството и  българското правителство приоритетни  са интегрираното градско развитие, стартирането на дейности в областта на децентрализацията и жилищната политика.  Тя запозна участниците с част от  спецификите на жилищния сектор в България и посочи, че 96% от собствеността е частна. Пред участниците във форума зам.-министър Николова обясни, че в България е разработена  и успешно се изпълнява програмата за енергийна ефективност  на многофамилни жилищни сгради, в която държавата инвестира 1 млрд. евро от държавния бюджет. В допълнение, над 200 млн. евро са средствата, които са предоставени от Оперативната програма „Региони в растеж\" в подкрепа на мерките за постигане на по-висока енергийна ефективност. С изпълнението на дейностите по проекта се очаква да се даде възможност чрез анализи, обмяна на опит и добри практики да се създадат модели за успешно надграждане на постигнатите резултати в градското развитие и жилищна политика. В хода на изпълнението, Хабитат ще предостави външна експертиза, която да допринесе за успешното реализиране на проекта.Програмата на Организацията на обединените нации (UN-Habitat), насърчава устойчивото развитие нанаселените места и устойчивото градско развитие чрез разработване на политики, изграждане на капацитет, генериране на знания и укрепване на партньорствата между правителствата и гражданското общество. Програмата има и за цел да популяризира социално и екологично устойчиви градове.", "date": "2018.02.10", "title": "България получи подкрепа от ООН чрез програмата Хабитат "}
{"url": "http://www.cross.bg/iiotova-iliyana-vodesht-1567522.html", "text": "/КРОСС/ Илияна Йотова: Добър вечер.Илияна Йотова: Много философски започвам една година по-късно. Ако трябва да продължа изречението, да го довърша - самочувствие в самотата или самота в самочувствието, но нито едното, нито другото. По-скоро ще взема, подадохме ми репликата от този откъс от репортажа, който току-що чухме - ако човек е достатъчно съвестен в работата си, той е удовлетворен. По-скоро е година на амбиции, на много работа и година, която премина като един миг.Илияна Йотова: Г-н Василев, не, моят кабинет не е от тази страна.Илияна Йотова: За сметка на това имаме балкон на този етаж и често отивам да погледна другата сграда, защото от всеки един отворен прозорец нещо виждаш, нещо научаваш, нещо пресмяташ. Важното е да не си с гръб към него.Илияна Йотова: Не съм виждала жив човек там, така че няма как да си махаме.Илияна Йотова: Опитвам се да видя партньора, особено по теми, които са важни за страната и които смятам, че не могат да бъдат различни нито защото сме предложени от различни политически сили, нито защото се различаваме като идеология, а защото са важни за България. И тогава се търсят пресечните точки, търси се консенсус. И смятам, че това е важно.Илияна Йотова: По-скоро загриженост. Аз така оцених мнението на президента, но в никакъв случай няма да вляза в ролята на негов говорител. Ще ви кажа какво е моето наблюдение. Ние с вас много от отдавна се занимаваме с политика - и като журналисти, включително. Спомняте ли се и онези времена в началото на Прехода, след 1989 година? можехте ли да си представите една дискусия в парламента такава, каквато тя е днес - като стил, като характер, като излъчване?Илияна Йотова: За да няма тук политически пристрастия, ще спомена името на един Стефан Савов, царство му небесно. Смятате ли, че този човек можеше да изгони депутат от пленарна зала, защото той има различно мнение? Не ви ли се струва, че сега като че ли прокуратурата и съдът замениха парламентаризма? Няма онази сила на доводите, на аргументите - политическите и експертните - които да решат един спор в пленарна зала, а твърде често чуваме „Ще дадем това в прокуратурата, ще занесем тази папка, ще дадем този в съда\". Това не е добър показател за една парламентарна република.Илияна Йотова: Към всички е тази критика, макар че, разбира се, основната отговорност е на тези, които управляват в момента, защото те налагат дневния ред и те задават тона. Но тъй като нивото на доверие в политическата система в България е твърде ниско, не бива допълнително да увеличаваме това недоверие. Това е категоричното ми мнение.Илияна Йотова: Аз не мога да бъда гарант на никого, включително и на президента. С него имаме една проведена кампания, в която ние обещахме определени неща на хората. Обещахме това, че политиката на България ще се прави в България. Обещахме самочувствие и стандарти на българските граждани такива, каквито ние смятаме, че са ценни за нас като хора и такива, каквито ни правят наистина равни с останалите страни, които твърдим, че са наши партньори. Обещахме независимост, обещахме социална политика. И правим така, че да изпълняваме тези свои обещания. Да говорим за политически гаранции, да говорим за привързаност - мисля, че този период отдавна мина.Илияна Йотова: Специална ми е и тя винаги ще ми бъде специална. Аз не съм от хората, г-н Василев, които за една нощ се прераждат в нещо друго. За тези повече от 20 години не съм прескочила нито в друга партия, макар че съм имала трудности, разочарования, несъгласия. Но това е демокрацията. И мисля, че БСП напоследък доказа, че е една от най-демократичните партии, да не кажа и най-демократичните партии в България, където всеки един глас може да бъде чут. Така че аз когато съм тръгнала да кандидатствам за вицепрезидент, и предложена от своите съпартийци, от хората, които са ме посочили в анкетите си, естествено, че ще спазвам обещанията си към тях. Но ви уверявам, че за тази една година една от личните ми победи беше способността ми да разговарям с хора от най-различни политически партии. Те идват с удоволствие вече, имаме общи проекти, говорим за национални интереси, особено в сферата на да речем, като българите в чужбина - една политика, която е буквално зарязана през годините. Извинявам се за грубия израз, който употребих, но това е точно така. А там сега може да се работи много, защото прекалено много станаха българите - казвам го със съжаление - активни хора, млади хора, които са навън, на които не е достатъчно затова, че си спомнят учебниците по история или по литература, а някак си не чувстват отношението на българската държава. Това искаме да направим и мисля, че имам много съюзници.Илияна Йотова: Аз имам свое мнение по въпроса. Това, че довчера съм била част от ръководството на БСП, няма как да ми влияе, но това, което виждам, мога съвсем спокойно да се обадя на всеки един министър и да му кажа какво мисля. В това отношение нямам скрупули.Илияна Йотова: Така, г-н Василев, ние с вас сме колеги журналисти, твърдя, че е некоректно зададен този въпрос. Да, на този етап аз също смятам, че Истанбулската конвенция, но за пръв и последен път ще произнеса във вашето студио това име, тъй като тя си има си има много хубаво име, което за съжаление загубихме в цялата тази дискусия за превенция борбата срещу насилието над жени и домашното насилие. На този етап тя не може да бъде ратифицирана. Аз имам едно правило - с насилие не можеш да приемеш документ срещу насилието. И даже този опит, който беше направен в парламента, някак си пак втори опит да мине през комисиите без българските граждани да бъдат убедени, че е необходим този документ и в крайна сметка какво пише в този документ и защо той беше създаден, за мен е грешка. Не погледнахме на тази конвенция като само един от инструментите, за да се справим с този огромен бич, който не е само в България - насилието, домашното насилие най-вече срещу жените, но и срещу слабите хора, срещу децата, срещу възрастните хора. Изместихме целия дебат по тази тема, цялата дискусия, ако въобще можем да говорим за дискусия в една съвършено друга посока.Илияна Йотова: Да, грешка беше.Илияна Йотова: Грешката тръгна от Министерски съвет. Аз не съм член на правителството, за да мога да си кажа мнението и да кажа в крайна сметка какъв беше замисълът някъде в далечната 1993 година да има такъв европейски документ. Казвам не документ на Брюксел - това е документ на Съвета на Европа, в който членуват 47 европейски държави. Това разминаване вътре в правителство, аз и до ден днешен не съм чула убедителни аргументи от министрите, които са гласували против конвенцията - защо са го направили. Конвенцията беше пакетирана заедно с една друга тема - темата за еднополовите бракове. Тази дискусия също трябва да бъде проведена и съвсем категорично всеки да си каже какво мисли по този въпрос. Но да се смесва насилието срещу жените с тази тема, и в крайна сметка тези 2 месеца последното нещо, за което се говори, да бъде насилието срещу жените - ето с това няма как да се съглася.Илияна Йотова: Конвенцията за превенция срещу домашното насилие и срещу насилието над жените е тема, която трябваше да бъде разисквана от българското общество. Виждате ли какъв парадокс се получава? Понеже преди малко ме попитахте за БСП, това е единствената партия, която вкара тази тема на заседание на Националния си съвет. Бурно заседание, 7 часа е било заседанието. Имало е всякакви мнения по въпроса и накрая с гласуване се определя позицията на партията.Илияна Йотова: Но тя го направи. Дали ми е харесала или не, ако е трябвало да съм в тази зала, ще си кажа позицията. Но тя го направи. Нито една друга партия не посмя да вкара тази тема в собствените си ръководства и в собственото си политическо представителство. Второ, БСП предложи един пакет от закони, който никой не поде като тема. В момента, в който БСП го предложи, темата отпадна от дневния ред. Никой не се заинтересува. Даже мисля, че не влезе и в дневния ред на парламента. И отново се заговори за другата тема, която не е тема на конвенцията. Но да разсъждаваме със задна дата за тези грешки според мен не продуктивно. По-важното е да видим какво трябваше да се направи. Други страни, една Великобритания, може би са имали такива страхове, може би са имали различни страхове, защото в интерес на истината конвенцията има някои текстове, които съвсем спокойно може да не влязат в нашето законодателство. Те на мен лично също не ми харесват и не са работещи. Но не са тези, за които се води дискусията. Какво трябваше да се направи по примера, да речем, на една Великобритания? В момента, в който се вкара за разглеждане конвенцията в Министерски съвет, тя трябваше да бъде с определен брой закони, които евентуално щяха да се променят, ако конвенцията бъде ратифицирана. И тогава щяха да отпаднат страховете на хората, защото ще видят, че в тези закони няма нищо от това, от което те се страхуват. Сега е дадена на Конституционния съд. Ами нека да видим какво ще бъде решението на Конституционния съд.Илияна Йотова: Знаете ли, референдумът щеше да помогне и да има смисъл, само ако ние имахме гаранции, че резултатът от референдума ще бъде спазен от политическата класа. Това първо. Второ, той щеше да покаже като дискусия на много хора какво пише в тази конвенция. Защото особено през първите седмици съм имала парадоксалната възможност да разговарям с хора и да споря, за да разбера на третата или на четвъртата минута, че те изобщо не са прочели текста на самия документ. Което не говори добре за нас. И най-накрая да видим как точно ще решим въпроса с насилието. Днес и в новините на БНТ имаше нещо, което е много страшно. И това, че 27% от децата в училище се нагрубяват, бият помежду си, заплашват живота едно на друго - 27%. А една статистика, която напоследък излезе, че 30-40 деца в България, заради това, че се чувстват несигурни, са склонни към самоубийство - тук държим първото място в Европа. За една година това е един ученически клас. Не са ли по-важни тези теми, които трябва да разискваме? Според мен са по-важни.Илияна Йотова: Говорим си.Илияна Йотова: Не става въпрос за надделяване. Според мен при интелигентни хора в спорове, в дискусии могат да се раждат верни решения. Ако останем с нюанси, ако останем на различни мнения, струва ми се, че в това няма нищо страшно. Напротив, по-притеснително би било обратното.Илияна Йотова: Това е най-трудното съгласие. Аз успях да прегледам опорните точки, които са подадени от Министерство на образованието за новите учебници по история - 10 и 11 клас. Знаете ли, там има много особени текстове. Да, ще спорим много за историята и за квалифицирането на историческите събития - нови или по-стари. Но например аз ще ви задам един риторичен въпрос, на който аз не получих отговор за себе си. Как точно се съвместява тази унифицираност, която се търси в периода на социализъм, комунизъм, както там е описано, даже и в това понятие се греши, с отварянето на културата? България, която е призната за най-културно дисидентската страна в онзи период, с най-различни философски течения? Как ще отречете живота на хората - на моите родители, на вашите родители, защото сме почти на едни и същи години, за целия този период? И ще се опитаме толкова години по-късно да кажем какви са етикетите на този техен живот? Как ще кажем на писателите, на поетите, на художниците от този период, че те са творили само защото тоталитарната система ги е защитавала? Вижте, този спор трябва да бъде дълъг.Илияна Йотова: Въпросът Ви към кого е?Илияна Йотова: Защото грешите. За мен жертви на фашизъм, на комунизъм, са жертви. При тях не можеш да слагаш разлики, те са жертви.Илияна Йотова: Първо да си отговорим на въпроса какво означава българска идентичност и какви политики са необходими, за да я има българската идентичност. Смятам, че това, което е било до този момент като запазване на българско самосъзнание, на спомена за България, на спомена за литературата, на рецитиране на стихотворения, на запазване на фолклорни традиции - всичко това е прекрасно и то трябва да бъде развивано. И не само да бъде развивано, то трябва да бъде подпомагано от българската държава. Но то не е достатъчно. Толкова много са хората навън, продължавам си мисълта от преди малко, вече българи, че трябва да помислим за това как в страните, в които те живеят, могат да се грижат, и да помагат, и да лобират за интересите на България. Така, както съм го виждала във всичките тези години, докато бях в Брюксел, го правят едни поляци или го правят едни французи. Съвсем спокойно можем да го правим и ние. Как хората, пък които са навън, могат да проявят интерес и да искат, ако не те, поне децата им да се върнат в България и да работят. Вече публична тайна е, говорят я дори синдикатите, не само работодателите, че у нас не стига работна ръка, не стигат квалифицирани хора. А какво по-добре от децата, които са от български произход, да се върнат тук? Това е една голяма, мащабна политика. И тук мога да ви кажа, че наистина аз имам своите съюзници в политическите партии, в парламента, в Министерски съвет и заедно работим по тези въпроси. Съвсем скоро ще представим и един съвсем нов продукт - една интернет платформа, с която нашите сънародници навън да могат да се свързват, да общуват и да работят с българската държава, както и българската държава с тях. За мен това е изключително важно.Илияна Йотова: За мен, господин Василев, винаги е имало едно правило - работата ми е точно толкова широка, богата и разнообразна, колкото ми е широка, богата и разнообразна душата. Аз съм доволна от себе си. ", "date": "2018.02.10", "title": "Йотова: На този етап Истанбулската конвенция не може да бъде ратифицирана"}
{"url": "http://www.cross.bg/tochki-metra-naii-dobroto-1567525.html", "text": "/КРОСС/ Изключително добро представяне постигна Владимир Зографски в ски скоковете на Олимпийските игри в Пьонгчанг.Българският скачач влезе в майсторските топ 16 на нормалната шанца. Той се класира на 14-о място, което и най-доброто му постижение през сезона, след като най-доброто му класиране за Световната купа бе 26-а позиция и то на ски полети, а следващото му най-добро представяне бе да се класира 34-ти на последното състезание преди Игрите.Това е и най-доброто постижение на български скачач на олимпийски игри, като рекордът досега бе Владимир Брейчев, който в Сараево '84 завърши 19-и.Зографски постигна този успех след 101,5 метра и 106,8 точки от първия опит и 108,5 метра и 119,7 точки при втория опит и общо 226,5 точки. Именно второто скачане го изкачи толкова напред в класирането, като той постигна 8-и резултат в рамките само на вторите опити.Шампион стана немецът Андреас Велингер с опити от 104,5 и 113,5 метра и общ сбор от 259,1 точки. На почетната стълбичка се качиха и двама норвежци Йохан Андре Фрайтаг и Роберт Йохансон.Двама поляци водеха след първия опит Стефан Хула - младши и лидерът за Световната купа Камил Стох, но в крайна сметка останаха съответно 5-и и 4-ти в класирането.Благодарение на титлата на Велингер Германия поведе в класирането по нации след първия ден, в който се раздаваха медали в Пьонгчанг. Германия е с 2 златни медала, следвана от Холандия с 1 златен, 2 сребърни и 1 бронзов медал. Само с по 1 златен медал са Швеция и домакините от Реп. Корея. С общо 4 медала, но без най-ценния пък следва Норвегия, която събра 3 сребърни и 1 бронзово отличие. ", "date": "2018.02.10", "title": "Историческо постижение на Владимир Зографски в ски скоковете в Пьонгчанг"}
{"url": "http://www.cross.bg/voda-nova-zagora-1567526.html", "text": "/КРОСС/ Нова Загора остана без вода, съобщава БНР, като се позовава на информация от  ВиК - Сливен. Причината за спирането ѝ е авария и докато тече извънредният ремонт, 21-хилядният град ще е без вода.От дружеството уточняват, че при възможност водоподаването ще бъде възстановено по-рано, но след това може да се повиши мътността на водата. ", "date": "2018.02.10", "title": "Нова Загора остана без вода"}
{"url": "http://www.cross.bg/mitropolit-daniil-vidinski-1567524.html", "text": "/КРОСС/ Тържествен камбанен звън оповести въдворяването на Негово Високопреосвещенство Видински митрополит Даниил, съобщава БГНЕС. Новоизбраният Видински митрополит Даниил бе посрещнат от стотици хора на площада в града на баба Вида. Той бе посрещнат от чакащите го още от ранния следобед жители на Видин, гостите на Видинска епархия, официални лица, на площад „Бдинци\". Кметът на града, представители на местната власт, представители на различни вероизповедания също присъстваха на площада.По-късно Литийно шествие тръгна до Катедрален храм „Св.вмчк. Димитър Солунски\", където се състоя въдворяването на Видинския митрополит Даниил и вечерно Богослужение.Програмата по въдворяването на Видинския митрополит Даниил започна днес на обяд между Врачанската и Видинската епархии - от монтанското село Сумер. Там предстоеше тържественото първо посрещане на новия Видински митрополит.Митрополит Даниил бе придружаван от Високопреосвещения Врачански митрополит Григорий, натоварен от Св. Синод да представи новия Видински митрополит на неговото духовенство и епархиоти. В духа на утвърдената църковна традиция новоизбраният архиерей символично бе посрещнат в храм \"Св. преп. Параскева\" от кмета на селото Лидия Митрофанова и от множество духовници и миряни, възрадвани в този ден от възможността първи да приветстват своя нов архипастир. Врачанският митрополит Григорий връчи архиерейски посох на митрополит Даниил, принадлежал на приснопаметния му предшественик митрополит Дометиан, и му благопожела от името на Светейшия Български патриарх Неофит и Св. Синод многоуспешно и спасително служение.„За нас това е знак на великата Божия милост и благ промисъл за духовно развитие и всяко благополучие в живота ни\", обърна се в словото си кмета на Сумер Лидия Митрофанова.Протосингелът на Видинска епархия архим Антим също поздрави Видинския митрополит Даниил с прочувствено слово, в което подчерта, че духовенството и епархиотите на Видинска епархия с трепет и благодарност към Бога посрещат своя духовен архипастир, за да ги води към Бога и спасението.В храма на село Сумер митрополит Даниил за пръв път произнесе слово-обръщение към своите епархиоти, в което подчерта, че залага на връзките на мира, единството във вярата и любовта.След това с хляб и сол, с музика и възрадвани души всички изпратиха митрополит Даниил към следващата му спирка - Монтана. Там областният управител Росен Белчев посрещна митрополитът с думите: „Във Ваше лице виждам истински духовен водач, който с достойнство и мъдрост ще работи за утвърждаване на взаимното уважение и единението на българските граждани, защото в днешно време повече от всякога се нуждаем от солидарност и толерантност, основани на християнските ценности!\". ", "date": "2018.02.10", "title": "Тържествен камбанен звън оповести въдворяването видинския митрополит Даниил"}
{"url": "http://www.cross.bg/mart-otbor-arena-1567515.html", "text": "/КРОСС/ Българският национален отбор по футбол ще изиграе две приятелски срещи в рамките на следващия месец.На 23 март тимът на Петър Хубчев ще се изправи срещу отбора на Босна и Херцеговина. Срещата ще се проведе на стадион „Лудогорец Арена\" и така за първи път Разград ще посрещне мач на първия отбор на България.На 26 март националният ни отбор ще срещне Казахстан на стадион „Панчо Арена\" във Фелчут, Унгария, съобщават от Българския футболен съюз. ", "date": "2018.02.10", "title": "Футболните национали с две контроли през март, за първи път ще играят в Разград"}
{"url": "http://www.cross.bg/oblasti-snyag-vyatur-1567520.html", "text": "/КРОСС/ В 22 области в страната е обявен жълт код за опасно време за 11 февруари. Това показва справка на сайта на Националния институт по метеорология и хидрология (НИМХ) при БАН.За 17 области е обявено предупреждение за силен вятър, сняг и поледици. Кодът е в сила за областите Монтана, Враца, Ловеч, Габрово, Велико Търново, Русе, Силистра, Шумен, Разград, Търговище, Шумен, Добрич, Варна, Пазарджик, Пловдив, Смолян, Кърджали и Хасково. При тази степен на предупреждение хората трябва да бъдат внимателни за летящи във въздуха предмети, както и за наличието на за обширни области със сняг и/или лед на пътя.В 4 области е обявен жълт код за сняг и поледици, това са областите Кюстендил, Перник, София и София-град.В област Бургас е в сила предупреждение за обилни валежи от дъжд. Сумарно за денонощието се очакват количества около 20-30 л/кв.м., на отделни места и повече.Жълт код за силен вятър и бурно морско вълнение е обявено за цялото Черноморско крайбрежие. Ще духа вятър от север-североизток със скорост 14-17 м/с (7 бала по Бофорт) и пориви 20-22 м/с (8-9 бала по Бофорт), след обяд ще духа от север-северозапад. Вълнението ще бъде 4 бала. ", "date": "2018.02.10", "title": "Жълт код в почти цяла България заради вятър, сняг и поледици"}
{"url": "http://www.cross.bg/svalen-tyrski-erdogan-1567511.html", "text": "/КРОСС/ Турски военен хеликоптер е свален по време на операция „Маслинова клонка\" срещу кюрдските милиции в северозападния сирийски регион Африн. Това съобщи лично президентът Реджеп Ердоган.„Преди малко един от хеликоптерите ни бе свален\", заяви Ердоган без да уточни кой е отговорен, но добави, че „ще бъде платено тежко\".Според местни медии инцидентът се е случил в южната турска гранична провинция Хатай, предава „Фокус\".Първоначално бе обявено, че двамата пилоти са откарани в болница, но по-късно турският премиер Бинали Йълдъръм съобщи, че двама турски войници са загинали при падането на хеликоптера.  ", "date": "2018.02.10", "title": "Турски боен хеликоптер беше свален в Сирия"}
{"url": "http://www.cross.bg/siriya-samootbrana-izrael-1567510.html", "text": "/КРОСС/ Иранското правителство осъди израелските „лъжи\" и заяви, че Сирия има правото на „легитимна самоотбрана\" в отговор на израелските въздушни удари, след предполагаемото навлизане на безпилотен летателен апарат на територията на Израел, предава AFP.„Иран вярва, че Сирия има правото на легитимна самоотбрана. За да прикрият престъпленията си в региона, израелските власти прибягват до лъжи спрямо другите държави\", заяви говорителят на израелското МВнР Бахрам Гамеси.Както вече е известно напрежението в региона ескалира, след като Израел нанесе множество въздушни територии в Сирия срещу позиции, които се предполага, че се контролират от Иран. Израелски изтребител бе свален, а причината за атаките е, че според Тел Авив ирански дрон е навлязъл в територията на страната. ", "date": "2018.02.10", "title": "Иран отхвърли \"лъжите\" на Израел и призова за легитимна самоотбрана от Сирия"}
{"url": "http://www.cross.bg/siriya-strani-naprezhenieto-1567512.html", "text": "/КРОСС/ Руското министерство на външните работи призова всички въвлечени страни към сдържаност и недопускане на ескалация на напрежението във връзка с ескалиралото напрежение на границата между Израел и Сирия, след като първо ирански безпилотен самолет беше свален от израелската армия, а след това бяха предприети въздушни атаки, които пък доведоха до свален Ф-16 от сирийската противовъздушна отбрана.„Настойчиво призоваваме всички намесени страни да проявят сдържаност и да избягват всякакви действия, които могат да доведат до усложняване на ситуацията. Смятаме за необходимо уважението на суверенитета и териториалната цялост на Сирия и на другите страни от региона\", пише в официално заявление на министерството.От ведомството подчертават, че Москва смята за недопустимо създаването на заплахи за намиращите се в Сирия руски военнослужещи.В същото време стана ясно, че Израел се е обърнал към Русия за съдействие за намаляване на напрежението. Израелските власти са предали на Москва послание, в което изразяват стремеж към по-скорошно разрешаване на граничния инцидент и в което предупреждават, посочвайки като пример настоящите събития, заплахата, която иранското присъствие в Сирия, представлява.Според израелски медии Тел Авив е поискал намеса от страна на Москва, за да не допуска ескалация на напрежението. Аналогично послание е било предадено и на САЩ. ", "date": "2018.02.10", "title": "Русия настоя за сдържаност по границата между Израел и Сирия"}
{"url": "http://www.cross.bg/mitropolit-daniil-symer-1567513.html", "text": "/КРОСС/ Новият видинскимитрополит Даниил бе посрещнат в с. Сумер, след като отпътува за Видинска епархия от палатата на Св. Синод в София, където миналата неделя той бе канонично избран от свещеноначалието на Българската православна църква. Това съобщиха от Св. Синод. Кортежът пое към с. Сумер, което е граничното селище между Врачанската и Видинската епархии, където се състоя тържественото първо посрещане на новия Видински митрополит.Митрополит Даниил бе придружаван от Високопреосвещения Врачански митрополит Григорий, натоварен от Св. Синод да представи новия Видински митрополит на неговото духовенство и епархиоти. След кончината на приснопаметния Видински митрополит Дометиан на митрополит Григорий бе възложено като наместник на овдовелия Видински митрополитски престол да организира и проведе епархийския избор на двамата кандидат-митрополити за Видински митрополит.В духа на утвърдената църковна традиция новоизбраният архиерей символично бе посрещнат в храм \"Св. преп. Параскева\" от кмета на с. Сумер Лидия Митрофанова и от множество духовници и миряни. Врачанският митрополит Григорий връчи архиерейски посох на митрополит Даниил принадлежал на приснопаметния му предшественик митрополит Дометиан и му благопожела от името на Светейшия Български патриарх Неофит и Св. Синод многоуспешно и спасително служение.Протосингелът на Видинска епархия архим Антим също поздрави Видинския митрополит Даниил с прочувствено слово, в което подчерта, че духовенството и епархиотите на Видинска епархия с трепет и благодарност към Бога посрещат своя духовен архипастир, за да ги води към Бога и спасението.Кметът на с. Сумер поздрави новоизбрания митрополит на Видинска епархия с думите: \"За нас това е знак на великата Божия милост и благ промисъл за духовно развитие и всяко благополучие в живота ни\".В храма на с. Сумер митрополит Даниил за пръв път произнесе слово-обръщение към своите епархиоти, в което подчерта, че залага на връзките на мира, единството във вярата и любовта. Владика Даниил към всички обръщаше благото си лице, давайки свято благословение, а хората споделяха, че виждат в него своя нов духовен баща с надежда за по-добри бъднини.С радост, хляб и сол, с музика и възрадвани души всички изпратиха митрополит Даниил към следващата му спирка за посрещането му в град Монтана.Оттам митрополитът се запъти към Видин. В областния град той бе посрещнат от стотици граждани, кмета,  официални гости, сред които и представители на различни вероизповедания.Предстои  литийно шествие ще тръгне до Катедрален храм „Св. Димитър Солунски\", където ще се извърши въдворяването на митрополит Даниил и вечерно Богослужение.", "date": "2018.02.10", "title": "Новият митрополит Даниил пристигна във Видинската епархия"}
{"url": "http://www.cross.bg/kvartala-tyristite-stava-1567516.html", "text": "/КРОСС/ Властите в Амстердам ще забранят на туристите да се вторачват в платените момичета при обиколки на квартала на червените фенери, съобщава „Трип адвайзър\".Новите мерки, които предприемат властите в грда ще влязат в сила от април. Туристите трябва да бъдат предупреждавани за тях от гидовете си при организирани посещения. За самите екскурзоводи също са предвидени санкции, ако не следят за уважителното отношение от страна на посетителите на квартала, които трябва на всичкото отгоре и да стоят с гръб към жриците на любовта.Налагат се ограничения и откъм бройката на организираните групи - от 5 до 20 души, и времето, в което могат да се разходят из квартала - до 23 часа. Освен това туристите нямат право да снимат дамите, да вдигат шум, както и да употребяват алкохол и наркотични вещества.За гидовете, чиито подопечни не спазват правилата са предвидени глоби от 190 и 950 евро, а ако нарушенията се натрупат, могат и да загубят разрешителното си. Не става ясно обаче какво става, ако туристите искат да се възползват от услугите на дамите в кабинките в емблематичния квартал.  ", "date": "2018.02.10", "title": "Забраняват на туристите да се вторачват в платените момичета в квартала на червените фенери в Амстердам"}
{"url": "http://www.cross.bg/greshka-greshki-minyti-1567517.html", "text": "/КРОСС/ На 60-о място се класира най-добре представилата се българка в старта на 7,5 км по биатлон на Олимпийските игри в Пьонгчанг.Това бе Емилия Йорданова, която преодоля дистанцията за 23:50.00 минути, след като направи само една грешка в стрелбата.От другите наши представителки в спринта Даниела Кадева завърши на 72-ра позиция с 3 грешки в стрелбата, Десислава Стоянова е 76-а с 5 грешки, а Милена Тодорова е 84-та с 2 грешки.Общо стартираха и завършиха 87 състезателки.Шампионка стана германката Лаура Далмайер () с време 21:06.2 минути без допусната грешка на огневия рубеж. Среброто отиде за норвежката Марте Олсбу (1 грешка), изостанала с 24,2 секунди, а бронзът при чехкинята Вероника Виткова (1 грешка и изоставане от 25,8 с).След първия ден, в който започнаха да се раздават медали в класирането поведе Холандия 1 златен, 2 сребърни и 1 бронзов медал.Пълен комплект взеха холандките в бързото пързаляне с кънки на 3000 метра, като шампионка стана Карлай Актеректе.Холандия добави и едно сребро в шорттрека при мъжете на 1500 метра, където пък златният медал отиде за домакините от Реп. Корея и Лим Хиоюн, който постави и олимпийски рекорд.За деня остава само състезанието в ски скоковете на малката (нормалната) шанца, където ще се представи и Владимир Зографски. ", "date": "2018.02.10", "title": "Женският ни биатлон започна с 60-о място в Пьонгчанг"}
{"url": "http://www.cross.bg/septemvri-doverie-bulgariya-1567518.html", "text": "/КРОСС/ \"Подкрепяме България да се присъедини към Шенген и искаме да похвалим усилията и постигнатото от премиера Борисов и от екипа му по отношение на прилагането на необходимите политики, за да се реализира това членство, но е необходимо да се свърши още малко работа от всички заинтересовани, включително и в България\". Холандският премиер Марк Рюте каза тези думи по време на краткото си посещение в София тази седмица. Холандия е сред страните в Европейския съюз, които не дават политическо съгласие за влизането на България в Шенген, въпреки че страната отдавна е изпълнила техническите критерии.Докато едни журналисти очакваха думите на Рюте, други проследиха поредното съдебно заседание срещу арестувания и вече отстранен от длъжност кмет на община Септември Марин Рачев. На пръв поглед няма нищо общо между двата сюжета. Но някои детайли от кметската история дават изчерпателен отговор на въпроса защо част от западните партньори на България все още нямат доверие на нашите правоохранителни и правораздавателни институции. Просто е: нямат доверие, че българските власти могат и искат да хващат бандити. И се страхуват, че от службите ни може да \"тече\" информация, а от всичко това да пострадат и те.Прокурори и антимафиоти нахлуват в сградата на община Септември и извеждат кмета Марин Рачев. Обвиненията са две - за умишлена безстопанственост и за сключване на неизгодна сделка. По-късно прокуратурата споменава 14 фирми на негови близки, които са спечелили поръчки за над 13 милиона лева. Говорителката на главния прокурор говори за схема за \"източване на общината\", която описва така: кметът дава поръчки на фирми, управлявани от негови роднини, но обслужвани от една счетоводна кантора. Съдът отстранява кмета, а той е освободен с рекордна гаранция от 250 хиляди лева, която обжалва. Един от съобщените детайли е, че в дома на Рачев са открити секретни документи от ДАНС, свързани с разработки срещу купуване на гласове.Проблемите в тази история са поне два. Първият е, че информациите за реалностите в община Септември не са от вчера. Още миналата година публикации в медиите разкриха част от схемите. Една от тях - роднина на кмета купува нива и я продава на общината 115 пъти по-скъпо. На няколко пъти граждани организираха протести и сигнализираха редица институции за корупция в Септември. Но дълго време не последва нищо. Държавата се задейства чак сега. Да, по-добре късно, отколкото никога, но усещането за кампанийност е натрапчиво. Вторият проблем е, че когато службите започнат да работят по някой случай, разработките им се озовават след това на нощното шкафче на разследваните.Само преди няколко месеца община Септември отново беше в новините. Тогава личният пистолет на председателя на общинския съвет Лазар Влайков произвежда изстрел в ресторант. Резултатът: един труп. По-късно свидетели разказват за телефонен разговор между Влайков и районния прокурор, последван от експресно заключение на разследващите, че изстрелът е произведен от дете, което е взело пистолета. Хората започват да говорят и на бял свят излизат прекратени дела за побой от 2008 година и за намушкване с нож от 2012-а. Влайков веднъж е изключен от управляващата партия, но след това отново се оказва в листите и във властта.Моделът \"Септември\" не е монопол само на това населено място. Това е концентриране на властта в малки или по-големи мафиотски групи, които узурпират ресурсите на местната власт, оплитат в себе си общини, полиция и прокуратура, функционират на ръба между уличния бандитизъм и костюмираната корупция, а в замяна осигуряват гласове на управляващата партия. И ако чадърът над тези групи случайно някъде се пропука и службите започнат да ги разследват, все се намира кой да им изпрати предварително материалите от разследването. На тази система българите нямат доверие - показват го всички социологически проучвания. Как тогава европейските партньори да имат доверие?", "date": "2018.02.10", "title": "Моделът \"Септември\": затова нямат доверие на България"}
{"url": "http://www.cross.bg/subranie-narodnoto-parlamenta-1567519.html", "text": "/КРОСС/ Над 5500 граждани, повечето от които млади хора, посетиха Народното събрание в Деня на отворени врати на парламента. Инициативата на законодателната институция е по повод 139-ата годишнина от Учредителното събрание, съобщават от пресслужбата на парламента.В Народното събрание посетителите можеха да видят оригиналите на Търновската конституция, приета от Учредителното събрание на 16 април 1879 г., и на т.нар. Сребърна конституция - издадена през 1911 г. Гостите на институцията можеха да разгледат документалната изложба „Основите на българския парламентаризъм\", пленарната зала, както и постоянната експозиция, свързана с историята на Народното събрание.Между 10 и 30 минути изчакваха желаещите да се снимат на мястото на председателя на Народното събрание и да докоснат звънеца, с който се откриват и закриват заседанията на парламента. Гражданите проявиха интерес към местата, които заемат в пленарната зала президентът, министър-председателят и членовете на Министерския съвет. Имаше и такива, които „провериха\" как работи системата за гласуване, разговаряха помежду си на местата, на които обичайно стоят народните представители или „даваха\" изявления за представителите на медиите.Заместник-председателят на Народното събрание Емил Христов посрещна най-нетърпеливите посетители, сред които бяха ученици от столичното 129-то училище „Антим І\" и студенти по право. Той разговаря с младежите и изрази увереност, че те отново ще посетят законодателната институция.", "date": "2018.02.10", "title": "Над 5500 души посетиха Народното събрание в Деня на отворените врати"}
{"url": "http://www.cross.bg/grigor-chetvurtfinalite-dimitrov-1567514.html", "text": "/КРОСС/ Григор Димитров ще стартира участието си в турнира в Ротердам срещу японеца Юичи Сугита. Това отреди жребият за първия кръг от надпреварата в зала, която е от сериите ATP 500.Първата ни ракета спечели и двата си мача срещу този съперник, като за последно двамата премериха сили на четвъртфиналите в Синсинати, където Григор се наложи с категоричното 6:2, 6:1.Българинът, който пропусна турнира в София поради контузия в рамото, ще е поставен под номер 2 в схемата, като пред него е единствено Роджър Федерер.При успех над Юичи Сугита, на осминафиналите съперник на Григор Димитров ще е победителят от двубоя между Филип Крайнович (Сърбия) и Феликс Оже-Алиасим (Канада).На четвъртфиналите потенциални съперници на най-добрия ни тенисист са седмият поставен Лука Пуй от Франция, Андрей Рубльов (Русия), Дамир Джумхур (Босна и Херцеговина) или полуфиналистът от София Мариус Копил (Румъния).В спор за място на финала световният номер 4 може да срещне Давид Гофен. Именно белгиецът елиминира Григор на четвъртфиналите в Ротердам миналата година. ", "date": "2018.02.10", "title": "Григор Димитров започва срещу японец в Ротердам"}
{"url": "http://www.cross.bg/dyshi-avtobys-honkong-1567521.html", "text": "/КРОСС/ Най-малко 19 души са загинали и други десетки са ранени при инцидент с двуетажен автобус в Хонконг, съобщава news.bg.Инцидентът се разиграл до град Тай По.Полицията съобщи, че 17 мъже и 2 жени са загинали при катастрофата.На този етап не е ясна причината за инцидента. Рядко се случват подобни инциденти в Хонконг, тъй като общественият транспорт е един от най-добре поддържаните в света.Въпреки това има няколко трагични инцидента с доста жертви в последните 15-ина години. През 2003-та двуетажен автобус се сблъска с камион и падна от мост. Тогава загинаха 21 души. През 2008 г. 18 души загинаха при друг инцидент с автобус. През 2012 г. 39 души изгубиха живота си при катастрофа на високоскоростен ферибот с лодка за развлечение.", "date": "2018.02.10", "title": "Поне 19 души загинаха при катастрофа на автобусв Хонконг"}
{"url": "http://www.cross.bg/defekti-karnobat-finansova-1567502.html", "text": "/КРОСС/ Проверка на място на жилищна сграда на бул. „България\" № 1 в Карнобат направи Управляващия орган на Оперативна програма „Региони в растеж\" 2014 - 2020 във връзка с разпространената в медиите информация за недобро състояние на саниращи се жилищни сгради в града, съобщават от Министерството на регионалното развитие и благоустройството. Сградата се реновира в рамките на проект „Повишаване на енергийната ефективност в жилищния сектор в град Карнобат\", финансиран от оперативната програма, в който са включени общо 16 жилищни блока.В резултат на проверката е установено, че строително-монтажните работи по сградата са временно спрени поради неподходящи метеорологични условия. Като доказателство е представено писмо  на  Националния институт по метеорология и хидрология и Заповедна книга със заповед на проектанта по част „Архитектура\", съгласувано със строителния надзор и инвеститорския контрол, за спиране на всички дейности, които ще компрометират качественото изпълнение на обекта. Като мотив за това е посочено, че заради високата влажност на въздуха, ниските температури и евентуалното замръзване на шпакловката или мазилката могат да предизвикат дефекти.Поради незавършените дейности по покривната конструкция и неблагоприятните климатични условия са констатирани течове по тавани и стени в жилищата от последните етажи.Като временна мярка за спиране на течовете е изискано от бенефициента - Община Карнобат, да се покрие цялата покривна конструкция, включително стрехите, с  полиетиленово фолио, до настъпване на благоприятни условия за окончателно завършване на работата по нея. Преди стартиране на строителството общината ще трябва да предприеме и всички законови мерки съобразно нормативните изискванията в областта за отстраняване на строителните дефекти, настъпили в резултат на консервацията на строежа. В същия срок от бенефициента е изискано да възложи на фирмата-изпълнител извършване на допълнителни строително-ремонтни работи за отстраняване на виновно допуснатите грешки, недостатъци, както и всички появили се дефекти по части от домовете на живущите.Отправените към бенефициента препоръки и тяхното изпълнение са обект на последващ контрол от страна на УО на ОПРР, като при констатирано неизпълнение или при липса на нужното качество ще бъде наложена финансова корекция върху стойността на отпуснатата безвъзмездна финансова помощ по проекта.", "date": "2018.02.10", "title": "Община Карнобат трябва да отстрани допуснатите заради незавършено саниране дефекти по жилищна сграда в града"}
{"url": "http://www.cross.bg/nato-varna-korabi-1567499.html", "text": "/КРОСС/ Три кораба на НАТО, които понастоящем патрулират в Черно море, акостираха във Варна. Това е втората постоянна военноморска група патрулни кораби на НАТО (SNMG2) под командването на комодор Майкъл Ътли от Кралските военноморски сили. Групата е в състав от флагмански кораб HMS DUNCAN (кораб на Кралските ВМС), TCG GAZIANTEP (кораб на турските ВМС) и ROS REGELE FERDINAND (кораб на румънските ВМС), съобщава БГНЕС.Преди посещението си във Варна групата посети Констанца и проведе учения с румънския военноморски флот. SNMG2 е една от четирите групи кораби, които съставляват морската част на силите за отговор на НАТО и които притежават уменията да гарантират достъпа до морските пътища и пристанища по време на криза.Групите участват в различни многонационални учения заедно със съюзниците и партньорите от НАТО, за да подобрят оперативната си съвместимост и да поддържат военните си умения. Флагманският кораб на групата, HMS DUNCAN, е шестият и последен разрушител тип 45, който влиза в състава на кралските Военноморски сили на Великобритания.Той е построен в един от корабостроителните заводи на британската отбранителна компания BAE Systems през 2010 г. и пуснат на вода през септември 2013 г. Корабът носи името на Адам Дънкан, който води битката срещу флота на Холандия, разгромявайки го при Кампердаун на 11 октомври 1797 г.Корабите провеждат рутинно посещение на пристанището във Варна, като част от засиленото присъствие на НАТО в Черноморския регион в подкрепа на националния суверенитет чрез колективна отбрана. Планираните дейности за посещението включват официални срещи с местните цивилни и военноморски власти и планиране на допълнителни съвместни учения на море за засилване на оперативната съвместимост с българския флот.", "date": "2018.02.10", "title": "Натовски кораби акостираха във Варна"}
{"url": "http://www.cross.bg/stoyanov-namalyava-kompaniyata-1567500.html", "text": "/КРОСС/ Българската компания NanoBoost предлага технологично решение, което би могло да спаси застрашените от забрана дизелови двигатели. Вече патентованият метод предвижда добавяне на наномодифицирани компоненти към дизеловото гориво. Това намалява чувствително отделяните сажди, въглероден диоксид, азотни съединения и въглеводороди, предава Automedia.Изобретението вече е тествано в лабораторията на Техническия университет във Варна, разкри основателят на компанията Юлиян Стоянов. Той представи метода си по време на 21-вия Европейски форум по екоиновации в София.NanoBoost оскъпява горивото, но това се компенсира от разхода, който намалява средно с около 5%, твърди Стоянов. В момента компанията му търси производител на горива, който да внедри технологията. ", "date": "2018.02.10", "title": "Българи измислиха по-чист дизел"}
{"url": "http://www.cross.bg/italiya-berlyskoni-partii-1567501.html", "text": "/КРОСС/ На парламентарните избори в Италия на 4 март, вътрешното министерство допусна 75 партии от близо 100 изявили желание за участие, съобщава БНР. Проучванията сочат като първа партия движението \"Пет звезди\", но като коалиция начело е Силвио Берлускони. Ако убеди две трети от колебаещи се избирателни райони в някои от областите, може и да успее да спечели изборите, е мнението на експерти.В дясното политическо пространство на първо място е \"Форца Италия\" на най-опитния в предизборни кампании политик от над 25 години насам Силвио Берлускони. Той  няма право да бъде премиер, тъй като очаква решение на съда в Страсбург по негова жалба относно закон в Италия, забраняващ на лица, осъждани за укриване на данъци да заемат обществени служебни места. Въпреки това, името му е изписано като кандидат-премиер на символа на партията. Коалиция с него е  \"Братя на Италия\" - израз от химна на Италия. Негов кандидат е Джорджа Мелони, която основа тази партия през 2013 година отцепвайки се от Берлускони, но иначе в негова опора при необходимост. Другият му  коалиционен партньор е \"Северна лига\" с лидер Матео Салвини, който е с амбиции за премиерския пост. Берлускони не е много съгласен и смята да иска за Салвини поста министър на вътрешните работи, като същевременно сондира терена за свой представител като министър-председател. Четвъртата опора на Берлускони е \"Ние с Италия\" на християндемократите.В лявото политическо пространство са управляващите демократи с кандидат Матео Ренци. Подкрепа ще имат от отцепилите се от тях преди няколко месеца и основали  партии - \" Гражданска популярност\" на здравния министър Беатриче Лоренцин, \"Заедно-Италия Европа\", съставена от социалисти, Федерацията на зелените и други, както и тази на председателя на Сената Пиетро Грасо - \"Свободни и равни\".На индивидуален успех се надява движението \"Пет звезди\" с кандидат за премиер 31-годишния Луиджи Ди Майо. За изборите той се представя с нова емблема под надслов \"Блогът на звездите\". ", "date": "2018.02.10", "title": "75 партии се явяват на изборите в Италия"}
{"url": "http://www.cross.bg/bolnitza-ortopedichnoto-ryse-1567503.html", "text": "/КРОСС/ Полицията в Русе изяснява причините за пожар станал в ортопедичното отделение на университетска болница \"Канев\". Сигналът е подаден около 5 часа сутринта от медицинския персонал.По всяка вероятно пожарът е предизвикан от 57-годишен лежащо болен пациент, който не е спазил забраната за тютюнопушене в болницата, запалил е цигара и е заспал, съобщава БНР.Огънят е унищожил ортопедичното легло, а стаята ще остане за известно време неизползваема, тъй като се нуждае от основен ремонт.Тепърва ще се изчисляват щетите за болницата, а пациентът е преведен за лечение в болница \"Медика\", тъй като има изгаряния по тялото от втора и трета степен. ", "date": "2018.02.10", "title": "Пожар в болница в Русе"}
{"url": "http://www.cross.bg/detskite-poreden-gradini-1567505.html", "text": "/КРОСС/ Родители излязоха на протест в Бургас в събота. Недоволството им е срещу вербалната и физическа агресия срещу деца в детските градини и ясли, предава Нова тв.Преди седмица се появи пореден запис от скрита камера, запечатал кадри с такова насилие в  детска градина \"Брезичка\" в морския град. Така за пореден път беше поставен въпросът за поставянето на камери, които да следят действията на учителите и техните помощници.Майките и бащите настояват още за намаляване на броя на децата в групите, ранно пенсиониране на преподавателите, които работят с малки деца, както и мандатност на директорите на детските заведения.Очаква се тези дни протести да се проведат в още 12 български града, сред които Варна, Пазарджик, Плевен. ", "date": "2018.02.10", "title": "Родители протестираха срещу агресията в детските градини"}
{"url": "http://www.cross.bg/putya-politziyata-myasto-1567504.html", "text": "/КРОСС/ Мъж загина при тежка катастрофа тази сутрин на пътя Русе-Бяла, край втория разклон за град Две могили. Това съобщиха от полицията в крайдунавския град.Сигнал за инцидента е подаден в 8,24 часа. Веднага на място са пристигнали екипи на полицията и на Спешна помощ.Пикап \"Опел Комбо\", шофиран от 57-годишен мъж, се включва от разклона за Две могили по главния път. В същото време е блъснат от пътуващия към Русе тежкотоварен камион с турска регистрация. При удара двете превозни средства излизат извън пътя.Шофьорът на пикапа загива на място, а водачът на камиона не е пострадал.Причините за инцидента се изясняват. Движението по пътя не е затруднено. ", "date": "2018.02.10", "title": "Тежка катастрофа на пътя Русе - Бяла взе жертва"}
{"url": "http://www.cross.bg/gavin-dzhon-psiho-1567506.html", "text": "/КРОСС/ Американският актьор Джон Гавин, известен с ролята си в психологическия трилър \"Психо\" (1960) на Алфред Хичкок, почина на 86-годишна възраст, съобщава TMZ.Той се спомина в дома си в Бевърли хилс, след като от години страдаше от левкемия. Причина за смъртта обаче са усложнения след прекарана пневмония.Джон Гавин е най-известен именно с ролята си в култовия \"Психо\", а друга знаменателна негова роля е като Юлий Цезар в \"Спартак\" (1960) на Стенли Кубрик.Гавин бе президент на американската Гилдия на филмовите актьори от 1971 до 1973 г. и посланик на САЩ в Мексико от 1981 до 1986 г. ", "date": "2018.02.10", "title": "Почина звездата от \"Психо\" Джон Гавин"}
{"url": "http://www.cross.bg/vidin-vruzka-botevgrad-1567508.html", "text": "/КРОСС/ През март Агенция \"Пътна инфраструктура\"  ще стартира обществената поръчка за избор на изпълнител на участъка Мездра - Ботевград  от път I-1 (E-79). Общата дължина на отсечката е 33 км и е част от направлението Видин - Ботевград. През втората половина на годината ще бъдат обявени процедурите за строителство и надзор на още 52 км - от Видин до Ружинци.  През 2018 г. ще стартират тръжните процедури за изграждането на общо 85 км по пътя. Проектите ще се изпълняват със средства от републиканския бюджет. Въпреки че от началото на годината досега това беше многократно заявявано, АПИ прави това уточнение по повод искания на жители от региона, които и днес блокираха участък от път Е-79 и възпрепятстваха пътуването на шофьорите.С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик от Дунав мост 2.Новото трасе в отсечката от Видин до Ружинци да се отделя от път І-1 на около 500 м след пътния възел с път ІІ-14 за Видин- Връшка чука и да се развива изцяло по нов терен. Пътят ще преминава източно от Новоселци и Слана Бара, по-нататък между Дунавци, Търняне и Синаговци. Продължавайки към гр. Димово трасето ще минава на изток от Ивановци и ще пресича път ІІІ-141 между гара Срацимир и с. Срацимирово. След това ще продължава между с. Вълчек и съществуващата ж.п.линия Видин - София. По-нататък трасето ще пресича съществуващия път І-1, ще обхожда гр. Димово от запад и отново ще пресича съществуващия път І-1. Продължавайки към с. Ружинци новия път ще минава на юг от първокласния път между селата Медовница и Орешец. След това отново ще пресича път І-1 и изнасяйки се на север от І-1ще завършва преди с. Ружинци при км 58+128.В участъка ще има 5 пътни възли, чрез които новото трасе ще се свързва с пътната мрежа и с населените места в региона. Това са:•  п. в. „Видин\" - при отделяне от околовръстния път на гр. Видин;•  п. в. „Дунавци\" - при пресичането с път ІІІ-1413 за връзка с гр. Дунавци и Синаговци и Грамада;•   п. в. „Кула\" - при пресичането с път ІІІ-141 за връзка с гара Срацимир и с. Срацимирово и от там към Грамада;•  п. в. „Макреш\" - при пресичането с път за с. Вълчек и от там за връзка с път ІІІ-1403 към Макреш. Този пътен възел ще се ползва и за връзка с гр. Димово;•  п. в. „Бела\" при пресичането с път І-1 за връзка за гр. Димово, Скомля и Бела.Предвидени са и пресичания с път ІІ-12 за връзка с гр. Видин и гр. Брегово и с път ІІ-14 за връзка с гр. Видин, с Войница, гр. Кула и ГКПП „Връшка чука\".За намаляване на шума ще бъдат монтирани и шумозащитни съоръженияпо участъците от трасето, които са в близост до населените места.Отсечката Мездра - Ботевград ще бъде с две платна с по две ленти за движение в посока. Трасето ще следва съществуващия път, като се развива по нов терен в участъците, обхождайки селата Люти дол, Типченица, Новачене и Скравена. Ще бъдат изградени редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра\", „Дърманци\", „Ребърково\", „Люти дол\", „Скравена\" и „Ботевград\". Предвидено е построянето на селскостопански надлези, прощадки за отдих и т. н.Път I-1 (Е-79) Видин - Ботевград е приоритетен проект в инвестиционната програма на АПИ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус\", „Тракия\" и „Струма\". Трасето, което ще се изгради е с обща дължина 167 км. Предвидено е през 2019 г. да стартират тръжните процедури за строителството на всички участъци от направлението. ", "date": "2018.02.10", "title": "През март стартира обществената поръчка за изграждането на първия участък от пътя Видин – Ботевград"}
{"url": "http://www.cross.bg/konventziya-ryse-istanbylskata-1567507.html", "text": "/КРОСС/ Граждани се събраха пред Народното събрание за протест срещу Конвенцията на Съвета на Европа срещу домашното насилие, предава БТВ.Демонстрантите твърдят, че документът е „гавра с българските деца\" и ще ги принуди да изучават „сатанински понятия\" като „джендър\" и „социален пол\".„Призоваваме прокуратурата да разследва пропагандата на гей, лесбийски и хомо технологии чрез филми и печатни издания\", заяви пред камерата на bTV организаторът на мероприятието Румен Дечев.Той беше категоричен, че заедно със съмишлениците си ще продължи с протестите, докато подписът на България под документа не бъде оттеглен.Организаторите отправиха апел към управляващите:\"Осъзнайте се, не извършвайте това национално предателство. Рано или късно народът ще ви потърси отговорност\", предупреждават организаторите.По-късно през деня от 18 часа пред НДК \"Национална съпротива\" организира национално шествие под надслов \"Не на истанбулската конвенция\".В Русе от 16 ч. също ще се проведе митинг - шествие срещу ратифициране на Истанбулската конвенция. Шествието е организирано от християнската общност в Русе и фондация \"Възстанови живот \".Шествието ще тръгне от паметника на Альоша, през центъра, ще стигне до Община - Русе, където всеки, който иска, ще може да участва в подписка, в която да изрази своето несъгласие с ратифицирането на Истанбулската конвенция. ", "date": "2018.02.10", "title": "Протест срещу Истанбулската конвенция пред парламента"}
{"url": "http://www.cross.bg/beshe-rabota-shengen-1567491.html", "text": "/КРОСС/ Посещението на холандския министър-председател в България беше важно, защото то дойде, малко след като германският канцлер Ангела Меркел намекна, че България може да получи отстъпки за Шенген. Това заяви в интервю за предаването \"Събота 150\" на програма \"Хоризонт\" Весела Чернева, директор на Софийския офис на Европейския съвет за външна политика.„Посещението на холандския премиер тук беше намек, че наистина много работа е свършена, но има още много работа за вършене. Този сигнал, че Холандия трябва да бъде убеждавана все още, беше много важен, за да имаме реалистична представа за това какъв е дебатът в Европа. Нека да не забравяме, че именно Холандия направи референдум за нещо толкова неважно за нея като споразумението за асоцииране с Украйна и в крайна сметка го блокира за доста време. Можем да си представим нещо толкова чувствително като разширяването на Шенгенската зона, че със сигурност няма да мине незабелязано от холандското общество.В момента Шенген не работи, защото доста от страните-членки са вдигнали своите национални граници и докато не се стигне до решение за това как Европа да се справи с молбите за убежище, няма да може да се види съществено разширяване на Шенген\", коментира Чернева. ", "date": "2018.02.10", "title": "Весела Чернева: Посещението холандския премиер беше важно, но показа, че има още много работа за вършене"}
{"url": "http://www.cross.bg/izrael-siriya-iran-1567465.html", "text": "/КРОСС/ Напрежението между Израел, Иран и Сирия ескалира в ранните часове на съботния ден. Ирански дрон първо бе свален от израелските ВВС, след което пък те тръгнаха да атакуват цели в Сирия и изтребител F-16 беше свален, съобщават световните агенции.Първоначално израелските ВВС са били вдигнати по тревога заради навлизането на ирански дрон през Сирия. Машината е била прехваната от щурмови  хеликоптер, който в последствие я е унищожил, става ясно от информация на израелската телевизия „Ай 24 Нюз\".В отговор е била организирана операция срещу обект в Сирия, за който в Тел Авив смятат, че се използва от Иран за контрол над разузнавателните безпилотни апарати. Според Джонатан Конрикус от израелското военно ведомство атаката е била съпроводена с „мощен сирийски зенитен огън\", в резултат на който двуместен изтребител F-16 е бил поразен, но се е разбил на собствена територия.Пилотите са успели да катапултират и са в безопасност.Сирийската държавна информационна агенция САНА съобщава, че ПВО на базата е успяло да удари повече от един израелски самолет.Това е един от редките случаи, в които Израел признава участието си в авиоудари на сирийска територия. Повечето от по-ранните атаки бяха насочени срещу членове на групировката „Хизбулла\", която активно сътрудничи на режима на Башар ал-Асад.Атаката на Израел продължи, дори и след като бе свален изтребителя. Военновъздушните сили на страна предприеха „широкомащабни набези в отговор на огъня от по-рано\", както съобщиха от израелското военно командване. Поразени са общо 12 цели, които според Израел са на Иран.\"Израелски изтребители атакуваха сирийските системи за ПВО и ирански цели в Сирия. 12 цели, включително три ПВО-батареи и 4 ирански цели, които са част от иранското военно присъствие в Сирия, бяха атакувани\", обявиха от израелската армия.От сирийската държавна агенция САНА обявиха, че противовъздушна отбрана е \"отговорила нова израелска агресия\", но не се пояснява в какво се изразява отговорът. Според информацията новият израелски въздушен удар е край столицата Дамаск, а предишният е нанесен в централната част на страната. В съобщението се казва, че са чути експлозии в район близо до столицата. Говорител на израелската армия заяви, че Иран и Сирия \"си играят с огъня\". Агенция \"Франс прес\" отбелязва, че това е най-сериозната конфронтация между Израел и Иран от началото на войната в Сирия през 2011-а.„Иран е агресор. Той изпрати безпилотен летателен апарат с военна мисия, нарушавайки суверенитета на Израел. Армията за отбрана на Израел е готова за всякакъв сценарий и призовава Иран и Израел да прекратят агресията\", допълни прессекретарят на израелските въоръжени сили Йонатан Конрикус.Заради ситуацията по границата израелският премиер Бенямин Нетаняху свика консултативен съвет по сигурността.", "date": "2018.02.10", "title": "Напрежение! Масирани атаки на Израел в Сирия, изтребител беше свален"}
{"url": "http://www.cross.bg/siriya-sili-afrin-1567490.html", "text": "/КРОСС/ На пръв поглед изглежда, че един въздушен удар на бойната авиация на САЩ като този от 08 февруари в сирийската провинция Дейр ез-Зор след нападение на проправитествени сирийски милиции върху контролиран от съюзническите кюрдски Сирийски демократични сили, не заслужава голямо внимание. Та нали както коалицията на САЩ, така и Русия и авиацията на Сирия нанасят често такива. Да, но в този момент, на това място и при тази разстановка на сблъскващите се сили, картината е много по-сложна и води до важни изводи.След като значителна част от силите на \"Ислямска държава\" бяха физически разгромени и създадени зони за деескалация, различните играчи на терен започнаха да оформят свои територии на влияние. Турските въоръжени сили с подкрепа на 25 000 армия от ислямистки групировки нахлу в провниция Африн и води боеве с кюрдските отряди за народна защита /YPG/, същите, които са ядрото на подкрепяните от САЩ Сирийски демократимни сили /СДС/, нападнати в района на газовото находище Коноко, което предизвика ответния удар на американските ВВС.А именно СДС с подкрепата на САЩ освободиха тези богати на природни ресурси райони в провинция Дейр ез-Зор, които до август 2016 г. бяха под контрола на \"Ислямска държава\". Но не върнаха нефтените и газови съоръжения на законния им собственик- сирийската държава.Съдейки по броя на проправителствените милиции - 500 души и въоръжението им - включително средно-тежко, целите на операцията им е била сериозна. Впрочем това са т.н. доброволчески отряди, влючващи местни племена, а не редовна сирйска армия, както съобщаваха някои медии, което поражда въпроса, дали е била несъгласувана акция или умишлена провокация, която да покаже, как ще се държат САЩ в такъв случай.В поведението на страните заслужават внимание следните особености:САЩ не защитиха кюрдските YPG от  нападението на коалиционния партньор Турция в областта Африн, но реагираха светкавично с военна сила в защита на същите кюрдски YPG,  в състава на подкрепяните от тях СДС от проправителствените сирийски милиции.Сирийското правителство не защитава засега открито кюрдите в Африн, които го помолиха за помощ, но оставя свободни коридори за тяхното снабядаване през контролирани от правителствената армия райони. Същевременно подхожда агресивно срещу YPG /СДС/, ако има, разбира се, пръст в акцията на доброволческите отряди. Това подсказва, колко много ще зависи поведението на Дамаск спрямо кюрдите от проамериканската им ориентация.Турция гледа с недоверие на обещанието на САЩ да прекрати въоръжаването на кюрдите, защото вижда точно в този момент, че в съседен Иракски Кюрдистан американците продължават военната подготовка на кюрдските пешмерги след кратко прекъсване през октомври миналата година, въпреки конфликта между Ербил и Багдад.Агументите на страните за своите действия не са убедителни. В изявлението на Централното командване от американска страна се изтъкват две неща: нарушаване на някаква граница на „тяхна зона\" и  „правото на самоотбрана\". Да, има тяхно политическо заявено желание за областта източно от Ефрат, но няма конкретно споразумение или подписан документ. А вторият аргумент силно напомня този на Турция за „самоотбрана\" от кюрдите в Африн, въпреки че е съседна страна и действа в нарушение на международното право. Дамаск пък иска разпускане на СДС, което автоматически означава да освободят района, но този  път като че ли не набляга толкова на факта относно незаконното пребиваване на американските ВС в Сирия, отчитайки може би договорките на Русия.Интересите на САЩ и на сирийското правителство очевидно са към нефтените и газови находища. САЩ биха могли да ги използват като средство за натиск върху Ассад, докато държат под контрол например трите основни нефтени полета в региона / Tabiyeh, al-Isba и al-Omar/. Освен това, очаквано се ангажират с по-силно военно присъствие и задълго в Сирия, след като в Ирак бяха поставени под натиск от свързаните с Техеран и Дамаск шиитски милиции, както и от шиитското население. Но за тях най-важно остава противодействието на иранското влияние в двете съседни страни.При създалата се ситуация могат да се направят следните изводи:Първо, последните събития водят до увеличаване на напрежението между САЩ и Русия и между сирийските кюрди и правителството в Дамаск в един важен за страната етап за намиране на мирно решение.Второ, САЩ демонстрират твърдост и решимост както да останат в Сирия, така и да отстояват интересите си, които на този етап се свеждат до запазване средствата за натиск и поддържане на страната в нестабилност, докато режимът на Ассад е на власт. Както в Ирак, така и в Сирия за САЩ е по-важна не \"Ислямска държава\", а да не се допусне шиитските милиции да увеличат своята мощ. На срещата на НАТО през юли 2018 г. ще се постави въпроса за ангажиране на Алианса с американските планове за дългосрочно присъствие в Ирак, а може би и в Сирия.Трето, сирийските кюрди са пред важен избор и не са преодолели опасенията си, че ако се оттеглят от съюза си със САЩ и се сближат отново с режима в Дамаск, няма да получат необходимата подкрепа за автономия.Четвърто, паралелно със ставащото в Северна Сирия и Дейр ез-Зор, масло в огъня наливат:-  заканите на Ердоган за силно разширяване на операцията в Сирия;- доставените на 29/30 януари и използвани вече на 02 и 04 февруари, модерни ракетни установки с ракети с обсег от 3700 м за прокси-армията от ислямистки групировки, участващи в турската операция в Африн;- сигналите за използване на химическо оръжие срещу кюрдите в Африн;- продължаващите периодични въздушни удари на ВВС на Израел срещу позиции и обекти на сирийската армия;- прехвърлянето на повече сили със специално назначение от руското военно командване след сваляне на руския самолет СУ-25, които участват активно в боевете в Идлиб и Алепо;- нарастването на  протестите в Европа срещу войната в Африн. Ердоган отстъпва, като освобождава арестувани за критики срещу войната;- безпрецедентните дезинформационни кампании, които изкривяват обективната картина на ставащото в региона.Нараства опасността от военни сблъсъци /например на турските прокси-сили от ислямистки групировки с подкрепяните от САЩ Сирийски демократични сили в Манбидж/, а също така на инциденти и провокации. На политическото поле на преден план ще излязат споровете за модерното въоръжение, попаднало в ръцете на терористите /ракетата „Стингър\", с която бе свален руския самолет/ и  взаимните обвинения за използване на химическо оръжие, каквото безспорно има, но информациите за това са напълно противоположни или липсват такива /например за идентифицираните снаряди M1R RKT68 с химически заряд и двигатели, изработвани във Франция и Великобритания, изстреляни от район ана Рал Ел-Айн по позициите на 853-ти батальон, 124 пехотна брпигада от сирийските правителствени войски/.Пето, събитията в Африн и в Дейр ез-Зор мобилизират усилията на всички страни за търсене на решение: САЩ изпращат следващата седмица държавния секретар Тилерсън и съветника на президента в Турция за обсъждане на двустранните отношения  и препоръчаното на турската страна ограничаване на операцията в Африн.Русия, Турция и Иран излежда са се договорили в същия момент /08.02.2018 г./ да проведат нова среща на лидерите, този път в Истанбул, за да обсъдят проблемите, довели до нарастване на напрежението.Пред тях стоят обаче не само въпросите с военните ангажименти в Сирия, а как ще реагират на проекта на групата западни страни /САЩ, Франция, Великобритания, Саудитска Арабия, Йордания/ за преразглеждане на преговорния процес в Женева, с който обезценяват резултатите от Конгреса на сирийските народи в Сочи и посочват нов дневен ред, започващ с избори, за каквито страната не е готова, оттегляне на Ассад и т.н.Общо взето сирийският покер протича много тревожно и не изключва сериозни изненади за сигурността в региона и ангажиментите на великите и регионални сили. ", "date": "2018.02.10", "title": "Сирийският покер заплашва със сериозни изненади"}
{"url": "http://www.cross.bg/zakona-godini-vasilev-1567489.html", "text": "/КРОСС/ Държавата не взема никакви мерки за сигурността на регион София-област. Това заяви в студиото на „Тази събота\" бившият шеф на полицията ген. Васил Василев във връзка с нападението над униформени в Ихтиман и последвалата акция там.„Преди една години е имало също такъв случай, в който циганите са счупили коли на МВР - камъни, тояги... В коя държава полицията е подложена на такива издевателства? 20 и толкова години създаваме една прослойка хора, които директно газят закона - не плащат данъци, не плащат ток, женят се на 10-12 години, имат собствено правосъдие, строят незаконни сгради\", коментира генералът, който припомни, че е бил началник и на ОДМВР-София.Той беше категоричен, че трябва да има истинско върховенство на закона и „при първата незаконна лопата да идва държавата, да казва „няма да строиш\" и да ти взема лопатата\".По отношение на видеото с гавра със задържан в РУ-Ихтиман, Василев заяви, че би проучил случая и би наказал замесените, но не би прибегнал до уволнения, „защото това ще е победа на тези, които са срещу закона\".Във връзка с разследваното спиране от КАТ на кола на НСО с първата дама в нея, генералът коментира, че при извършено нарушение и гардовете на властта трябва да бъдат спирани. ", "date": "2018.02.10", "title": "Ген. Василев: Създаваме една прослойка хора, които директно газят закона"}
{"url": "http://www.cross.bg/otkrivaneto-beshe-vreme-1567493.html", "text": "/КРОСС/ Организаторите на Зимните олимпийски игри в Пьонгчанг станаха жертва на кибератака по време на церемонията по откриването.Това принуди организаторите да изключат сървърите и доведе до хаос в главния пресцентър на Игрите, съобщава dnes.bg.Домакините съобщиха, че неидентифицирани хакери са проникнали в системата, която е изключена от съобщения за сигурност. Вследствие на това и официалният интернет сайт на Олимпиадата беше спрян временно, но в събота беше възстановен и работи нормално.  ", "date": "2018.02.10", "title": "Кибератака срещу олимпийските игри по време на откриването"}
{"url": "http://www.cross.bg/otkyp-pari-mikrobysa-1567495.html", "text": "/КРОСС/ Екшън с филмов сюжет се разигра във френския град Лион.Дръзки крадци отвлякоха дъщерята на шофьор на ван, превозващ големи суми пари, и поискаха като откуп съдържанието на микробуса.Издирването на крадците продължава, а плячката им може да достигне 26 милиона евро, съобщава \"Дарик\".В четвъртък вечер във френския град двама мъже се представят за водопроводчици и отвличат млада жена от апартамента ѝ. Свързват се с баща ѝ, който работи за швейцарска компания, превозваща пари между фирми и банки, и искат откуп. Бащата идва с микробуса на посоченото място - паркинг на границата със Швейцария.\"В 19:45 ч. ванът, който е бил по доставки, се отклонява от магистралата и стига до паркинга. Трима въоръжени мъже изпразват съдържанието на вана и бягат със спортна кола\", разказва говорителят на полицията Жан-Кристоф Сутрел.Отвлечената дъщеря е намерена край пътя. Извършителите са изключително организирани и подготвени и са планирали прецизно атаката, каза още говорителят на полицята. ", "date": "2018.02.10", "title": "Похитители взеха откуп от 26 милиона евро след отвличане във Франция"}
{"url": "http://www.cross.bg/protestirashtite-e-vidin-1567497.html", "text": "/КРОСС/ Протестиращите блокираха главен път Е-79 при Видин, съобщава „Фокус\".Протестът се провежда за трета поредна събота с искане за незабавно решение на Министерския съвет за стартиране на процедурите по изграждане на магистрала Видин-София и тунел под Петрохан.След като оставиха колите си в локални пътни участъци край шосето протестиращите се събраха на паркинга пред бившите химически заводи при изхода на града в посока София. Посрещна ги колона от полицаи и жандармеристи, които трябваше да ги спрат, за да не блокират пътя. Без да се стига до сблъсъци протестиращите заобиколиха служителите на реда и излязоха на главен път Е-79, който към момента е блокиран и преминаването по него е преустановено.След 3 часа, в които движението бе спряно, блокадата падна едва към 15 часа, а протестиращите се оттеглиха заради пристигането на новия митрополит на Видинската епархия Даниил.От областната управа вече обявиха, че протестите са незаконни, а от София до Видин ще има ново трасе на скоростен път, допълва БНТ. Още следващия месец ще стартира процедурата по избор на изпълнител за направлението Мездра - Ботевград, а през втората половина на годината и за участъка на територията на Видинска област.Ще започне и предпроектно проучване за тунел под Петрохан. Организаторите на протеста от Гражданско обединение „Единни за промяна\" казват, че не вярват на обещания, и искат решение на Министерския съвет за незабавно стартиране на процедурите, а строителството да бъде завършено през 2021 година.  ", "date": "2018.02.10", "title": "Протестиращи блокираха международния път Е-79 край Видин"}
{"url": "http://www.cross.bg/sotzialen-fond-evropeiiskiya-1567492.html", "text": "/КРОСС/ Близо 1,5 млрд. евро ще инвестира Европейския социален фонд (ЕСФ) в България до 2020 г. С националното съфинансиране сумата се увеличава до 1,7 млрд. евро. С този ресурс всяка година се реализират проекти за създаване на нови работни места, подобряване на условията на труд, повишаване на уменията и знанията на работещи и безработни, превенция на ранното отпадане от училище, осигуряване на стипендии за студенти, ограмотяване на възрастни, подпомагане на икономически неактивни, хора с увреждания, самотни родители, многодетни майки, съобщава novini.bgПрез 2018 г. по линия на ЕСФ оперативната програма „Развитие на човешките ресурси\" ще финансира програма „Работа\". По нея се очаква да бъдат наети около 10 000 безработни от близо 200 общини, в които безработицата е над средната за страната. Със средства от ЕСФ ще се насърчава предприемачеството и ще се гарантира отпускането на нисколихвени кредити до 50 000 лв. за стартиращи фирми и социални предприятия. Ще продължи и подкрепата за създаване на мрежа от качествени социални услуги, които да осигурят по-добра грижа и условия за живот на децата и младежите, настанени в социални домове.Над 180 хиляди души са получили подкрепа от Европейския социален фонд от 2014 г., когато започна настоящият програмен период. Близо 45 000 безработни са намерили препитание, а други над 40 000 младежи са започнали първата си работа или са преминали през обучение или стаж по проекти, финансирани по оперативната програма „Развитие на човешките ресурси\" през последните 3 години. За същия период над 48 000 хора с увреждания и възрастни, които не могат да се обслужват сами са получили личен, домашен или социален асистент.През миналия програмен период (2007-2013 г.) всеки десети българин е участвал в проекти, финансирани по оперативна програма „Развитие на човешките ресурси\". Чрез тази подкрепа в България са създадени 140 000 работни места, а над 400 000 души са преминали курсове за професионално обучение и са станали по-конкурентоспособни на пазара на труда. В периода 2007-2013 г. по проекти, финансирани чрез Европейския социален фонд са подобрени условията на труд в над 1400 фирми, създадени са близо 150 центъра за настаняване от семеен тип, 56 000 деца бяха върнати в образователната система, а близо 20 000 възрастни завършиха програми за ограмотяване.Търсенето на възможности за продължаване на подкрепата от ЕСФ и след 2020 г. е приоритет на Българското председателство на Съвета на ЕС. Първата стъпка в тази посока ще е организирането на международна конференция за бъдещето на Европейския социален фонд на тема „Инвестиции в хората - пътят напред\" на 15 и 16 февруари в София. Целта на конференцията е да се превърне в платформа за изразяване на позиции и идеи по темата, както и за идентифициране на основните тенденции за бъдещото финансиране на инвестициите в развитието на хората. В конференцията ще участват над 350 представители на институции на ЕС, национални, регионални, местни публични органи, социални партньори, организации на гражданското общество, академични среди и други заинтересовани страни. ", "date": "2018.02.10", "title": "Европа ни дава 1,5 милиарда евро за нови работни места и ограмотяване"}
{"url": "http://www.cross.bg/subranie-narodnoto-konstitytziya-1567498.html", "text": "/КРОСС/ Ученици от столичното 129-то училище „Антим І\" и студенти по право бяха първите посетители в Деня на отворени врати на Народното събрание. Инициативата на законодателната институция е по повод 139-годишнината от Учредителното събрание.Заместник-председателят на Народното събрание Емил Христов посрещна най-нетърпеливите посетители.\"Имам удоволствието да ви поздравя с „добре дошли\" на едно място, което изпълва с гордост всеки българин, обърна се той към младежите. Уверен съм, че всички българи обичаме своята история, уважаваме дедите си и пазим спомена за тях\", отбеляза Емил Христов и покани младежите след време отново да посетят Народното събрание. По думите му в парламента не само се полагат основите на българската държава и се приемат закони, но и се създава български дух.Емил Христов показа на учениците оригиналите на Търновската конституция и на Сребърната конституция - издадена заради приети промени в основния закон на 9 юли 1911 г. и наричана така за това, че нейната корица е от ковано сребро с позлата.\"Знайте, че днес сте се докоснали до светиня, защото с основание се гордеем с Търновската конституция, която събира в себе си най-доброто от тогавашната европейска мисъл\", подчерта Емил Христов. По думите му много от нейните разпоредби са актуални и днес.Заместник-председателят на Народното събрание изведе младежите през официалния вход на институцията. Той им показа надписа, изписан на фасадата ѝ - „Съединението прави силата\", и ги призова да помнят този завет на дедите ни и отново да се върнат в Народното събрание.В Деня на отворени врати, който ще продължи до 16.00 часа, гостите на парламента ще могат да видят освен оригиналите на Търновската конституция и на Сребърната конституция - издадена през 1911 г. и документалната изложба „Основите на българския парламентаризъм\". Посетителите ще могат да разгледат пленарната зала на Народното събрание, както и постоянната експозиция, свързана с историята на законодателната институция. ", "date": "2018.02.10", "title": "Ученици и студенти \"щурмуваха\" парламента в Деня на отворени врати"}
{"url": "http://www.cross.bg/sportisti-zname-koreya-1567494.html", "text": "/КРОСС/ Фен от САЩ разгърна руското знаме по време на откриването на Олимпийските игри в Пьонгчанг, Южна Корея. Американецът искаше да подкрепи спортисти от Русия, които не бяха поканени на игрите.Филип Вахуда дойде на Олимпийските игри от Оукланд (Калифорния) и ето как той коментира действията си:\"Искам да подкрепя Русия, защото не ѝ позволиха да изпрати най-добрите си спортисти  на Олимпиадата,  като Виктор Ан и Антон Шипулин. Считам, че те трябваше да бъдат тук\".„Исках да покажа солидарност към  руските спортисти. Много е неприятно, когато в продължение на четири години усилено се готвиш за олимпиадата, а след това си лишен от правото да представляваш  своята страна без твоя вина\", допълни Филип Вахуда. ", "date": "2018.02.10", "title": "Американец развя руското знаме на Олимпиадата"}
{"url": "http://www.cross.bg/facebook-haresvam-sotzialnata-1567496.html", "text": "/КРОСС/ Facebook тества въвеждането на нов бутон за изразяване на неодобрение в социалната мрежа. Той обаче няма да е така дълго чаканата от потребителите възможност за нехаресване на постове, а ще е начин да се отбелязват съмнителни коментари и за тях да се подава сигнал до компанията.Интернет гигантът потвърди официално, че провежда тест и уточни, замисълът е бутонът да се използва само за отбелязване на съмнителни коментари под публични постове. Потребителите няма да виждат колко пъти е използван бутонът, пише \"Дарик\".Натискането на експерименталното виртуално копче скрива коментара, а след това се появява въпрос дали той е бил обиден, подвеждащ или несъстоятелен.Най-важното е, че използването му ще изпраща сигнал на Facebook. Тестът се провежда сред малка група потребители в САЩ. Бутонът се използва само за публични публикации, каквито са новинарските статии, не и в групови постове или на профилите на публични личности. Бутон \"не харесвам\" е една от най-желаните възможности за реакция в социалната мрежа, но Facebook не се предава. Преди време изпълнителният директор и съосновател на компанията Марк Зукърбърг заяви, че социалната мрежа не трябва да се превръща във форум за гласуване с да или не.\"Бутонът \"харесвам\" наистина е ценен, тъй като е начин бързо да изразиш положителна емоция, когато някой сподели нещо. Хората ни питат за бутон \"не харесвам\", защото искат да са в състояние да кажат, че нещо не е хубаво. Не смятаме обаче, че това е нещо хубаво за света. Няма да го направим. Не мисля, че има нужда от механизъм да се гласува във Фейсбук, дали дадена публикация е хубава или лоша. Не мисля, че това е ценно за обществото.\"При последните промени в бутони, Facebook въведе емотикони за реакции, с които даде на потребителите възможност да изразят тъга, гняв, любов, изумление или да се разсмеят. ", "date": "2018.02.10", "title": "Фейсбук тества нов бутон"}
{"url": "http://www.cross.bg/koreya-chen-yn-dzhe-in-1567523.html", "text": "/КРОСС/ Лидерът на Северна Корея Ким Чен-ун покани президента на Южна Корея Мун Дже-ин да посети Пхенян в най-скоро време. Това съобщи в събота на брифинг пред медиите в Сеул представител на администрацията на южнокорейския лидер, предава ТАСС.Според неговите думи, „съответстващото устно послание е предадено на Мун Дже-ин от Ким Йо Чжон\" - сестрата на Ким Чен-ун, която влезе в състава на високопоставената делегация от Северна Корея на проведените в събота преговори между двете страни.„Специалният посланик Ким Йо Чжон предаде на Мун Дже-ин писмо, както и устна покана от председателя Ким Чен-ун да посети Северна Корея в удобно за него време, като е добавил, че неговото желание е да се срещне с президента Мун възможно най-скоро\", заяви представителят на администрацията.Според съобщение от южнокорейската агенция Yonhap, в отговор южнокорейският лидер е обещал да посети Пхенян „след създаването на необходимите условия\". ", "date": "2018.02.10", "title": "Пробив - Ким Чен-ун покани президента на Южна Корея Мун Дже-ин в Пхенян"}
{"url": "http://www.cross.bg/bolnite-sedmitza-varitzela-1567487.html", "text": "/КРОСС/ Бум на болните от варицела в Пловдивска област. 151 са болните от шарката, съобщиха от Регионалната здравна инспекция.За последната седмица има 61 нови случая, предходната са били 20.Заразените със скарлатина пък са 18.Острите респираторни заболявания отбелязват спад - от 541 за предишната седмица са намалели на 493.В момента училищата под тепетата са в грипна ваканция, която бе обявена със заповед на кмета Иван Тотев. В понеделник, когато трябва да бъдат подновени занятията, директорите ще броят отсъстващите. ", "date": "2018.02.10", "title": "151 болни от варицела в Пловдивско"}
{"url": "http://www.cross.bg/medal-finishira-shampionka-1567488.html", "text": "/КРОСС8 Първият златен медал от Зимните олимпийски игри в Пьонгчанг отиде в Швеция. Спечели го Шарлоте кала в дисциплината скиатлон15 км (7,5 км класически стил + 7,5 км свободен стил) в ски бягането.Шведката финишира за 40:44.9 минути и остави зад себе си защитаващата титлата си и действаща световна шампионка Марит Бьорген (Норвегия), която финишира втора на 7.8 секунди разлика.Так Бьорген пропусна да стане първата състезателка по ски бягане с три поредни олимпийски титли в една дисциплина.Бронзвият медал бе спечелен от финландката Криста Пармакоски, която изостана със само 10.1 секунда от новата олимпийска шампионка. ", "date": "2018.02.10", "title": "Първият златен медал от олимпийските игри е за Швеция"}
{"url": "http://www.cross.bg/momo-kral-godina-1567480.html", "text": "/КРОСС/ Карнавалът в Рио де Жанейро беше официално открит.По традиция началото на празника бе отбелязано с връчването на символичния ключ на града от кмета Марсело Кривела на т. нар. крал Момо - домакина на карнавала, предава БТВ. Всяка година специално жури избира висок и пълен мъж, който да е в ролята на крал Момо.Карнавалът има и своя кралица, която ще бъде придружена от принцеси. Те се определят също чрез гласуване.Централното събитие на карнавала е конкурсът-парад на школите по самба на самбадрома „Маркиз де Сапукаи\". Дванадесет школи ежегодно се борят за званието победител в надпреварата.За първи път тази година водеща танцьорка на една от най-големите школи ще бъде чужденка - британката Саманта Флорес. ", "date": "2018.02.10", "title": "Откриха фестивала в Рио"}
{"url": "http://www.cross.bg/kaliforniya-poyavi-predava-1567478.html", "text": "/КРОСС/ Светещ планктон се появи край бреговете на Калифорния, предава БТВ.Фотографът Джордж Кригер засне видео и снимки на разцъфналия фитопланктон - микроскопични организми, които се хранят с разтворените във водата вещества под въздействието на слънчевата светлина, предава БТВ.Явлението се появи в крайбрежния град Биг Сър в Калифорния.  ", "date": "2018.02.10", "title": "Светещ плактон грейна край бреговете на Калифорния"}
{"url": "http://www.cross.bg/subranie-bilo-predstaviteli-1567483.html", "text": "/КРОСС/ На 10 февруари 2018-а отбелязваме 139 години от свикването на Учредителното събрание, с което е поставено началото на парламентарния живот у нас. То е било открито в сградата на бившия турски конак във Велико Търново, където тогава пристигат 229 български народни представители. Тяхната основна задача била създаването на най-важния държавнически документ - Конституцията. И до днес в музея „Възраждане\" в старата столица са запазени някои от личните вещи на депутати, както и звънецът, с който са били откривани заседанията.Първото Народно събрание било открито от руския императорски комисар княз Александър Дондуков-Корсаков. За председател на Учредителното събрание бил избран екзарх Антим I, а в него участвали 229 български народни представители, чиято задача била да изработят конституцията и да изберат столица.„Всички учредители имат едно усещане, че правят нещо изключително, уникално. От друга страна тежкото усещане, че българската общност, която вече е било призната за такава, но на пет части по силата на Берлинският договор. Така, че това е най-силното вълнение как да се справим с това разпокъсване\", коментира пред БНТ историкът проф. Петко Петков.По онова време се оформили две политически групи, които поставят основата на първите политическите партии у нас - либералната и консервативната.„Първият им сблъсък е какво ще правим с покъсаното отечество и там се появяват първите течение между депутатите - едните са готови да преустановят събранието, за да се постигне национално обединение, а другите предлагат да се направи един мемоар, един протест и да се работи по основният закон\", допълва проф. Петков.Учредителното събрание изработва конституция, която остава в историята с наименованието \"Търновска конституция\" и провъзгласява българската държава за конституционна монархия с еднокамарен парламент, а основният закон на държавата е подписан на 16 април 1879 година от всички народни представители. ", "date": "2018.02.10", "title": "139 години парламентарен живот в България"}
{"url": "http://www.cross.bg/chikago-sredniya-detroiit-1567479.html", "text": "/КРОСС/ Силни снеговалежи станаха причина за отмяната на над 1500 полета в Средния запад на САЩ, съобщават световните агенции, цитирани от БТВ.Повечето от анулираните полети са на големите международни летища в Чикаго и Детройт. Ръководствата им са изкарали над 280 снегорина за почистване на пистите. Авиокомпаниите пререгистрираха билетите от отменените полети за други дати без доплащане.Националната метеорологична служба на САЩ публикува предупреждение за студове и снеговалежи, касаещи около 23 милиона души в Средния Запад.\"През уикенда ще вали повече сняг, отколкото за същото време в предишните две зими\", каза кметът на Чикаго Рам Еманюъл.По прогнози на синоптиците в Чикаго може да се натрупа над 20 см снежна покривка, а в Детройт - от 15 до 23 см.„Си Ен Ен\" отбеляза, че от 1884 г. в Чикаго снежната покривка е била над 30 см само 9 пъти.", "date": "2018.02.10", "title": "Сняг парализира Средния Запад на САЩ, отменени са над 1500 полета"}
{"url": "http://www.cross.bg/prirodni-strategiya-destinatzii-1567482.html", "text": "/КРОСС/ Министърът на регионалното развитие и благоустройството Николай Нанков и зам.-министър Деница Николова ще бъдат домакини на Седмия годишен форум на Дунавската стратегия, който ще се проведе на 18 и 19 октомври в София. Техни гости ще са трима еврокомисари - по регионална политика Корина Крецу, по образование, култура, младеж и спорт Тибор Наврачич и по цифрова икономика и цифрово общество Мария Габриел, както и над 600 участници - министри, представители на различни институции, бизнеса и неправителствения сектор.Водещата тема на форума ще е регионалният туризъм като генератор на икономически растеж и ключов фактор за справяне с екологичните, социално-икономическите и демографските предизвикателства. Очаква се широко да се дискутират възможностите за привличане на публични и частни инвестиции в туризма, както и използването на финансови инструменти.Дунавският регион е една от най-перспективните туристически дестинации в Европа. На територията му има уникални природни дадености, които могат да привличат туристи от цял свят - това са Трансгранични влажни зони, сред които езерата Калараш - Сребърна, Сухая - Комплекс беленски острови, Бистрец - Остров Ибиша и други. В  малка България например има 9 обекта, включени в списъка на ЮНЕСКО за опазване на световното културно наследство: 2 природни и 7 архитектурни. Богати на исторически, културни и природни забележителности са и останалите дунавски държави, затова ще бъде обсъдено създаването на общи туристически продукти, културни коридори и маршрути. Целта е да бъдат привлечени повече туристи от далечни дестинации като Япония, Китай и Австралия, за които посещението на една единствена държава от региона не е оправдано поради големите разстояния.  ", "date": "2018.02.10", "title": "София посреща трима еврокомисари на Годишния форум на Дунавската стратегия"}
{"url": "http://www.cross.bg/chrez-natzionalniya-myzeii-1567485.html", "text": "/КРОСС/ Непоказани уникати от периода, когато сме били под Османско власт представи Националния исторически музей в изложба. Иновативната експозиция беше открита от новия директор на музея доц. д-р Бони Петрунова.Уникалните образци в изложбата обединяват църковното с народното изкуство. Те са създадени в най-тъмния период от нашата история. Време, когато няма българска държава и църква и когато единствено вярата крепи българския народ. Затова религиозното отражение, дори върху накитите, е много силно.„Най-често изобразявани са Св. Георги, който е най-големият убиец на злото, който предпазва от злите сили и Св. Богородица, която е покровителка на жените, на майките, на семейството. Те са изобразявани чрез седеф, чрез изковаване, чрез други техники в златарството\", обяснява Димитър Василев - етнолог в Националния исторически музей.Изложбата показва също икони на светци покровители на занаятчии. Именно те основно са дарявали средства за икони и църкви.Акцент в изложбата са четири кутии, в които монаси са събирали дарения за църквите и манастирите. Те са от манастир в днешна Гърция и са изключително изящни, изработени са от сребро с позлата, с инкрустирани скъпоценни камъни и кована релефна украса. ", "date": "2018.02.10", "title": "Непоказвани уникати от XV-XIX век представя Националния исторически музей"}
{"url": "http://www.cross.bg/avtomobili-firmi-putishta-1567471.html", "text": "/КРОСС/ През почивните дни се очаква влошаване на времето и силни ветрове в Западна и Североизточна България. Прогнозата на метеоролозите е, че в нощта на събота срещу неделя в тези части от страната и във високопланинските райони дъждът ще преминава в сняг, съобщават от Агенция \"Пътна инфраструктура\". Възможни са виелици и снегонавявания от бурен североизточен вятър. Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция\". Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори.Областните пътни управления и снегопочистващите фирми работят на 24-часов режим. В готовност за поддържане на републиканските пътища са около 3000 машини.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.02.10", "title": "АПИ предупреждава: През почивните дни се очаква дъжд и сняг. Шофьорите да карат внимателно!"}
{"url": "http://www.cross.bg/godina-vestnik-keler-1567486.html", "text": "/КРОСС/ \"Български вицепремиер нападна грозно евродепутат за критиките й към властта\", пише в заглавие на първата си страница вестник \"Сега\". Изданието коментира, че съпредседателката на групата на \"зелените\" в Европарламента Ска Келер си е навлякла гнева на управляващите заради критиките си за корупцията в България и участието си в екопротестите в защита на Пирин. Вицепремиерът Валери Симеонов разпрати вчера до български и чужди официални институции и медии протест от името на ръководството на партия \"Национален фронт за спасение на България\" под заглавие \"Да намажем ските на Ска Келер\". Симеонов поиска експулсирането на Ска Келер от България и иронизира вътрешнополитическата обстановка в Германия, допълва \"Сега\".Цигари с повишени цени вече са по магазините\", съобщава вестник \"Труд\". Различните марки поскъпват с между 10 и 30 стотинки. Повишението се дължи на на новия акциз за тютюневите изделия, който влезе в сила от началото на годината. В магазините цигари на старите цени ще се продават до изчерпване на количестватаа, обяснява всекидневникът.2 милиона фалшиви обаждания на тел. 112 са отчетени през миналата година, пише  \"Стандарт\". Изданието уточнява, че операторите са приели над 4 милиона обаждания, като най-много е имало към полицията - 47%, след това за спешна помощ.\"Местата в гробищата свършват\", пише в заглавие на първата си страница вестник \"24 часа\". Всекидневникът обяснява, че в софийските гробища има места само за година и половина, а в Пловдив за 2-3 години. 3 млн. лева отделя общината, за да почне отчуждаване на земи за разширение на Централните гробища. На етапи ще се добавят терени и към тези в \"Бакърена фабрика\" и \"Горна баня\".\"По един човек на всеки три дни са спасявали от Планинската спасителна служба към БЧК през миналата година\" - това сочат данни, предоставени на вестник \"Монитор\".  95 спасителни акции са били проведени в планината през 2017 година, като отделно е била оказана помощ при 2670 случая на ски писти. Според експерти най-честата грешка, която допускат хората, предприели поход в планината, е, че не преценяват добре физическите и психическите си възможности, уточнява \"Монитор\".", "date": "2018.02.10", "title": "Акценти в печата"}
{"url": "http://www.cross.bg/groba-zadyshnitza-vklyuchva-1567464.html", "text": "/КРОСС/ Днес е първата голяма Задушница, която отбелязва Православната църква преди Великия пост, който през тази година започва на 19 февруари. В съботния ден срещу Неделя Месопустна се извършва помен в чест на мъртвите.За помена се приготвя \"коливо\" - варено, подсладено жито. Българската традиция включва и хляб и вино. В по-ново време се прибавят дребни сладки и соленки. Поменът се прави на гроба, в църква или у дома.Обикновено на гроба свещениците извършват парастас, защото е по-кратък от панихидата, която е по-пространният молебен за упокоение на душите и включва повече молитви, както и четения от Евангелие и апостолски текст.Задушниците винаги са в събота, защото в седмичния празничен цикъл църквата е определила съботата за ден на покойните. На тези дни близките на починалите посещават гроба, преливат го с вино, прекадяват го с тамян и след това раздават на присъстващите жито и храна за \"Бог да прости мъртвите души\".На Месни заговезни, в неделя, с Евангелско четене се припомня картината на Страшния съд.През 2018 г. Задушниците са три - Задушница преди Неделя месопустна (10 февруари), Черешова задушница (26 май) и Архангелова задушница (3 ноември). ", "date": "2018.02.10", "title": "Голяма Задушница е"}
{"url": "http://www.cross.bg/yaiitzekletki-choveshki-etap-1567460.html", "text": "/КРОСС/ Учени за първи път постигнаха успех в отглеждането на човешки яйцеклетки в лабораторни условия от ранния етап в яйчниковата тъкан до пълна зрялост.Учените от Великобритания и САЩ мислят, че откритието им може да намери приложение при терапиите за регенеративна медицина и новите методи за лечение на безплодие, предава „Ройтерс\", цитирана от „Канал 3\". Те използваха проби от яйчникова тъкан, взета с биопсия, и успяха да получат от нея яйцеклетка.В предходни изследвания учените успяха да отгледат в лаборатория яйцеклетки на мишки до етап, в който се получи ново поколение, и успешно отгледаха човешки яйцеклетки извън тялото, като започнаха от сравнително късен етап на съзряване. Новата разработка е направена от специалисти от две болници в Единбург и от Центъра за човешко възпроизводство в Ню Йорк.\"Способността да отгледаме човешки яйцеклетки в лаборатория може да увеличи вариантите за лечение на фертилността. Сега работим върху оптимизирането на условията, в които се развиват яйцеклетките и изследваме доколко здрави са те\", каза Ивлин Тефлър, един от ръководителите на екипа.Независими експерти, които не са участвали в разработките, нарекоха важни откритията, но също предупредиха, че има още много работа, преди отгледаните в лаборатория човешки яйцеклетки да бъдат оплождани със сперматозоиди.\"Тези ранни данни показват, че това може да бъде осъществимо в бъдеще. Но технологията е в начален етап и е нужна много повече работа, за да се уверим, че е безопасна и оптимизирана. Трябва да се уверим дали тези яйцеклетки остават нормални по време на процеса и могат да бъдат оплодени, така че от тях да се формират ембриони, който да станат здрави бебета\", обясни преподавателят по ендокринология Али Абара от Имперския колеж в Лондон. ", "date": "2018.02.10", "title": "Отгледаха човешка яйцеклетка в лабораторни условия"}
{"url": "http://www.cross.bg/chasa-provede-sofiya-1567467.html", "text": "/КРОСС/ ***София. От 10.00 часа по повод 139 години от Учредителното събрание парламентът ще проведе Ден на отворените врати. Първите посетители ще бъдат посрещнати от председателя на Народното събрание Цвета Караянчева.***София. От 12.15 часа пред Народното събрание ще се проведе протест срещу Истанбулската конвенция.***София. От 16.00 часа в Литературен клуб „Перото\" ще се проведе дискусия на тема „За превода - практично. Програми и практики за подкрепа на превода\", организиран от Национален център за книгата - НДК.***София. От 18.00 часа пред НДК, „Национална съпротива\" организира национално шествие под надслов „Не на истанбулската конвенция\".***София. От 17.00 часа в Център за култура и дебат „Червената къща\" ще се състои класически концерт в изпълнение на деца.***София. От 19.30 часа в Арт център „Степния вълк\" ще бъде представена обща изложба под мотото „Любовта е...\".***Априлци. От 10.00 часа на пл. „Новоселско въстание\" ще започне > осмото издание на празника на сланината и греяната ракия в града.***Благоевград. От 09.00 часа в Американския университет ще се проведе Ден на отворените врати.***Благоевград. От 10.00 часа в Градска художествена галерия ще се проведе Международна изложба на котки.***Бургас. От 11.30 часа пред сградата на Община Бургас ще се проведе протест срещу агресията над деца.***Бургас. От 14.00 часа на борда на флагманския кораб HMS ENTERPRISE ще се състои пресконференция във връзка с посещение на група кораби на НАТО в Бургас.***Варна. От 11.00 часа на централен гробищен парк Варна ще бъде извършен помен в памет на приснопаметните Архиереи на епархията. Заупокойната молитва ще бъде отслужена от ставрофорен иконом Димитър Стоев - протосингел на Варненска и Великопреславска света митрополия и свещеници от града.***Варна. От 12.00 часа в Мол Варна ще започне Празник на любовта и виното.*** Велико Търново. От 11.00 часа на сцената на Театър ''Весел'' в салон на НЧ „Искра\"Ще бъде представен детският куклен спектакъл „Дядовата ръкавичка\" на ДКТ - град Габрово.*** Велико Търново. От 13.00 часа на Стадион „Ивайло\" ще бъде представен отборът на ФК „Етър ВТ\". Ще се състои контролна среща с „Литекс\" - Ловеч.*** Велико Търново. От 17.00 часа в хотел „Меридиан Болярски\" ще бъде отбелязан Деня на съсловната организация на магистър-фармацевтите и 11 години от учредяването на Българския фармацевтичен съюз. Ще присъстват председателят на съюза проф. Илко Гетов.***Велико Търново. От 18.00 часа в Клуб 7 ще се проведе среща с плувен клуб „Царевец-ВТУ\".***Видин./ с. Капитанци. От 11.00 часа заместник-кметът на Община Видин Венци Пасков ще бъде гост на празника Трифон Зарезан.***Видин. От 16.00 часа Видинският митрополит Даниил ще бъде посрещнат и приветстван на централния площад „Бдници\" от клира, миряните и обществеността на града. Оттам с лития всички ще се отправят към катедралния храм „Св.вмчк Димитър\", където ще се състои тържествената интронизация на новоизбрания Видински митрополит Даниил.***Горна Оряховица./с. Правда. От 12.00 часа в центъра на Правда ще почетат празника Трифон Зарезан с традиционно зарязване на лоза, след което ще продължат с конкурс за най-добро домашно вино и пелин.***Гоце Делчев./ с. Делчево. От 14.00 часа в Делчовския хан ще започне конкурсът за най-добър винопроизводител и производител на ракия.***Девин./ с. Кестен. От 12.00 часа председателят на Общински съвет - Девин Руси Чаушев и общинските съветници от ГЕРБ Велизар Шанов, Свилен Виденов и Венета Тодорова ще се срещнат с жители на с. Кестен в ресторанта на селото.***Девин./ с. Жребово. От 14.30 часа председателят на Общински съвет - Девин Руси Чаушев и общинските съветници от ГЕРБ Велизар Шанов, Свилен Виденов и Венета Тодорова ще се срещнат с жители на с. Жребово в ресторанта на селото.***Девин./ с. Триград. От 16.00 часа председателят на Общински съвет - Девин Руси Чаушев и общинските съветници от ГЕРБ Велизар Шанов, Свилен Виденов и Венета Тодорова ще се срещнат с жители на с. Триград в кметството.***Монтана./с. Сумер. В 12.00 часа Видинският владика Даниил ще посети село Сумер - първото населено място на границата на Видинска епархия.***Монтана. От 13.00 часа жителите на Монтана ще посрещнат Видинският владика Даниил на площад „Жеравница\".***Раковски. От 11.00 часа на пл. „Европа\" ще се проведе състезателно дефиле в рамктие на 18-то издание на Международния фестивал на кукерските и маскарадните игри, което ще завърши с парад и с представяне на участниците пред журито.***Русе. От 12.00 часа в зала 2Г 509 в Русенски университет „Ангел Кънчев\" ще се проведе уъркшоп на тема „Дигитализация на обекти\".***Русе. От 16.00 часа ще се проведе митинг-шествие срещу ратифициране на Истанбулската конвенция.***Стара Загора. От 18.00 часа в Зала „Байер\" ще бъде открита изложба живопис на Виторио Лофреда (Италия).***Шумен. От 15.60 часа в НЧ „Добри Войников - 1856\" ще бъдат наградени отличените във фестивала „Кино в длан\". ", "date": "2018.02.10", "title": "Събитията в страната на 10 февруари"}
{"url": "http://www.cross.bg/vyatur-oblachno-vecherta-1567469.html", "text": "/КРОСС/ Днес ще бъде облачно. Около обяд от югозапад ще започнат валежи, които до края на деня ще обхванат по-голямата част от страната. Ще се появи слаб източен вятър, който до вечерта ще се ориентира от изток-североизток, ще се усили и с него ще започне да нахлува студен въздух. Максимални температури между 5° и 10°, в София около 5°. Привечер и през нощта валежите ще продължат, като дъждът в Северна България и високите полета на Западна ще премине в сняг.Над Черноморието ще бъде предимно облачно. Вечерта ще завали по южното крайбрежие. Ще духа до умерен североизточен вятър, който вечерта ще започне да се усилва. Максималните температури ще са 7-8°. Температурата на морската вода е 6-7°. Вълнението на морето ще бъде 2-3 бала.Над планините ще бъде облачно с валежи от сняг, които постепенно ще се усилват. Ще духа умерен до силен югоизточен вятър. Максималната температура на височина 1200 метра ще е около 0°, на 2000 метра - около минус 5°.", "date": "2018.02.10", "title": "Облачно и с дъжд днес"}
{"url": "http://www.cross.bg/bivsh-prof-dimov-1567468.html", "text": "/КРОСС/ Татяна Лолова, актрисаДимитър Еленов, актьор и режисьорПроф. Димо Димов, цигулар, дипломат и политик, основател на квартет \"Димов\" и празниците на изкуствата \"Аполония\"Теодор Василев, служител в \"Хюндай\"Евгений Бакърджиев, вицепремиер в правителството на Ив. Костов, бивш депутатЕкатерина Гумнерова, публицист и киносценарист, бивш главен редактор на \"Списание за жената\"Искра Ангелова, тв водещаКалина Балабанова, бивш депутатПроф. Красимир Джидров, керамик и живописецКрасимир Гюлмезов, композитор и музикантНаталия Симеонова, тв водещаДимитър Асенов Бабански, банкер ", "date": "2018.02.10", "title": "Рождениците на 10 февруари"}
{"url": "http://www.cross.bg/srok-dvizhenieto-ogranicheno-1567470.html", "text": "/КРОСС/ Информация за състоянието на републиканските пътища към 05:30 ч. за 10.02.2018 г.І. МЕТЕОРОЛОГИЧНА ОБСТАНОВКА:Температурите са в интервала от -4° до +6°. Времето над по-голямата част от страната е ясно. Слаб до умерен вятър духа в областите Добрич, Разград и Смолян.  Пътните настилки са предимно сухи, а по високите и усойни места частично заледени и обработени. Намалена видимост поради мъгла до 100 м има в районите на Муселиево, Телиш и Българене-Свищов /обл.Плевен/ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на  пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т;- „Твърдишки\" - забранен за МПС над 10 т. Срок: целогодишно;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път II-99: Движението по път II-99 Крайморие - Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-992: Движението по път III-992 Парк Росенец - Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- От км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- От км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Временно е ограничено движението по път III-607 Велчево - Априлци, кв. Острец от км 59+155 до км 61+912 в чертите на град Априлци, поради провеждане на традиционния празник на сланината и греяната ракия на 10.02.2018 г от  10:00 до 15,00 ч.Обходен маршрут за транзитно преминаващите MПС:Направление Троян - Априлци: на път III-607 кръстовище ляво при км 70+780 в село Велчево, по път III-3505 от с. Велчево до с. Дебнево, по път III-404  от с. Дебнево до с. Градница, по общински път от с. Градница до с. Столът, по общински път GAB 1165 от с. Столът през с. Боазът до гр. Априлци.Направление Априлци - Троян: на път III-607 кръстовище дясно при км 59+155 по общински път GAB 1165 от гр. Априлци през с. Боазът до с. Столът, по общински път от с. Столът до с. Градница,  по път III-404  от с. Градница до с. Дебнево, по път III-3505 от с. Дебнево до с. Велчево и път III-357 до гр.Троян. Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.02.10", "title": "Актуална пътна обстановка за 10 февруари"}
{"url": "http://www.cross.bg/rysiya-evropeiiskiya-sferite-1567477.html", "text": "/КРОСС/ Русия, Германия и Европейската комисия подписаха финансово споразумение „Програма за трансгранично сътрудничество в региона на Балтийско море\", предава РИА „Новости\".Според данните на представителството на Европейския съюз в Русия сътрудничеството ще обхване сферите на запазването на морската екосистема, развитието на транспортните връзки и борбата срещу климатичните промени.Освен Русия и Германия в проекта участват и Финландия, Естония, Литва, Латвия, Швеция, Дания и Норвегия.Посланикът на Европейския съюз в Москва Маркус Едерер приветства подписването на споразумението, което според него доказва възможността на ЕС и на Русия да си сътрудничат и в настоящата геополитическа ситуация.„Това доказва, че в нелесните времена ЕС и Русия могат и са готови да си сътрудничат в сферите, където интересите съвпадат\", отбеляза дипломатът. ", "date": "2018.02.10", "title": "Русия подписа споразумение за сътрудничество с ЕС в Балтийско море"}
{"url": "http://www.cross.bg/sreshta-delegatziya-pens-1567476.html", "text": "/КРОСС/ Президентът на Южна Корея Мун Дже-ин се срещна с членове на севернокорейската делегация за Олимпийските игри, сред които бе и Ким Йо-чен - сестрата на лидера на КНДР Ким Чен-ун, съобща ва БТВ.Рядката среща се състоя в президентството в Сеул, след като делегатите от Пхенян изгледаха церемонията по откриването на Игрите.Сред присъстващите на срещата с Мун Дже-ин бяха 90-годишният церемониален държавен глава на КНДР - Ким Йон-нам, председателят на Националния спортен комитет на КНДР Чхуе Хуи и ръководителят на агенцията по междукорейски въпроси И Сон-гуон.По-рано той имаше кратка среща с генералния секретар на ООН Антониу Гутериш, който му е повторил своите очаквания и надежди, че всички страни в конфликта ще водят диалог, за да постигнат превръщането на Корейския полуостров в зона, свободна от ядрени оръжия.Кратката среща беше по време на вечеря, организирана по повод откриването на зимните олимпийски игри.Беше предвидено на нея американският вицепрезидент Майк Пенс да седи на една маса с южнокорейския президент Мун Дже-ин и с Ким Йон-нам. Пенс обаче се появи само за малко, за да поздрави някои от присъстващите, и си тръгна. От Синия дом - президентската резиденция в Сеул, заявиха, че той имал планирана среща с американските спортисти. Говорителката на Майк Пенс Алиса Фарах съобщи, че той се спрял при гостите на няколко маси на приема, „но не минал покрай севернокорейската делегация\".Посещението на севернокорейската делегация в южнокорейското президентство е първата от този род от август 2009 г. Ким Йо-чен е единственият член на управляващия род на Северна Корея, който посещава Южна Корея от края на Корейската война насам (1950 - 1953 г.), отбелязва ДПА. ", "date": "2018.02.10", "title": "Рядка среща в Сеул"}
{"url": "http://www.cross.bg/chestnostta-glava-purvata-1567463.html", "text": "/КРОСС/ Честността е първата глава от книгата на мъдростта.Томас Джеферсън ", "date": "2018.02.10", "title": "Честността е първата глава от..."}
{"url": "http://www.cross.bg/zapochva-sveta-purvata-1567461.html", "text": "/КРОСС/ На днешната дата през 1258 г. монголите опустошават Багдад, изпепеляват го и избиват 10 000 души.През 1799 г. след завладяването на Египет Наполеон започва поход за завладяване на Палестина.През 1824 г. Симон Боливар е провъзгласен за диктатор на Перу.През 1827 г. в Санкт Петербург е основана Военноморска академия.През 1840 г. британската кралица Виктория се омъжва за принц Алберт фон Сакс-Кобург-Гота.През 1867 г. Григорий VI е утвърден от Високата порта за Вселенски патриарх.През 1879 г. е открито Учредителното събрание в Търново.През 1883 г. в България влиза в сила първият закон за печата.През 1892 г. започва процес срещу Екатерина Каравелова - съпруга на политика Петко Каравелов, както и срещу още няколко други съпруги на политици-либерали по обвинение в предателство. Делото завършва с оправдателна присъда.През 1922 г. в САЩ е осъществено първото директно излъчване по радиото на цял симфоничен концерт.През 1931 г. Ню Делхи става столица на Индия.През 1935 г. в Северна Месопотамия са открити останките на най-стария известен в историята град, датиран отпреди 5700 години.През 1938 г. румънският крал Карол отменя конституцията и установява кралска диктатура.През 1942 г. американската звукозаписна фирма „Виктор\" пуска първата в света Златна плоча.През 1953 г. Народното събрание приема изменения в Наказателния кодекс и предвижда смъртно наказание за измяна на родината.През 1955 г. в САЩ е направена първата в света демонстрация на самолет с вертикално излитане.През 1986 г. в Палермо (Италия) започва най-големият съдебен процес срещу мафията с 474 обвиняеми.През 2006 г. в Торино (Италия) са открити XX-те Зимни олимпийски игри.Източник: Уикипедия", "date": "2018.02.10", "title": "10 февруари в историята"}
{"url": "http://www.cross.bg/tema-zashto-pirin-1567466.html", "text": "/КРОСС/ Нова телевизия, „Събуди се\"Тема: Франческа Келер срещу Ангел Джамбазки, в спор за Пирин. Защо германската евродепутатка дойде в София и поведе протеста в защита на Пирин?Тема: „Говори с Ива\": Стефан, синът на сръбската легенда Лепа Брена .Тема: Защо един младеж с диагноза аутизъм не може да си намери работ? Историята на Мишо, отличник в гимназията, но остава без работа заради диагнозата си.БТВ, „Тази събота и неделя\"Тема: Нешка Робева, за треньорската мисия в Германия и „междузвездните войни\" във „Фейсбук\".Тема: Гавра с арестант в РПУ-Ихтиман, кой е виновен? Коментар на бившия шеф на Националната полиция ген. Васил Василев.Тема: Стоян Георгиев и Петър Нанев: Златните правила в жерналистиката.Тема: Спомени за Нагано, надежди за Пьончан. Шампионът Екатерина Дафовска, 20 години по-късно.Тема: Влади Ампов - Графа, между любовните семейни уикенди и „Гласът на България\".Тема: Актьорът Ненчо Илчев: Истории зад кадър в „Столичани в повече\".Тема: За първи път: С червено кабрио до Марс. Сбъдва ли се мечата за туристическа разходка до Червената планета?  ", "date": "2018.02.10", "title": "В сутрешните блокове"}
{"url": "http://www.cross.bg/petkov-instityt-rymen-1567475.html", "text": "/КРОСС/ Премиерът лъже за ниските нива на контрабандата при цигарите. Това становище защити в ефира на БТВ Румен Петков - член на ИБ на АБВ. Той бе категоричен, че информацията на правителството лесно може да бъде опровергана от един бърз анализ на данните за официалния пазар на тютюневи изделия за последните около десет години.„Ще кажа много деликатно, че министър-председателят лъже юнашки. Започвам да оставам с впечатлението, че той започва да си вярва, че контрабандния дял на цигарите е около седем процента. Давам за пример две неща. Първо, около 2005-2008 година са облагани с акциз около 21-22 милиарда къса цигари, миналата година са около 13 милиарда. Е, ние считаме ли, че пушачите в България са намалели с 50 процента? Не ми изглежда достоверно. Второ, има един международен институт „Нелсън\", който е признат в цял свят, с холандско-американско участие и седалище в Ню Йорк. Очевидно ние сме го заобиколили този институт, а тук наши местни вносители, производители на цигари са правили това изследване. Тук има конфликт на интереси, очевидно. Не знам защо ние се лишаваме от услугите на института „Нелсън\", който е показал в цял свят не просто обективност, а и капацитет. Така че да твърдим ние, че пушенето в България е намаляло на половина, ми се струва несериозно. И да го кажем това, точно на холандския министър-председател, чиято държава е участник в този международен институт („Нелсън\" бел.ред),  ние просто се злепоставяме. Ако замеряме европейските си партньори с такива небивалици, то ние ще им покажем, че сме готови да институционализираме лъжата от името на правителството\".Румен Петков взе отношение и по темата за рокадата в ръководството на НСО и зачестилите напоследък твърдения, че в службата има напрежение и нередности. По думите му е видно, че върху структурата е оказван натиск през последните няколко месеца, без да се излагат ясни и категорични факти и аргументи пред обществото, което в случай като този е абсолютно необходимо.„Вицепремиер да каже, че службата ни е заплаха за висшите държавници - за мен е нихилизъм. Или той трябва да каже, че визира конкретно определени служители или обстоятелства. Но да излезеш и гръмотевично да кажеш, че НСО е заплаха за висшите ни държавници е безотговорно, нелепо и подло\", заяви той.Според Петков твърденията, че щатът на Националната служба за охрана е раздут, се правят без да се вземат предвид какви са задачите на това ведомство, което е ангажирано с охраната на политици, международни събития, както и на сгради на държавните институции като парламент, президентство и прочие.„Службата сигурно трябва да бъде преструктурирана, сигурно трябва да бъде оптимизирана, но трябва да се знае и че тя е нужна на държавата. Тя трябва да създава усещане за държавност и сигурност. Според мен е добре да бъде изготвен един вътрешен правилник, в който е изрично и ясно разписано какво не може да върши един служител на НСО, и какво може да върши, по време на работа и извън нея\". ", "date": "2018.02.10", "title": "Румен Петков: Премиерът лъже юнашки за контрабандата на цигарите"}
{"url": "http://www.cross.bg/haralampiii-ennata-sveta-1567462.html", "text": "/КРОСС/ Страдание на свети свещеномъченик Харалампий МагнезийскиСвети Харалампий пострадал в началото на III век при римския император Септимий Север (196-210 г.). Той бил епископ в гр. Магнезия, в Тесалия. Без да се страхува от гонението, смело проповядвал истинния Бог и се стараел да отвърне людете от поклонение на идолите. Той говорел:- Моят Цар Иисус Христос пратил пророците и апостолите, за да могат всички люде да се вразумят от тяхната проповед и да вървят неуклонно по пътя на правдата. Покланящите се на идоли предават душата си на смърт. А Иисус Христос чрез пророците и апостолите ни показват пътя към вечния живот, а не да вършим дела, които принасят на душата вечна гибел.Езическите власти уловили светия впископ и го довели при съдията, който дълго го увещавал да се поклони на идолите. Епископът решително отказал да се отрече от Господа Бога и тогава го предали на страшни изтезания. Стържели тялото му с железни нокти, докато го одрали жив, но старецът с търпение и мъжество понасял страданието и говорел на мъчителите:- Деца, благодаря ви, дето като стържете вехтото ми тяло, обновявате моя дух, който желае да се облече в нов, вечен живот.Виждайки изумиталната твърдост на стареца и чудесните прояви на Божията сила, множество езичници повярвали. Всички те започнали да славят истинския Бог и мнозина от тях били осъдени на смърт. Чудесно изцерено от раните си, св. Харалампий призовал езичниците да разберат истината, изцерявал болни и чрез силата Божия правел много чудеса.По повеля на императора той бил осъден на смърт. Когато го завели на мястото на наказанието, св. Харалампий дигнал ръцете си към небето и се помолил Богу за всички люде - да им даде телесно здраве и душевно спасение, като им умножи земните плодове.\"Господи, казвал той в молитвата си, - Ти знаеш, че човеците са плът и кръв. Прости им греховете и излей Твоята благодат над всички!\"След тая молитва светият старец предал душата си Богу, преди палачът да спусне меча върху него.Свети свещеномъченик Харалампий пострадал в 198 година на 113-годишна възраст. В памет на светите Енната, Валентина и ПавлаСветите мъченици Енната, Валентина и Павла приели мъченическа смърт от Фирмилиан, управителя на палестинската област. Света Енната произхождала от Газа*Речник, а света Валентина от околностите на град Кесария*Речник.Те и двете били девици. Пред съда на Фирмилиан първа изправили света Енната. При разпита тя мъжествено се обявила за християнка, заради което по нареждане на управителя отначало я подложили на жесток побой, а после я покачили на стълб и започнали да стържат тялото й.След нея довели при Фирмилиан света Валентина. Обвинявали я в непочитание към езическите богове и управителят й заповядал да принесе жертва на идолите. С тази цел я повели към езическия храм, който бил недалеч от съдилището. Въвели светицата в храма, а тя, вместо да принесе жертва на идолите, смело хвърлила камък върху жертвеника и се обърнала гърбом към горящия там огън. Тогава Фирмилиан се разярил и заповядал безжалостно да я бият по ребрата; после я осъдил на посичане с меч заедно със света Енната.Накрая, след всички, довели за мъчения света Павла. По заповед на управителя я подложили на най-различни мъки, но с помощта на Христовата благодат тя понесла страданията си с голямо мъжество и мъчителят заповядал да й отсекат главата с меч. Преди да изпълнят присъдата, тя принесла благодарност на Бога, поклонила се на християните, които били там, преклонила глава под меча и така предала духа си на Бога***.* Газа е разположена на брега на Средиземно море; в древността тя е била един от петте най-известни филистимски градове и е служила като предел за хананейците на юг от Палестина. От IV век Газа била вече християнски град, а през VII век била покорена от мюсюлманите. В днешно време от някога знаменитата Газа са останали само развалини, около които се намира нов град със същото име - един от цветущите градове на Палестина.** Кесария - голям град в Палестина, на Средиземно море, където са пребивавали римските прокуратори - представителите на римската императорска власт. Днес на мястото на Кесария има само развалини, покрити с диви растения. Бел.ред.*** Пострадали при Максимиан II Галерий, през 308 година. Бел.ред  ", "date": "2018.02.10", "title": "Задушница. Св. свщмчк Харалампий Чудотворец. Св. мчца Валентина"}
{"url": "http://www.cross.bg/yazovirite-nadzor-damtn-1567484.html", "text": "/КРОСС/ Общо 185 нарушения са установили инспекторите на Държавната агенция за метрологичен и технически надзор (ДАМТН) при проверки на водоемите на територията на Кюстендилска област, съобщават от институцията.В тази бройка влизат всички неизправности при проверките на водните съоръжения. Много от язовирите са с повече от едно нарушение. Значителна част от тях са предписания по документацията, уточниха от агенцията. От Държавната агенция за метрологичен и технически надзор (ДАМТН) продължават срещите с областните управители, на чиито територии има множество язовири. Целта е да се повишаване на вниманието към проблемните водоеми и да се увеличи превенцията и недопускане на инциденти, предизвикани от неправилното им стопанисване.На срещата в Кюстендил - първата за 2018 г., участваха председателят на ДАМТН Петър Горновски, неговият заместник ген. Кирил Войнов, областният управител Виктор Янев и кметът на общината Петър Паунов. По време на срещата бяха дискутирани предложенията на ДАМТН за промени в нормативната уредба. Обсъдено е и въвеждането на категоризация на язовирите в зависимост от обема и височината на стената. По този начин ще се освободи административен капацитет за много по-засилен контрол на по-проблемните и тези със сериозни обеми.  ", "date": "2018.02.10", "title": "185 нарушения при язовирите в Кюстендилско "}
{"url": "http://www.cross.bg/palestintzi-dzharar-izraelskite-1567481.html", "text": "/КРОСС/ Над 100 души пострадаха при сблъсъци между палестинци и израелци на Западния бряг и Ивицата Газа. Палестинците замеряха израелските войници с камъни и коктейли Молотов. Един палестинец е с опасност за живота, съобщава БНТ.Новата вълна на протести на палестинци е в отговор на убийството Ахмед Джарар, за когото се предполага, че миналия месец е убил равин. Джарар беше застрелян преди няколко дни по време на операцията по задържането му. ", "date": "2018.02.10", "title": "Над 100 ранени при сблъсъци между палестинци и израелските власти"}
