{"url": "http://www.cross.bg/profesii-mesta-rabotnite-1570706.html", "text": "/КРОСС/ До 2030 година 85 процента от работните места ще бъдат в професии, които все още не съществуват. Професии като готвач и таксиметров шофьор ще изчезнат и тези дейности ще се извършват от роботи. Това заяви главният изпълнителен директор на Софтуерния университет Светлин Наков на конференция \"Бъдещето на труда\", организирана в рамките на българското европредседателство, предава БНР.От изчезване са застрашени професии за нискоквалифицирани кадри.Светлин Наков каза:\"Много професии ще изчезват. Този процес ще се случва постепенно и бавно, както се е случвал в миналото. Аз очаквам една от много силно афектираните индустрии да бъде транспортът. Един ден автономните автомобили ще навлязат много силно в ежедневието. Първо в големите градове, а след това в по-малките градове, след това в по-изостаналите държави\".В близко бъдеще ще се родят нови професии, например треньори на роботи. Ще има нови работни места, свързани с грижата за възрастни хора. Еврокомисарят по заетостта Мариане Тейсен каза, че 90% от работните места изискват цифрови умения, и че такива умения имат само 4 от 10 европейци.  ", "date": "2018.03.21", "title": "Светлин Наков: До 2030 г. 85% от работните места ще бъдат в професии, които все още не съществуват"}
{"url": "http://www.cross.bg/repyblika-makedoniya-skopie-1570668.html", "text": "/КРОСС/ На 23 март, в Скопие, председателят на БСП Корнелия Нинова ще проведе среща с министър-председателя на Македония и лидер на СДСМ Зоран Заев. В делегацията на БСП участват заместник-председателите на левицата Деница Златева, Кирил Добрев, Владимир Москов; зам.-председателят на ПГ на БСП за БЪЛГАРИЯ Драгомир Стойнев и секретарят на парламентарната група Кристиан Вигенин.Програмата на посещението включва и срещи с представители на Българския културен център в Скопие, както и с Н.Пр. г-н Иван Петков, Извънреден и пълномощен посланик на Република България в Република Македония.П Р О Г Р А М А12:30ч.- 13:30ч. Среща с представители на Българския културен център Адрес: Културно-информационен център на Република България в Скопие, Р Македония, Скопие 1000, ул. \"Васил Гьоргов\" 514:00ч. - 15:00ч. Среща с Н.Пр. г-н Иван Петков, Извънреден и пълномощен посланик на Република България в Република МакедонияАдрес: Посолство на Република България, Златко Шнајдер, № 3, Скопjе16:00ч. Среща с г-н Зоран Заев, министър-председател на Република Македония и председател на СДСМАдрес: Централата на СДСМ,  ул. \"Бихаќка\" бр. 8 1000 Скопје, Република Македонија", "date": "2018.03.21", "title": "Корнелия Нинова ще се срещне с министър-председателя на Македония Зоран Заев"}
{"url": "http://www.cross.bg/danni-stana-dolara-1570704.html", "text": "/КРОСС/ Продължава скандалът около „Фейсбук\" заради изтичането на лични данни. Очаква се Марк Зукърбург да направи изявление в следващите часове.Заради скандала досега компанията губи 49 млрд. долара от стойността на акциите си.Казусът стана тема и в британския парламент. Пред депутатите премиерът Тереза Мей заяви, че няма договори между правителството и консултантската фирма „Кеймбридж аналитика\", която е обвинена в злоупотреба с лични данни на 50 млн. потребители и използването им в предизборната кампания на Доналд Тръмп.Един от бившите ѝ служители - Кристофър Уайли, разясни схемата.„Похарчихме повече от 1 млн. долара. Не беше евтино. Но с оглед на броя данни, които събраха, и качеството на тези данни, всъщност беше нещо, което стана бързо, относително евтино и с високо качество\", обясни Уайли.Скандалът породи вълна от призиви потребителите да закрият профилите си във „Фейсбук\". Към тях се присъедини и един от съоснователите на „УотсАп\" - Браян Актън. Медии обаче веднага изтъкнаха, че Актън е спечелил милиарди от продажбата на приложението си именно на Зукърбърг.  ", "date": "2018.03.21", "title": "Скандалът „Фейсбук“ продължава"}
{"url": "http://www.cross.bg/evropeiiskiya-mart-ychastva-1570661.html", "text": "/КРОСС/ Министър-председателят Бойко Борисов ще участва в заседанията на Европейския съвет, които се провеждат на 22 и 23 март в Брюксел.На 22 март държавните и правителствени ръководители на държавите членки ще обсъдят Единния пазар, Европейския семестър, социални въпроси, търговията и Западните Балкани преди срещата на върха в София на 17 май.Лидерите на ЕС ще проведат и заседание във формата по чл. 50 от ДЕС на 23 март. На него ще бъде обсъден напредъкът в преговорите с Обединеното кралство в контекста на Споразумението по оттегляне.Днес премиерът Борисов ще участва в Тристранната социална среща на върха, която се провежда в Брюксел. В нея участват председателите на институциите на ЕС и висшето ръководство на европейските социални партньори, както и министър-председателят на държавата, председателстваща Съвета. Основна тема на пролетната Тристранна социална среща е свързана с постигането на резултати в областта на Европейския стълб на социалните права.  ", "date": "2018.03.21", "title": "Борисов заминава за Брюксел, ще участва в заседания на Европейския съвет"}
{"url": "http://www.cross.bg/evro-godina-yanyari-1570676.html", "text": "/КРОСС/ През януари 2018 година платежният баланс на България е на дефицит в резултат най-вече на разширяване на негативното търговско салдо, показват данни на Българската централна банка.Балансът по текущата и капиталова сметка на България през януари е отрицателен и в размер на 123,2 млн. евро спрямо излишък за 36,1 млн. евро точно преди година (през януари 2017-а). В рамките на януари салдото само по текущата сметка е също отрицателно и възлиза на 139,6 млн. еввро (0,3% от прогнозния БВП) спрямо дефицит за 42,7 млн. евро (0,1% от БВП) в началото на 2017-а година.Търговското салдо на нашата страна през януари е отрицателно и в размер на 292,5 млн. евро спрямо дефицит за 154,8 млн. евро преди година, като износът на стоки се увеличава с 335,3 млн. евро (повишение с 18,4% спрямо януари 2017-а) до 2,1596 млрд. евро, но в същото време вносът нараства с 473 млн. евро (ръст с 23,9% спрямо първия месец на предходната година), достигайки размер от 2,4521 млрд. евро.Януарското салдо по услугите е положително и в размер на 111,8 млн. евро спрямо положително салдо за 94,5 млн. евро преди година. Капиталовата сметка е също положителна и в размер на 16,4 млн. евро спрямо позитивен баланс за 68,8 млн. евро през януари 2017-а година.Според данни на БНБ финансовата сметка през януари е положителна и в размер на 20,4 млн. евро при отрицателна стойност от 45,9 млн. евро точно година по-рано.Преките чуждестранни инвестиции в страната се повишават през януари с 62,4 млн. евро спрямо началото на 2017-а година и възлизат на 158,8 млн. евро. Най-големите нетни преки инвестиции в нашата страна за първия месец на настоящата година са дошли от Великобритания (за 58,8 млн. евро), следвана от Холандия (за 20,8 млн. евро) и Германия (за 20,1 млн. евро).През януари резервите на БНБ намаляват с 1,3585 млрд. евро при намаление със 773 млн. евро точно година по-рано.  ", "date": "2018.03.21", "title": "БНБ отчита влошаване на платежния баланс от началото на 2018 година"}
{"url": "http://www.cross.bg/boiichev-sdelkata-zhelyo-1570705.html", "text": "/КРОСС/ В студиото на „Още от деня\" зам.-председателят на ПГ на БСП Жельо Бойчев заяви, че целта на Парламентарната анкетна комисия за сделката с ЧЕЗ, на която той е председател, е да се отговори публично на ред въпроси. Той допълни, че скандалът около сделката с ЧЕЗ не е предизвикан от БСП, а от „хаотичните\" действия на управляващите и премиера Борисов.Има големи очаквания от комисията, отбеляза Жельо Бойчев и подчерта, че ще се направи всичко възможно тя да ги оправдае. Според него управляващите са били поставени в безизходица по въпроса за съставяне на комисията.Жельо Бойчев: Те първо твърдят, че не знаели нищо за сделката, след това Борисов поиска оставката на министъра на енергетиката. Щом нищо не зависи от нея, защо си подава оставката? Борисов създаде скандала. Същият министър-председател, който продаде 33% от ЧЕЗ, каза, че иска държавата да влезе в тази сделка. Така че въпросите висят.Няма смисъл българската държава да влиза в сделката по начина, по който си го представя ГЕРБ, поясни Бойчев. Според него държавата трябва да влезе в ролята си, като се промени подходът към управление на държавната икономика: да има ясни бизнес планове и принципи, по които да се управляват. В конкретния казус с ЧЕЗ ще се търси отговорът на ред въпроси, сред които защо се стига до държавна намеса в сделката и как ще се финансира.Ако сделката е прозрачна, ще се потърси отговорността на държавните регулатори, които последни са разбрали за детайлите около сделката, заяви Бойчев.\"Скандалът не го предизвиква БСП в тази сделка, а хаотичното поведение на министър-председателя и управляващите\".Жельо Бойчев потвърди, че Комисията ще се стреми информацията, която придобие, да стане публична.За казуса със статуса на депутата Таско Ерменков във фейсбук, Бойчев уточни, че политиката на БСП винаги е била в съответствие с политиките и решенията на ЕС и НАТО. Той допълни, че всякакви спекулации относно европейската ориентация на БСП за „безпочвени\".  ", "date": "2018.03.21", "title": "Бойчев за комисията за ЧЕЗ: Няма да се стремим да затваряме информация"}
{"url": "http://www.cross.bg/vizentini-borisov-politika-1570708.html", "text": "/КРОСС/ Премиерът Бойко Борисов се срещна в Брюксел с генералния секретар на Европейската конфедерация на профсъюзите Лука Визентини.Визентини оцени високо работата Българското председателство в областта на заетостта и социалната политика и активността, с която се работи по досиетата в Съвета, председателстван от министър Бисер Петков.Борисов и Визентини обобщиха резултатите от дискусиите по време на Тристранната социална среща. Българският премиер отново подчерта необходимостта от развитие на социалното измерение и превръщането на Европа в модел за социални стандарти. Борисов посочи, че за целта трябва да се работи не само на национално, но и на общоевропейско ниво за преодоляване на разликите в заплащането и че мотор за това може да бъде подкрепата за икономически растеж и създаването на силни Социален и Кохезионен фонд.Лидерът на европейските синдикалисти представи идеята за т. нар. Алианс за сближаване на доходите на страните от ЕС, който цели намаляване и преодоляване на неравенствата в различните държави от ЕС. Намерението на ЕКП е той да стартира по време на Българското председателство.В срещата участваха министърът на труда и социалната политика Бисер Петков и президентът на КНСБ Пламен Димитров.  ", "date": "2018.03.21", "title": "Премиерът се срещна с Лука Визентини"}
{"url": "http://www.cross.bg/byrya-vashington-iiork-1570709.html", "text": "/КРОСС/ Ню Йорк и Вашингтон се оказаха сред градовете в североизточната част на САЩ, очакващи обилни снеговалежи и силни ветрове при четвъртата за последните седмици зимна буря в региона, предаде ДПА.Само ден след астрономическото начало на пролетта, държавните училища в Ню Йорк, Филаделфия, Вашингтон, Бостън и други градове бяха затворени, а над 4100 полета бяха отменени, съобщи уебсайтът \"Флайтауеър\".Администрацията на Белия дом отмени всички ангажименти на президента Доналд Тръмп заради суровите атмосферни условия, включително и редовната среща на правителството. Много правителствени сгради във Вашингтон също са затворени.Кметът на Ню Йорк Бил де Блазио призова хората да се приберат рано вкъщи тази вечер, за да избягнат най-лошото от очакваната (между 16 и 22 ч местно време) снежна буря. Той предупреди, че в резултат на виелицата в късния следобед се очаква да се образува снежна покривка, нарастваща с по 8 см на час, плюс вятър със скорост до 65 км/ч. Като цяло се очаква снежната покривка в града да достигне между 30 и 45 см.Националната метеорологична служба издаде предупреждение за зимна буря, която ще засегне над 70 млн. души в няколко източни щата от Северна Каролина до Масачузетс.  ", "date": "2018.03.21", "title": "Североизтокът на САЩ се готви за четвърта зимна буря"}
{"url": "http://www.cross.bg/krag-stantziya-stantziyata-1570707.html", "text": "/КРОСС/ Китайската космическа станция „Тянгун-1\", която може да падне в България, се очаква да навлезе в атмосферата на 2 април, съобщи за „Дарик\" директорът на отдела за космически отпадъци в Европейската космическа агенция Холгер Краг. Той уточни, че има несигурност плюс-минус четири дни, което означава, че времевият прозорец е от 30 март до 6 април. Тежащата 8 тона станция е необитаема от 2013 година, а през 2016-а връзката с нея беше загубена.За да наблюдава превърналата се в отпадък станция, Европейската космическа агенция използва информация, предоставяна от САЩ и от центрове в Европа. В момента станцията се носи в орбита на височина 240 километра, обясни Холгер Краг.„Падането на станцията ще отнеме около 20 минути. В началото на тези 20 минути ще наблюдаваме аеродинамични сили, които ще откъснат соларните клетки, а след това ще има много силно нагряване заради триенето с атмосферата. Корпусът ще се стопи. Само няколко компонента ще оцелеят. Обикновено това са резервоарите. Космическата станция ще навлезе със скорост от около 27 хиляди километра в час. Когато достигне височина 30 километра обаче, тя ще е почти спряла и фрагментите ще паднат вертикално със скорост от 300 км/час\", каза Краг.Нормално е да оцелеят няколко компонента от такъв голям обект, добави Холгер Краг и добави, че е по-вероятно те да паднат в океана. Територията, на която се очаква падането е огромна, но в нея попада и България.  Между 30 март и 6 април станцията ще прави 16 завъртания около Земята на ден или общо над 100 орбити. По тази причина не може да се прогнозира по-точно мястото на падане. Със сигурност ще бъде между ширините 43 градуса юг и 43 градуса север.„13 агенции участват и всяка от тях има собствен начин за предсказване на навлизането в атмосферата. Ние ги сравняваме. Така подобряваме методите си. В същото време сравняваме и измерванията си, тъй като всяка държава има сензори за наблюдение на станцията. Така получаваме по-точни прогнози\", допълни експертът.За всеки един от хората, живеещи в географската област, където се очаква падането, вероятността да бъде ударен от отломък е по-малка от вероятността да бъде ударен два пъти от мълния в една и съща година, така че няма причина за притеснения, подчерта Холгер Краг.„Тянгун-1\" не е единственият обект, който навлиза в атмосферата. Над 100 тона маса падат неконтролирано всяка година. Станцията е само 10 процента от тях. Преди 30-40 години са падали 200 това, така че времената са били по-опасни в това отношение. В историята на космическите полети човек никога не е бил нараняван от космически отпадък, каза Краг.  ", "date": "2018.03.21", "title": "Китайска космическа станция пада на 2 април, сред възможните места е и България"}
{"url": "http://www.cross.bg/programata-stydentski-letni-1570665.html", "text": "/КРОСС/ Програмата за летни студентски стажове в държавната администрация стартира днес.По програмата са обявени 1145 свободни стажантски позиции в 43 професионални направления. Най-много са стажовете, обявени в направления: Икономика (394), Право (145), Администрация и управление (140), Архитектура, строителство и геодезия (64) и Информатика и компютърни науки (47).В програмата могат да участват всички български граждани, които се обучават във висши училища в страната или чужбина.Кандидатстването, първоначалния подбор и класирането на кандидатите се извършва изцяло онлайн на Портала за студентски стажове в държавната администрация: .Условията за кандидатстване са:1.\tРегистрация и създаване на профил в Портала2.\tРешаване на онлайн тест в Портала3.\tИзбор на до 5 стажантски позиции за стаж.Крайният срок за кандидатстване по програмата е 22 април 2018 г., 23,59 часа. Подробна информация за всеки етап от програмата може да намерите тук: .Стажовете ще се проведат в рамките на трите летни месеца: юли, август и септември. Продължителността им е между 10 и 45 работни дни. Всеки успешно завършил стажа си студент ще получи Удостоверение за проведен стаж и Оценка на придобитите по време на стажа умения. ", "date": "2018.03.21", "title": "Стартира програмата за летни студентски стажове"}
{"url": "http://www.cross.bg/skripal-otravyaneto-ermakov-1570696.html", "text": "/КРОСС/ Руското министерство на външните работи заяви днес, че отравянето на бившия руски шпионин Сергей Скрипал във Великобритания е или терористична атака, от която Лондон не е съумял да защити жертвите, или постановка на британските власти, предаде Франс прес.Русия няма абсолютно нищо общо със случая с отравянето на Скрипал и дъщеря му Юлия. Това най-вероятно е поредната грубо фалшифицирана авантюра, каза директорът на департамента за неразпространение и контрол върху въоръженията Владимир Ермаков на брифинг за чуждестранните посланици в Москва, цитиран от ТАСС.Остава само да се разкрие кой стои зад това и какви цели е преследвал. Ясно е едно, че Русия няма нищо общо, и то по една проста причина: за Русия такава авантюра е просто недопустима, по всичките параметри ние нямаме изгода от нея, добави той.Случаят \"Скрипал\" може да е организиран от Вашингтон. За никого не е тайна, че именно най-близкият партньор на Великобритания остава единствената държава, която официално запазва най-големия в света арсенал от химически оръжия, изтъкна Ермаков и изрази увереност, и авторите и участниците на провокацията с този случай ще понесат наказание.Руският дипломат заяви, че Москва смята нападението в Солсбъри за терористичен акт срещу руски граждани на територията на Великобритания. Москва очаква от Лондон и Организацията за забрана на химическите оръжия (ОЗХО) официален подробен доклад във връзка с отравянето на полковника от ГРУ (военното разузнаване) Скрипал, каза Ермаков.Дипломатът обясни, че ако е било използвано бойно нервнотоксично вещество срещу Скрипал, на мястото на отравянето би имало голям брой жертви, а при случая в Солсбъри не е така.Руското министерство на външните работи е изненадано, че британските власти, в нарушение на елементарните норми на цивилизованост в международните отношения, не дават на руската страна дори консулски достъп до руската гражданка Юлия Скрипал, която очевидно е в беда, отбеляза Ермаков.Той съобщи, че външното министерство е подготвило паметна записка с техническа и правна информация във връзка със случая.  ", "date": "2018.03.21", "title": "Русия: Отравянето на Скрипал е или атентат, или постановка на Великобритания"}
{"url": "http://www.cross.bg/tyndzha-rekata-nablyudenie-1570699.html", "text": "/КРОСС/ Нивото на река Тунджа в района на Сливен е повишено с четвърт метър. Заради покачването с 25 сантиметра е въведено и денонощно наблюдение на реката. Това стана ясно от думите на Снежа Кънева от общинския отдел \"Сигурност и управление при кризи\" пред БНР.По нейно мнение коритото на река Тунджа има капацитета да поеме още вода. Това сочили данни от замерванията. Кънева успокой, че риск от разлив няма.\"Река Тунджа има вече над 25 сантиметра повишение на нивото, но това съвсем не означава, че има риск за населението и инфраструктурата\", категорична беше тя.Под наблюдение към момента са и нивата на вливащите се в реката притоци. Най-пълноводни от тях през този сезон са реките Беленска и Асеновска.24 литра на квадратен метър е количеството дъжд през последните няколко дни.  ", "date": "2018.03.21", "title": "Нивото на Тунджа се повиши с 25 см"}
{"url": "http://www.cross.bg/akad-subranie-povod-1570700.html", "text": "/КРОСС/ Акад. Иван Радев бе удостоен с почетния медал на Народното събрание на Република България „Антим I\", по повод своята 75-годишнина. Плакетът бе изпратен от председателя на комисията по култура в Парламента Вежди Рашидов.В читалнята на РНБ „П. Р. Славейков\" бе представен юбилейният свитък с библиографията на бележития търновски литературовед. Повече от няколко десетки книги и стотици научни статии в различни периодични издания е съставил през годините доайенът на съвременната търновска книжовна школа, припомниха редица негови колеги, по време на събитието. Мнозина официални лица и гости уважиха дългогодишния ръководител на катедра „Българска литература\" към ВТУ „Св. Св. Кирил и Методий\" по повод неговата годишниня. Поздравителен адрес бе поднесен от името на кмета на Велико Търново инж. Даниел Панов.Приветствие поднесе още проф. Ценка Иванова, декан на Филологическия факултет.  ", "date": "2018.03.21", "title": "Акад. Иван Радев бе удостоен с почетния знак на Народното събрание"}
{"url": "http://www.cross.bg/polsha-varshava-standarti-1570698.html", "text": "/КРОСС/ Полша обвини ЕС в \"двойни стандарти\" при третирането на страните членки, информира \"Ройтерс\".Преди ден Брюксел отхвърли позицията на Варшава за подетите реформи в съдебната система на Полша, които според критици заплашват демокрацията.ЕС заплаши да предприеме наказателни действия, които включват отнемане правото на глас на Полша, ако Варшава не промени законодателството, което засилва държавния контрол върху съдебната власт.\"Нищо повече не вреди на идеята за европейска интеграция от реалното неравенство на страните членки пред закона, използването на двойни стандарти и отстъплението на Европейската комисия от ролята й на обективен пазител на договорите, за да се превърне в инструмент в ръцете на някои държави\", атакува външният министър на Полша Яцек Чапутович пред парламента.Полша твърди, че в някои страни членки, включително Испания и Германия, политиците също имат роля при избирането на съдии. Полското правителство пояснява, че съдебните реформи са необходими, за да се подобри ефективността и прозрачността.Чапутович, който запозна депутатите с външнополитическите цели на правителството през 2018 г., изтъкна още, че институциите в ЕС пренебрегват тревогите на гласоподавателите и това подхранва евроскептицизма.\"Дефицитът на демокрация в ЕС не е фигура на речта, а реалност, която задълбочава политически обстоятелства\", предупреди той.\"Надигащата се опозиционна вълна срещу интеграцията на европейския континент не е предизвикана от демократичната слабост на ЕС, а резултат от това\", отсече министърът и добави, че Полша все още иска \"силен Европейски съюз\".Той още подчерта притесненията на Полша, че увеличената интеграция в ЕС не трябва да води до намаляване на ролята на САЩ в защитата на Европа. ", "date": "2018.03.21", "title": "Варшава обвини ЕС в двойни стандарти"}
{"url": "http://www.cross.bg/dete-erova-deteto-1570697.html", "text": "/КРОСС/ Първото дело срещу педагог за насилие над дете в детска градина приключи с оправдателна присъда, съобщи Нова.Учителката Павлина Ерова беше съдена, че е упражнила насилие върху 2-годишно дете през миналия септември в Панагюрище. Родителите на детето твърдяха, че то е било нападнато и момченцето било с насинени лице, уши и шия.Нито семейството на детето, нито техния адвокат обаче присъстваха на делото. В исковата си молба семейството претендира за морално наказани и за обезщетение от възпитателката. Те искат 5000 лв. от Ерова.Тя от своя страна е категорична, че не е посягала на детето и коментира паричния иск.\"Не, не е морален. Гражданският иск е за 5 хиляди лева. Трябва да платя обезщетение. Как ще бия дете? Аз съм 40 години педагогически стаж. Аз ако го набия първия ден, то как ще идва при мен още 4-5 години да го възпитавам и образовам\", обясни Павлина Ерова.Припомняме, на 5 септември миналата година дядото на 2-годишното тогава дете го взима от детска градина \"Пролет\". Момченцето, което по това време е на 2 години и 3 месеца се прибира у дома с насинени лице, уши и шия.Учителката обяснява на родителите, че нараняванията на момченцето са от по-голямо дете в детската градина. Момченцето било нахапано от по-голямо дете.Заради неявяването на родителите, съдът прекрати делото и оневини учителката. Ерова заяви, че ще съди дядото на хлапето защото, я нападнал пред децата, ударил й два шамара и я заплашил с убийство.След инцидента жената е напуснала учебното заведение и към момента е без работа. Съдът осъди родителите да поемат и разходите на учителката - 500 лева адвокатски хонорар. ", "date": "2018.03.21", "title": "Оневиниха учителка, обвинена, че е посегнала на 2-годишно дете"}
{"url": "http://www.cross.bg/radev-bulgariya-otnosheniya-1570694.html", "text": "/КРОСС/ България и Израел имат отличен политически диалог, който е предпоставка за постигането на много повече прагматизъм в двустранното партньорство в ключови сфери като информационните технологии, инвестициите и сигурността. Това беше общата позиция на президента Румен Радев и на председателя на Кнесета на Израел Юли-Йоел Еделщайн, които проведоха среща в Йерусалим. Парламентите са институциите,  които задават рамките на обществените отношения и за България е от особено важно значение да засили междупарламентарните връзки с Израел и да използва неговия опит в изграждането на активно гражданско и социално интегрирано общество, посочи държавният глава.Обща бе позицията, че парламентите в двете държави имат добро сътрудничество, а парламентарните групи за приятелство са активен фактор за развитието на двустранните отношения. Отчетено беше и ативното партньорство в областта на приемането и прилагането на антитерористично законодателство, както и между службите за сигурност в борбата с тероризма.По-късно президентът Радев участва в Глобалния форум за борба с антисемитизма и след изказването си на форума отговори на въпроси на български журналисти. Запитан за толерантността на българската политическа класа днес и за изказвания на някои политици, които са срещали сериозна съпротива от страна на еврейската общност у нас, държавният глава заяви, че както в Европа, така и в света се наблюдава тенденция на възраждане на езика на омразата и ксенофобията, които изискват усилия от страна на обществото за тяхното противопоставяне. Говорът на омразата не е нашият път. Нашият път е съвсем друг и мисля, че и в момента България може да служи за пример, категоричен беше Румен Радев. Президентът подчерта, че истински критерий са действията на институциите, а не приказките на някои политици.В отговор на въпрос за очакванията на страната ни от предстоящото посещение на президента на Република Турция Реджеп Тайп Ердоган в България на 26 март, Румен Радев заяви, че нашите отношения с Турция са от изключително значение и ние трябва да продължаваме да градим двустранните връзки на основата на приятелство, разбирателство и взаимопомощ, но при ясни принципи: взаимно уважение и ненамеса. „Турция е изключително важен съюзник и партньор по линия на НАТО и на Турция до голяма степен дължим и сигурността по отношение на миграцонната криза, но е важно да има ясни условия в двустранните отношения\", подчерта още Румен Радев и добави, че Република Турция трябва да поеме ангажимент оттук-нататък за ненамеса във вътрешните ни дела и в изборния процес, като принципи, които се спазват.  ", "date": "2018.03.21", "title": "Румен Радев призова за повече прагматизъм в двустранните отношения на България и Израел"}
{"url": "http://www.cross.bg/dete-dinara-roditelite-1570702.html", "text": "/КРОСС/ Сърбия ще стимулира с 840 евро раждането на първо дете. Това съобщи министърът по демографската политика Славица Джукич Деянович, цитиран от БНТ.Той заяви, че от 1 юли родителите на първородни деца ще получават еднократна помощ от 100 000 динара. На родителите на второ, трето и четвърто дете, родено от началото на тази година, ще бъдат осигурени планираните надбавки.Родителите на второ дете ще получават 10 000 динара месечно, на трето - по 12 500 динара през следващите 10 години, а за четвърто дете добавката е 18 000 динара за 10 години. 600 000 двойки в страната нямат наследници.Семействата, които вече са правили един безуспешен опит за ин витро, ще получат втора възможност.  ", "date": "2018.03.21", "title": "Сърбия дава помощ от 840 евро за първо дете"}
{"url": "http://www.cross.bg/radev-rymen-evrei-1570695.html", "text": "/КРОСС/ Държавният глава Румен Радев участва днес като основен говорител в заключителната пленарна сесия на Шестия глобален форум за борба с антисемитизма, който се състои в Йерусалим. Пред аудитория от над 600 души, представляващи правителства и неправителствени организации от цял свят, президентът Румен Радев беше представен като държавен глава на народ, спасил цялата своя еврейска общност в годините на Втората световна война.Пред участниците във форума президентът Радев сподели за  предизвикателството да обобщи вековната българска история само в кратко изказване, когато е подготвял обръщението си за откриването на българското председателство на Съвета на ЕС. „И тогава реших да изтъкна една от най-ярките страници от нашата история - спасяването на българските евреи по време на най-мрачния период от европейската история. Тя разкрива моралната сила и човечността на моя народ\", заяви държавният глава.През 1943 г. българите спасиха своите сънародници-евреи, но всъщност спасиха и себе си, спасяваха своето кътче от цивилизацията и достойнството си, посочи Румен Радев. По думите му, по този начин народът ни е отстоял и  достойнството на Европа, която е била сцена на незапомнена трагедия - индустриализирано изтребление на хора. „България също беше въвлечена в ситуация, която не ни позволи да защитим по същия начин 11343 евреи от съседните държави, които не бяха български граждани. Днес всички ние, народът на България, скърбим за тях и за всички жертви на Холокоста\", каза Румен Радев.„Сянката на антисемитизма, ксенофобията и омразата продължава да бъде заплаха за нашите общества\", заяви президентът и изтъкна, че чувствителността към болката и съчувствието, както и емоционалната култура на страданието са застраховките срещу повторението на ужаса.Румен Радев отбеляза, че именно заради тежкия исторически опит на българския народ нито един евреин, гражданин на България, не е бил депортиран в лагерите на смъртта. „Този светъл бунт на нашия народ срещу овладялото цяла Европа мракобесие си обясняваме не само с куража на праведните, но и с живия спомен за Османското владичество. Личният опит от безправието е една от причините расовите теории да се разбият в непоклатимата човещина на тогавашните българи\", подчерта президентът.Като друга причина за съвременната заплаха от антисемитизма Румен Радев посочи интелектуалната и социална изостаналост. „В нашия все по-поляризиран свят антисемитизмът се вкоренява в социално ощетените слоеве, включително в Европа. Затова си струва да помислим как да изцелим социалната дисхармония, която улеснява проповедниците на антисемитизма\", заяви българският държавен глава.Румен Радев отбеляза и ролята на антисемитизма като идеология и допълни, че това е моментът, когато „невежеството и безчовечността навличат одеждите на знанието\". Този мироглед не заплашва само Израел. Той е етично пагубен и опасен за мира в целия свят, заяви българският президент и призова антисемитизмът да бъде развенчаван не само с аргументите на историята, но и с аргументите на универсалния хуманизъм. „В неговите жертви ние следва да виждаме не преследвани евреи, а свои събратя. В Израел ние следва да виждаме не само държава, а свята земя за милиарди хора по света, чиято вяра е свързана с тези места\", каза Румен Радев.По-рано през деня президентът Румен Радев посети Мемориалния комплекс \"Яд Вашем\", посветен на жертвите  на Холокоста и на спасителите на евреите. Пред експозицията, посветена на България, която показва, че няма нито един загинал евреин с българско гражданство, държавният глава подари на музейната експозиция на комплекса портретните снимки на четирима българи, които са помагали за спасяването на евреи от територията на Македония. Фотографиите са на Анна Сърчаджиева, Анна Попстефанова, Надежда Светослав Хадживасилева, д-р Павел Герджиков. Снимките ще запълнят колекцията на музея с имената и лицата на обявените за праведници хора, които са помагали за спасяването на евреите.В мемориалния комплекс „Яд Вашем\" президентът Радев участва в церемония по запалването на вечния огън в памет на жертвите на холокоста.На хълма Херцел българският президент отдаде и почит в памет на жертвите на потъналия платноход \"Салвадор\". Над 350 евреи са потеглили с кораба от Варна, но след корабокрушение в Мраморно море оцеляват 119 от тях. „Почитаме не само паметта на загиналите, но и стремежа на всички евреи да стигнат до своята обетована земя, както и подкрепата, която им оказа българският народ\", заяви Радев.  ", "date": "2018.03.21", "title": "Президентът: Спасяването на българските евреи разкрива моралната сила и човечността на народа ни"}
{"url": "http://www.cross.bg/sporazymenie-chasti-poruchka-1570701.html", "text": "/КРОСС/ Подписаха рамковото споразумение за Интегрирана логистична поддръжка на самолети МиГ-29, след като изтекоха всички процедурни срокове за обжалване на обществената поръчка. Споразумението на стойност 81 милиона лева предвижда доставка на резервни части и на услуги като подмяната на резервните части ще бъде извършвана от българските инженери в авиобазата в Граф Игнатиево.По този начин ще бъде осигурена поддръжка и ремонт на 12 бойни и 3 учебно-бойни самолета МиГ-29 за срок от четири години. Така се възстановява летателната годност на изтребителите на ВВС и се гарантира тяхната експлоатация, включително и изпълнението на задачите по охрана на въздушното пространство.Изпълнител по това споразумение е Руската самолетостроителна корпорация МиГ.Цялата документация за хода на обществената поръчка, решението за избор на изпълнител и рамковото споразумение са публикувани в интернет страницата на Министерството на отбраната, рубрика „Профил на купувача\".Това споразумение не води до отмяна или забавяне на процедурата за придобиване на нов тип многоцелеви боен самолет, подготовката на която е в напреднала фаза и се очаква до края на април  да бъде внесена в Народното събрание.  ", "date": "2018.03.21", "title": "Подписаха споразумението за ремонта на МиГ-овете"}
{"url": "http://www.cross.bg/netanyahy-izrael-iran-1570703.html", "text": "/КРОСС/ Премиерът Бенямин Нетаняху заяви в сряда, че Израел ще попречи на враговете да се сдобият с ядрени оръжия, след като военните му признаха, че са извършили въздушно нападение през 2007 г. срещу обект, за който са подозирали, че е сирийски ядрен реактор, съобщава БГНЕС.\"Израелското правителство, (израелската войска) и Мосад (разузнавателната агенция) са възпрепятствали Сирия да развие ядрени способности и те заслужават уважение за това\", написа Нетаняху в Туитър.\"Израелската политика е била и продължава да бъде последователна - да не позволяваме на враговете ни да придобиват ядрени оръжия\".Първите коментари на Нетаняху, свързани с признанието на Израел по-рано през деня, сложиха край на продължилото повече от 10 г. мълчание на властите, свързано с нападението, въпреки че винаги масово се е смятало, че Израел е извършил удара.Признаването, заедно с огласяването на нови разсекретени документи,свързани с нападението, са признак, че Израел засилва предупрежденията си заради присъствието на своя основен враг Иран в съседна Сирия. Нетаняху също многократно призова за промяна или отказ от ядрената сделка между световните сили и Иран за 2015 г. Премиерът обаче не спомена Иран в краткото си съобщение в Туитър.  ", "date": "2018.03.21", "title": "Нетаняху: Няма да позволим на враговете ни да се сдобият с ядрено оръжие"}
{"url": "http://www.cross.bg/facebook-whatsapp-kompaniyata-1570685.html", "text": "/КРОСС/ Създателят на \"WhatsApp\" Брайън Ектън призова всички потребители на Facebook да изтрият профилите си в социалната мрежа.                         През 2014 г. Facebook закупи WhatsApp за 19 млрд. долара и по този начин напълно монополизира пазара. Днес WhatsApp е най-разпространеното мобилно приложение за размяна на съобщения, снимки и видеа с над 1.5 млрд. потребители. След като напусна WhatsApp миналата есен, Ектън създаде \"Сигнал фоундейшън\", която има за цел да гарантира сигурността в глобалната комуникация.Това е поредният удар срещу най-мощната социална мрежа в света, след като стана ясно, че британската компания \"Cambridge Analytica\" е събрала личните данни на над 50 млн. потребители и е разработила алгоритъм за анализ на политическите предпочитания на избирателите.Според представители на социалната мрежа през 2015 г. професорът по психология от университета в Кеймбридж Александър Коган, с помощта на създадено от него приложение за Facebook, е предал на „Cambridge Analytica\" масивен обем лични данни на потребители.\"Cambridge Analytica\" се е намесвала в хода на изборите в различни части на света, прибягвайки до подкупи и разпространение на клеветническа информация в интернет, разкри британският ТВ канал Channel 4 в свое разследване. Журналист се срещнал със сътрудници на \"Cambridge Analytica\" под прикритие като клиент, който иска да повлияе на изборите в Шри Ланка. Той снимал тайно срещите в лондонски хотели от януари 2017 до януари 2018 г.По време на срещите ръководителят на компанията Александър Никс разказвал, че фирмата му се е намесвала в повече от 200 избори в различни страни по света, сред които Нигерия, Кения, Чехия и Аржентина.„Предлагахме на кандидата голяма сума за финансиране на неговата предизборна кампания в замяна на земя, например. Записвахме това на видео, след това замъглявахме лицето на нашия човек и пускахме записа в интернет\", разказва Никс.Той добавил, че в някои случаи компанията му е пращала в домовете на кандидатите проститутки. На срещите, наред със самия Никс, са участвали експертът по данни Алекс Тайлър и изпълнителният директор Марк Търнбул. Последният разказал, че служители на компанията са пускали компрометиращи данни за кандидатите в отделни сайтове и социални мрежи. Скандалът срина доверието на инвеститорите. Състоянието на Марк Зукърбърг за броени часове намаля с над 6 млрд. долара. Стойността на акциите се стопи с почти 7%.Бившият най-близък партньор на Марк Зукърбърг - Роджър Макнъми, предупреди, че Facebook е изправен пред най-голямата си криза - криза на доверието и тя може да срине тотално компанията. ", "date": "2018.03.21", "title": "Създателят на WhatsApp: Изтривайте профилите си във Facebook"}
{"url": "http://www.cross.bg/izmami-doveryavat-telefonni-1570687.html", "text": "/КРОСС/ В следващите 6 месеца сметките за ток ще съдържат призив хората да бъдат внимателни и да не се доверяват на телефонни обаждания от непознати, често завършващи с измама. Това е част от кампанията на МВР за справяне с проблема, обясни Петър Костадинов от компанията EVN, която снабдява Югоизточна България:\"Преценено е, че във фактурите за електроенергия, особено на по-възрастното население, което традиционно страда от телефонните измами, това е още един канал, който да ги предупреди да не се доверяват на всякакви опити по телефона за измами\".МВР е провело разговори и с другите електроснабдителни дружества. ", "date": "2018.03.21", "title": "Сметките за ток ще съдържат призив за предпазливост от телефонни измами"}
{"url": "http://www.cross.bg/myasto-zhivot-dr-1570686.html", "text": "/КРОСС/ **** Столицата е като замръзнала - мястото й зависи от представянето на другите градове, а не от прогрес в нея.Излезе традиционната класация на авторитетната агенция Mercer за качеството на живот. Тя обхваща над 400 града по цялата планета, от които данните за 240 се публикуват за обществен достъп.София е класирана на 116 място. Не е мръднала от предишната година. Преди нея е Асунсион - столица на Парагвай, след нея - Рабат, столицатана Мароко.В анотацията авторите на класацията са отбелязали забележителен прогрес за редица градове в Източна Европа.Давам данни за местата в класацията на столиците на бившите социалистически държави: Прага - 69, Будапеща - 76 Братислава - 80, Варшава - 82, Талин - 87, Рига - 90, Букурещ - 107. След нас е Белград - на 139 място, но е отбелязал голям прогрес.От съседите Атина е на 86 място, Истанбул - на 134 място.Първите 20 града в света по качество на живот са:1. Виена - Австрия2. Цюрих - Швейцария3. Оуклънд - Нова Зеландия4. Мюнхен - Германия5. Ванкувър - Канада6. Дюселдорф - Германия7. Франкфурт - Германия8. Женева - Швейцария9. Копенхаген - Дания10. Базел - Швейцария11. Сидни - Австралия12. Амстердам - Холандия13. Берлин - Германия14. Берн - Швейцария15. Уелингтън - Нова Зеландия16. Мелбърн - Австралия17. Торонто - Канада18. Люксембург19. Отава - Канада20. Хамбург - ГерманияБрюксел е на 27 място, Париж е на 39 място, Лондон на 41,Ню-Йорк - на 45, Вашингтон - 48, Рим - 57, Москва - 167Най-лошите градове за живот са там, където се води война или има обществено напрежение като Багдад, Сана (столица на Йемен) и др.Условията на живот се анализират по 39 фактора, групирани в 10 категории и съответните цени:• Политическа и социална среда (политическа стабилност, престъпност, правоприлагане и т.н.).• Икономическа среда (регулации на валутния обмен, банкови услуги).• Социално-културна среда (достъпност и цензура на медиите, ограничения на личната свобода).• Медицински и здравни съображения (медицински материали и услуги, инфекциозни заболявания, канализация, изхвърляне на отпадъци, замърсяване на въздуха и др.).• Училища и образование (стандарти и наличност на международни училища).• Обществени услуги и транспорт (електричество, вода, обществен транспорт, задръствания и др.).• Отдих (ресторанти, театри, кина, спорт и свободно време и др.).• Потребителски стоки (наличност на храни/ дневни разходи за потребление, автомобили и др.).• Жилища (жилища под наем, домакински уреди, обзавеждане, услуги по поддръжка).• Природна среда (климат, запис на природни бедствия).Оценките, приписани на всеки фактор, са претеглени, за да отразят важността им и позволят сравнения между град и град. Резултатът е индексът „Качество на живот\", който сравнява относителните разлики между оценяваните две местоположения.Григор Лилов, Фейсбук* Заглавието на редакцията  ", "date": "2018.03.21", "title": "Столицата ни е като замръзнала"}
{"url": "http://www.cross.bg/promeni-kreditirane-tazi-1570690.html", "text": "/КРОСС/ Отново в парламента не бе  допуснат закон на опозицията да влезе в седмичната програма на парламента. Този път бе отхвърлено предложението на БСП да се гледа Законът за кредитирането на студенти и докторанти.Проектът е внесен от социалиста Лало Кирилов и предвижда по-ниски лихви за студенските кредити. Според предложените промени лихвите по този вид кредитиране трябва да паднат от 7 на 3,5 процента. Законът да важи не само за редовните, но и за задочните студенти, предлагат от левицата.Сега действащият Закон не гарантира равен достъп до образование на младите хора, смята Лало Кирилов, който представи проекта за промени от трибуната. Той обясни, че учащите от другите форми на обучение не могат да се възползват от закона и са дискриминирани.                            Според вносителите на законопроекта, промените няма да доведат до допълнителни държавни разходи, но могат да стимулират потреблението на този продукт. Включването на задочниците в тази програма за студентско кредитиране, би накарало повече млади хора да предпочетат да останат да се развиват в България.От управляващата партия обаче извадиха неясни доводи, с които очаквано не включиха Закона в програмата на депутатите. Искаме такава дискусия, но тя трябва да се проведе ползотворно и добре, опита се да обясни Милена Дамянова от ГЕРБ, която е председател на образователната комисия в НС.Срам ме е за българското общество, защото няма да гледаме никакви закони тази седмица, отговори от трибуната Драгомир Стойнев от БСП. Мнозинството отложи и всички промени, свързани с Наказателния кодекс, които трябваше да влазят в дневния ред за тази седмица.", "date": "2018.03.21", "title": "Отново бе отложен Законът за кредитиране на студентите"}
{"url": "http://www.cross.bg/komisiyata-informatziya-delo-1570692.html", "text": "/КРОСС/ Временната парламентарна комисия за ЧЕЗ ще поиска информация по арбитражното дело на държавата с чешката компания и ще изслуша представители на ДАНС и Държавна агенция \"Разузнаване\" на следващото си заседание.Това решиха депутатите от временната комисия, след като приеха правилата за работата на комисията. В по-късен етап вероятно ще бъде изслушан и премиерът, обясни председателят на комисията Жельо Бойчев:\"Със сигурност след днешното заседание на комисията се уточнихме за няколко неща.Едното е да бъде направено искане към министър-председателя да даде отговор на въпросите как и по какъв начин се е взело решението българската държава да участва в тази сделка\". ", "date": "2018.03.21", "title": "Комисията за ЧЕЗ иска информация по арбитражното дело "}
{"url": "http://www.cross.bg/obshtini-bulgariya-myasto-1570688.html", "text": "/КРОСС/Сто и тридесет български общини се регистрираха онлайн още през първия ден от пускането на портала  за финансиране на проекти за безплатен безжичен интернет на обществени места. Към 8 часа днес, България се нарежда на първо място в региона и на четвърто място в Европейския съюз, по брой регистрирали се общини.Важните стъпки за подаване на предложения за първия конкурс на 15 май 2018 г., ще бъдат представени от комисаря по цифрова икономика и цифрово общество Мария Габриел и министъра на транспорта, информационните технологии и съобщенията Ивайло Московски пред УС на Националното сдружение на общините в България.Срещата ще се състои на . ", "date": "2018.03.21", "title": "България е на 4-то място в ЕС по брой регистрирали се общини за инициативата WiFi4EU"}
{"url": "http://www.cross.bg/bolnitzite-bolnitza-bolnitzi-1570684.html", "text": "/КРОСС/ Миналата седмица започнаха разследвания за безстопанственост в болници из страната. Те са част от съвместната проверка на прокуратурата, МВР и МЗ, започнала през декември 2017 г. Засега на мушката са УМБАЛСМ „Н.И. Пирогов\", МБАЛ в Попово, в Благоевград, „Д-р Черкезов\" във Велико Търново, „Д-р Атанас Дафовски\" в Кърджали и УМБАЛ в Бургас и в Русе. Всички тези болници, за които сме образували досъдебни производства, според нас са на ръба на фалита, коментира говорителят на главния прокурор Румяна Арнаудова.Отделен е въпросът, че в „Пирогов\" изобщо не са знаели за проверка на прокуратурата, на всичкото отгоре схема „болница в болница\" в лечебното заведение не е имало, твърдят от там. Финансово-икономическият отчет за 2017 г. на Университетската болница „Канев\" в Русе сочи положителен резултат и ръст на приходите спрямо 2016 г. Директорът на кърджалийската болница доц. д-р Тодор Черкезов твърди, че „няма такова нещо\", лечебното заведение е стабилно...Преди дни бе задържан директорът на РЗОК в Ловеч д-р Антонио Маринов за сключване на неизгоден договор между държавната болница и „Кардиолайф\" и по този договор само за 3 месеца държавната болница е ощетена с 1 млн. лв. Между другото, за Ловешката болница също е образувано досъдебно производство за безстопанственост. По данни на Агенцията за държавна финансова инспекция нанесените щети в тази болница са над 20,5 млн. лв. Освен това срещу МБАЛ „Христо Ботев\" във Враца се водят 3 досъдебни производства. Към наказателна отговорност са привлечени началникът на отделението по съдова хирургия, бившият и настоящият изпълнителен директор за това, че са присвоили пари на болницата в полза на трети човек - лекар, на който са платени в периода март 2013 г. - декември 2015 г. 32 476 лв., без да е стъпвал във Врачанската болница...Периодът, за който се разследват болниците, е от 2010 г. досега. Припомняме, че точно от 2010 г. е забраната за дублиране на дейности в частна и държавна или общинска болница, както и отдаването под наем на апаратура или помещения на държавна болница на частно. Е, точно от този период вероятно ще „излязат\" и най-големите злоупотреби. Да припомним също, че през 2010 г. (годината, в която ГЕРБ смени трима здравни министри!) бе поставено началото на истинското унищожение на болниците с купищата неизпълними медицински стандарти. Същата годинас въвеждането на нивата на компетентност. После дойдоха делегираните бюджети, последвани от „твърдите\" лимити при кабинета „Борисов-2\", а после Московата Национална здравна карта, по-късно паднала в съда.Засега върхът на айсберга, наречен проблеми в болниците, са прокурорските проверки. За проблемите се знае отдавна, а политическото говорене по никакъв начин не е решило нито един от тях.Още в началото на есента бившият здравен министър Николай Петров посочи като най-проблемни държавните болници в Бургас, Стара Загора, Видин, Враца. През лятото представи анализ на държавните болници, които са най-зле, както и на тези, които не са толкова зле. Числа, които са известни и се търкалят в публичното пространство отдавна.„Този процес е много дълъг, около 10 години, в който болниците са ставали във все по-лошо и по-лошо финансово състояние. Питам защо през всичките тези години не са се предприели необходимите мерки?\", заяви министърът на здравеопазването Кирил Ананиев по време на дебат за общинските болници в парламента в началото на февруари.Странно е наистина, че човекът, който години наред правеше бюджета на НЗОК, бившият финансов зам.-министър, не знае защо „не са предприети\" мерки за овладяване на процеса на разруха на българските болници.На 2 февруари депутатите (по предложение на ГЕРБ) възложиха на здравния министър до 1 месец да представи в парламентарната здравна комисия методика за финансиране на общинските болници и до 3 месеца - концепция за стабилизиране, оздравяване и развитие на общинските лечебни заведения. Март вече е в третата си десетдневка, но методика за финансиране на общинските болници още няма. За сметка на това има поредица от обнадеждаващиПо време на блицконтрола в здравната комисия на 2 март т. г. министърът съобщи, че подготвя анализ за кадровото обезпечаване на системата на здравеопазването за 10 години назад. „По-късно този анализ ще залегне и в модела за финансиране на медицинския труд, който също е в процес на подготовка\", увери Ананиев.От месеци се изготвят оздравителни планове на различните държавни болници. „Оздравителният план на МЗ за болницата във Враца вече дава своите резултати и декемврийските заплати на медиците са изцяло изплатени, а дълговете й възлизат на 20 млн. лв.\", увери депутатите министърът на 2 март. Обеща МЗ да осигури ангиограф на болницата. Обеща същото и на 16 март от парламентарната трибуна. А на 18 март врачани протестираха пред областната администрация в защита на болницата си и неяснотата около нейното бъдеще. През последните 2 години са закрити от общо 17 отделения тези по кардиология, инвазивна кардиология, урология, съдова хирургия и неонатология, инфекциозни болести, детска хирургия.- на случващото се в болницата в града им, или на министъра? Дано оздравителният план на „Пирогов\" не „заработи\" като този на Врачанската болница, защото убиването на „Пирогов\" може да струва скъпо на управляващите. Той предвижда обединяване на лабораторните звена в общ блок. Една обща клиника по хирургия с три отделения, вместо 4 клиники, 1 клиника по урология с три отделения, вместо 4 урологични отделения. Предвижда се обособяване на клиника по неврохирургия с 5 отделения, вместо 7, две, вместо 4 клиники по ортопедия.Да не говорим за „временно\" затворените детски отделения в Сандански (за 6 месеца) и в Смолян. Въпросът е как ще бъдат отворени отново такива отделения, след като законът не им дава това право през 2018 г.„Принос\" в откраднатия живот на българските болници имат не един и двама управляващи, които в последните 10 години биват ту гонени от системата заради някакви злоупотреби, ту връщани на бял кон, за да деребействат и довършат некадърните си действия. Поредният сезон на откраднатия живот на болниците е неизплатенатаКасата си спести доста пари от извършена, но неплатена на болниците дейност за 2015, 2016 и 2017 г. - поне 123 млн. лв. През януари м. г. например Надзорният съвет на НЗОК реши да плати надлимитната дейност на болниците, за която се твърдеше, че е 19,2 млн. лв., с пари от резерва след 1 април, за да се съобрази с влизането в сила на Националния рамков договор за 2017 г. Е, това не се случи, а в резерва, очаквано, нямаше пари. И очаквано, очевидно управляващите разчитаха на забрава. Само че в средата на януари т. г. ВАС обяви за нищожни болничните лимити, въведени през 2015 г. по служебен път с цел да бъдат ограничени плащанията на болниците на 90% от медицинските дейности, извършени през 2014 г. Както се казва, съдбатаа болниците отвърнаха на удара. Само преди дни МБАЛ „Д-р Христо Стамболски\" ЕООД - Казанлък, осъди касата да й плати 47 439 лв. за извършена, но неплатена дейност за март 2015 г. плюс лихва от 3897,56 лв. НЗОК е осъдена от Силистренската болница да й бъде изплатена надлимитната дейност, изработена през март 2016 г. В началото на януари НЗОК бе осъдена от Комплексния онкологичен център в Шумен да му плати 198 227 лв. надлимитна дейност... Каквото и да е „спестила\" касата, като не плащаше на болниците, ще им го върне рано или късно плюс лихви, разходи за държавни такси, адвокатски хонорари, съдебно-изпълнителни дела и кой знае какво още, а върнатото ще й струва доста повече от спестеното. Проблемът е, че касата ще си плати гяволъка на гърба на осигурените. Същите, които всеки месец надлежно внасят осигуровките си, но касата не им плаща при нужда медицинските изделия или лечението в чужбина.Иначе, на фона на целия хаос в системата, на някого му хрумна да мести НЗОК и МЗ в Центъра по хигиена. Нехайно се подхвърля сумата от 15-ина млн. лв. за преместването. Нищо работа, нали? А допреди два месеца управляващите се стискаха за 25-30 млн. лв. за иновативните лекарства на тежко болните.Автор: Аида Паникян, в. Дума  ", "date": "2018.03.21", "title": "Откраднатият живот на болниците"}
{"url": "http://www.cross.bg/ezik-ezitzi-nekov-1570689.html", "text": "/КРОСС/ Днес, в ЕП беше обсъдена петицията на Асоциацията на българските училища в чужбина (АБУЧ), Момчил Неков застана изцяло зад исканията заявени в петицията. Евродепутатът изрази мнение, че въпреки че всяка държава отговаря за своята езикова политика, Европейският съюз е отговорен за запазването и съхранението на езиковото и културното многообразие.„Всички трябва да работим в посока  на съхраняване на езиците  в общността, тъй като това е изключително важно за съхраняването на културната идентичност на всяка една от страните членки\" каза той, като потвърди, че конкретни мерки все пак се взимат- „Комисията по образование и култура в момента подготвя проекторезолюция за ролята и мястото на малките езици в ерата на дигиталните технологии.Аз ще работя по тези конкретни мерки като докладчик в сянка и ще направя всичко възможно това дискриминационно разделение на „малки\" езици да  бъде премахнато.\"Петицията на Асоциацията на българските училища в чужбина (АБУЧ) е за насърчаване на сътрудничеството между държавите в ЕС в областта на чуждоезиковото обучение и призовава към подпомагане осигуряването на правна и административна възможност за полагане на матура или друг вид езиков изпит по всеки един от официалните езици на ЕС, в това число и по български език там, където има значим и доказан интерес от страна на учениците.Неков постави и въпроса за комуникацията в ЕС и разбирането на неговите политики от гражданите, като завърши тезата си със следото : „Английският език има доминантна роля и не мисля, че ние можем да променим това.В ЕС обаче, повече от 60% от хората не говорят английски език, а за България статистиката е още по-радикална - по-малко от 20% от населението владее английски. Как при това положение се очаква от нашите граждани да разбират Европейския съюз и неговите политики, след като същия този Съюз не им говори на техния роден език?\"Официално признатите езици в ЕС са 24 на брой. ", "date": "2018.03.21", "title": "Момчил Неков: Ще се боря против дискриминацията на българския език"}
{"url": "http://www.cross.bg/parlamenta-razprusnaha-depytati-1570681.html", "text": "/КРОСС/ Косовски депутати от крайно дясното движение „Самоопределение\" разпръснаха сълзотворен газ в парламента в Прищина, за да попречат на одобрението на документ за определяне на границата с Черна гора, съобщи косовската телевизия.Газът е разпръснат от депутатите Фиторе Пацоли и Джелал Цвечла веднага след началото на заседанието.То е било прекъснато до нормализиране на условията за работа.Това е четвърти опит на парламента в Косово да гласува документа, за чието приемане настояват западните държави. ", "date": "2018.03.21", "title": "Косовски депутати разпръснаха сълзотворен газ в парламента"}
{"url": "http://www.cross.bg/dokymenti-neistinski-albaniya-1570691.html", "text": "/КРОСС/ В хода на активните процесуално-следствени действия по неутрализирането на първата група са задържани са 10 български граждани, част от тях - криминално проявени и осъждани за подобен род престъпления. Петима от участниците са задържани на територията на София, където са извършени претърсвания на 6 адреса и 9 моторни превозни средства. На един от адресите, в багажника на лек автомобил, паркиран в имота, са открити 5114 неистински банкноти с номинал 100 евро. На друг адрес са намерени множество документи за самоличност - български паспорти и лични карти, турски, датски, румънски и испански паспорти, албански удостоверителни документи за работа, множество снимки паспортен формат. Иззетите документи са предадени за експертиза с цел установяване на истинността им, уточни заместник-директорът на ГДБОП ст. комисар Стоян Темелакиев. Той допълни, че други петима са задържани на територията на Пловдив, където са извършени процесуално - следствени действия на 9 адреса и 7 моторни превозни средства. На един от адресите е открита работилница за изработка на неистински официални документи. Оттам са иззети копия на лични документи, флаш памети, ламинатор, компютърна конфигурация и принтер. В рамките на операцията са извършени претърсвания и на адрес в Русе, чийто обитател е задържан. Оттам са иззети българска лична карта и свидетелство за управление на моторно превозно средство - документи на трето лице и обявени за откраднати, две неистински банкноти с номинал 200 евро и 22  неистински банкноти с номинал 20 евро. При претърсване на жилище в Твърдица, чийто собственик е задържан,  са открити и иззети преносим компютър и флаш памети.  На 7 лица са привлечени като обвиняеми  по чл.321, ал.3, предложение 2, т.2, вр. ал.2 от НК, от които на 4-ма са наложени мерки за неотклонение „задържане под стража\", а на останалите 3-ма -  мерки за неотклонение „парична гаранция\".При осъществената международна полицейска операция и в резултата на взаимодействието на партньорски служби е неутрализирана и организирана престъпна група, занимавала се с трафик на мигранти от Албания за Великобритания, САЩ и Канада, използвайки подправени документи. Информацията е подадена към службите ни от Албания, съобщи старши комисар  Темелакиев. По думите му било установено, че за да стигнат до Великобритания, мигрантите са заплащали за „услугата\" сума от 7000 паунда, а за САЩ и Канада - от 25000 до 30000 щатски долара. Престъпната дейност е била разпръсната на териториите на Албания, България, Испания, Доминиканската Република и САЩ, като по първоначални данни през  годините са от тази „услуга\" са се възползвали хиляди желаещи да стигнат до Великобритания, САЩ и Канада. Реализираната печалба от престъпната дейност варирала около 15 милиона щатски долара. 7 лица са подведени под отговорност -  5-ма са задържани под стража, двама са с мярка „парична гаранция\", стана ясно от думите на прокурор Гешев. Той допълни, че в хода на проведените общи действия са задържани 40 лица на територията на Албания, други 12 са обявени за международно издирване и уточни, че двете престъпни групи са си взаимодействали много добре като две търговски дружества. Установени били случаи, при които са използвани откраднати български документи за самоличност. Каналът, според данните, които имаме, е действал от няколко години, каза Иван Гешев и увери, че благодарение на отличната координация с  МВР реализациите ще продължат и резултатите ще са видни. Вървим в правилната посока, заключи административният ръководител на Специализираната прокуратура Иван Гешев.Операциите са проведени на 16 и 17 март от служители на ГДБОП и колегите им в София и областите Пловдив, Пазарджик, Смолян, Русе, Разград, Сливен и Ямбол, включително и служители на ОДМВР-Пловдив, в рамките на международна полицейска операция, под  ръководството на Специализирана прокуратура. Действията са координирани от Европол и SELEC, а целта бе неутрализиране на организирана престъпна група, изготвяла и разпространявала неистински документи за самоличност и друга такава, занимавала се с  трафик на мигранти от Албания, през  България за Великобритания, САЩ и Канада, използвайки подправяни документи, съобщи административният ръководител на Специализираната прокуратура Иван Гешев.  ", "date": "2018.03.21", "title": "ГДБОП разби две групи, занимавали се с изготвяне на неистински документи и с трафик на хора"}
{"url": "http://www.cross.bg/motoristi-tenev-katastrofi-1570677.html", "text": "/КРОСС/ През 2016 г. тежките катастрофи на мотористи в страната са 129, 6 са загинали, а 123 са били ранени. През 2017 г. катастрофите намаляват до 109, като при тях 5 мотористи са загинали, а 101 са били ранени. Това заяви главен комисар Тенчо Тенев от \"Пътна полиция\" - СДВР в хода на брифинг, посветен на откриването на мото сезона на 24 март.\"Най-тежките катастрофи и инциденти и през 2016, и през 2017 година са се случили в периода от началото на юни до края на август\", каза още Тенев.Главен комисар Тенев отчете и че рисковото каране е намаляло с 50-60% за разлика отпреди 3 години. Той изрази съжаление, че 40-50% от тежките катастрофи стават по невнимание на самите мотористи.\"Шофьорите внимателно трябва да управляват своите коли, защото невнимателното каране води до тежки последствия\", апелира Тенев.По думите му тежките катастрофи са следствие както от неразумността от страна на шофьорите на леките автомобили, така и на по-младите мотористи, които искат да развият по-голяма скорост на пътя.На въпрос има ли право полицията да гони и спира тези мотористи, които нарушат закона, Тенев обясни, че нямат право да гонят мотористите, а само да ги следват. Ако някои от тях наруши закона и не спре на червен светофар или превиши скоростта, тогава може пътят да се затвори, мотористът да бъде спрян и да му се наложи глоба.Той уточни, че преди да започне мото сезона се организира предварителна среща с мотористите, на която се следи за техническата изправност на моторите и при нарушение, се спират от движение и се налага парична глоба.Главен комисар Тенев призова и самите мотористи да се движат с предназначената затова екипировка, да карат внимателно и да използват мигачите за престрояване от едното платно в другото.Традиционно откриването на мотосезона се прави с шествие, но от дирекция \"Сигурност\" на Столична община Кристина Лазарова изрази надежда да няма затруднение за другите участници в движението.\"Шествието на мотористите започва от 08:30 ч. на 24 март пред храм-паметник \"Св. Александър Невски\" и се очаква да премине през ул. \"Оборище\", бул. \"Васил Левски\", бул. \"Цар Освободител\", бул. \"Цариградско шосе\", бул. \"Пейо Яворов\", бул. \"Никола Вапцаров\", бул. \"Черни връх\", бул. \"България\". Крайната точка е пред резиденция \"Бояна\".  ", "date": "2018.03.21", "title": "Плавно намаляват катастрофите с мотористи, отчитат дни преди откриването на сезона"}
{"url": "http://www.cross.bg/ybezhishte-hilyadi-dyshi-1570672.html", "text": "/КРОСС/ Най-голям брой кандидати за убежище у нас са регистрирани от Афганистан - 1050 души, сочат данни от анализ на Евростат за броя на кандидатите за убежище за първи път в страните на ЕС през 2017 г.На втора позиция по брой кандидати за убежище за първи път са били граждани от Ирак - 955, а на трета позиция са били сирийците - 940 души, отчита европейската статистика.За първите два месеца на тази година у нас са потърсили убежище общо 224 лица, като най-голям е бил броят на сирийците - 150, следвани от представителите на Ирак - 35 и на Афганистан - 20. Статут на бежанец са получили около 60 души, хуманитарен статут - 98, а отказ е бил даден на около 180 лица.Според данни на Държавната агенция за бежанците, за 15-годишен период, най-голяма е групата на лицата, които са потърсили убежище у нас от Афганистан - около 25 хиляди души. Втора по численост е групата на лицата от Сирия - около 21 хиляди, а трета - от Ирак - около 19 хиляди.Близо 650 хиляди лица са кандидатствали за пръв път за международна закрила в ЕС през 2017 г., отчита анализът на Евростат. Това е близо наполовина от лицата, които са кандидатствали за убежище в ЕС през 2016 г., когато техният брой е надхвърлил 1,2 милиона души.Сирийците (102 400 кандидати за първи път), иракчаните (47 500) и афганистанците (43 600) продължават да бъдат основно лицата, търсещи международна закрила в държавите-членки на ЕС през 2017 г.Най-голям брой сирийци са потърсили убежище в Германия - близо 50 000 души, в Гърция - около 16 000 и в Австрия - над 7 000 души.Германия е страната с най-голям брой кандидати за убежище през миналата година - над 200 000 души или около 30 на сто от общия брой на всички лица, търсещи убежище в ЕС. По брой лица търсещи убежище следват Италия - 127 хиляди, Франция - 91 хиляди, Гърция - 57 хиляди и Великобритания - 33 хиляди.Анализът на Евростат отчита и някои интересни подробности относно националността на лицата, търсещи убежище в някои страни на ЕС: например най-компактната група лица, търсеща убежище в Испания е от Венецуела - над 10 000 молби за убежище. Във Франция най-голям е броят на молбите за убежище на представителите от Албания - около 12 хиляди, в Италия - кандидатите за убежище са най-много от Нигерия - близо 25 000, в Полша - най-компактна е групата от Русия - над 2 000 души и т.н.Общо 222 хиляди души са получиха статут на бежанец в ЕС през 2017 г. на първа инстанция, 159 хиляди са получили статут на субсидиарна закрила (като жертви на военни конфликти), а 63 хиляди са получили разрешение за пребиваване по хуманитарни причини, отчита Евростат.   ", "date": "2018.03.21", "title": "Евростат: Най-много кандидати за убежище у нас идват от Афганистан"}
{"url": "http://www.cross.bg/lyulin-mo-aparatyra-zaraboti-1570674.html", "text": "/КРОСС/ Апаратът \"Люлин-МО\" заработи успешно от орбита на Марс, съобщиха от Българската академия на науките (БАН). Устройството е разработката е на Института за космически изследвания и има за цел да измери радиацията, на която ще бъде подложен екипаж на бъдеща човешка мисия до Червената планета.\"Люлин-МО\" бе изстрелян в Космоса през 2016 г. като част от техниката по съвместния проект на Европейската и Руска космически агенции \"ЕкзоМарс\". По пътя до там българската апаратура работеше безупречно и бяха получени уникални резултати за радиационната обстановка по трасето Земя-Марс, припомнят от БАН.На 12 и 19 март 2018 г. бяха проведени първите тестови включвания на научната апаратура и, след година мълчание, \"Люлин-МО\" заработи успешно.В средата на април 2018 г. се очаква включване на \"Люлин-МО\" в пълен режим на работа. Там апаратурата ще продължи да измерва радиационната обстановка. ", "date": "2018.03.21", "title": "Българска апаратура заработи на Марс"}
{"url": "http://www.cross.bg/iliyana-iiotova-evropa-1570669.html", "text": "/КРОСС/ „Не съществува дебат „Не на Европа\", но не можем да продължим без радикални промени.\" Това заяви вицепрезидентът Илияна Йотова по време на лекция пред завършващите Българското училище за политика „Димитър Паница\", която се проведе в град Правец.Пред представители на политически партии, местната и съдебната власт, бизнеса и неправителствени организации вицепрезидентът представи своя прочит на предизвикателствата пред европейския проект, неговото развитие и Българското председателство на Съвета на ЕС. В оживена дискусия випускниците споделиха вижданията си за бъдещето на Европа.Илияна Йотова е убедена, че ако в най-спокойните години на ЕС бяха създадени подходящите политики, страните членки щяха успешно да посрещнат последствията от икономическата криза и гражданите да почувстват защо им е необходима Европа.Като пример за такава политика Илияна Йотова посочи европейския стълб за социални права, обявен миналата година в Гьотеборг. „Винаги съм настоявала да се засилят контролните механизми на Европа и да се наказват държавите членки, които допускат висок процент безработица\", отбеляза вицепрезидентът.„Може би не си даваме сметка, че най-сериозната криза в ЕС е в дефицита на идеи\", заяви Илияна Йотова и подчерта като резултат от това засилването на антиевропейските гласове. По думите й в реална заплаха се превръща изграждането на кампанията за предстоящите през 2019 г. европейски избори върху антиевропейска и антимигрантска риторика.„Звучащото на пръв поглед немислимо и безсмислено - голям дял на евроскептици в Европарламента - може да се окаже факт и първа стъпка към обезсмислянето на  ЕС\", каза вицепрезидентът. „Национална държава и суверенитет не означават антиевропеизъм. Интеграцията не означава загуба на суверенитет. Означава развитие и високи стандарти\", убедена е Илияна Йотова. Вицепрезидентът открои основните предизвикателства пред ЕС днес. Година след като британският премиер Тереза Мей официално активира член 50 от Лисабонския договор, все още остават нерешени много въпроси, свързани с напускането на Великобритания. С „Брекзит\" до голяма степен е свързан и бюджетът на Общността след 2020 г. „От разпределението на средствата зависи как си представяме развитието на Европа\", подчерта Илияна Йотова. Вицепрезидентът е категорична, че кохезионната политика не трябва да бъде орязвана или замествана от плана „Юнкер\", който работи за инвеститорите и големите икономики. Илияна Йотова посочи особено важната роля на националните парламенти и местната власт в преговорите за Многогодишната финансова рамка. „Използването на европейските средства трябва да излезе от графата „усвояване\" и да бъде инструмент за развитие и обвързаност в общия икономически модел за Европа - така, както разбираше това Делор\", заяви вицепрезидентът. Илияна Йотова е категорична, че един от основните приоритети на европейските политики трябва да бъдат младите хора. Вицепрезидентът се обяви за значително разширяване на обхвата на „Еразъм+\" и на ресурсите за борба с младежката безработица. Необходимо е насърчаване на програми като „Творческа Европа\" и „Европа за гражданите\" с цел да се продължат действията, насочени към лица от всички възрасти и особено към младите хора, каза Илияна Йотова. Вицепрезидентът посочи необходимостта от институционална реформа - от законодателните предложения през отношенията вътре в Съвета и отношенията с националните парламенти до комуникацията и посланията, които трябва да стигнат до всеки европейски гражданин. Илияна Йотова е убедена, че Европа трябва да върне лидерските си позиции на международната сцена, активно да участва в регулирането на конфликтите, а не да бъде наблюдател. „Така по-лесно би могла да управлява миграционната криза, превърнала се етикет на този мандат\", отбеляза вицепрезидентът. По думите й, сигурността е главно предизвикателство предвид данните за 30 хил. потенциални терористи в Европа, както посочи тези дни в София директорът на Европол. „80% от европейците искат ЕС да бъде гарант за тяхната сигурност и безопасност\", заяви Илияна Йотова. По темата за Българското председателство на Съвета на ЕС вицепрезидентът посочи, че са необходими конкретни резултати по приоритета „Западни Балкани\". „След 30 юни трябва да говорим за процеса от София\", отбеляза Илияна Йотова. Като изключително трудна и деликатна определи вицепрезидентът ролята на България да бъде посредник между ЕС и Турция. ", "date": "2018.03.21", "title": "Вицепрезидентът: ЕС се нуждае от радикални промени, за да върне доверието на гражданите"}
{"url": "http://www.cross.bg/ty-strategicheski-mashini-1570678.html", "text": "/КРОСС/ Заместник-министърът на отбраната на Русия Юрий Богданов съобщи, че обновяването на целия парк свръхзвукови стратегически бомбардировач-ракетоносци Ту-160 с нови средства за поразяване се планират до 2030 г., предава ТАСС.„Възнамеряваме да проведем дълбока модернизация на всичките наши стратегически бомбардировачи Ту-160. От старите машини ще остане единствено фюзелажът - цялото бордово радиоелектронно оборудване и двигателите ще бъдат сменени. Ще получи обновения парк „стратези\" някъде към 2030 г.\", заяви Борисов. Според него новият Ту-160 ще бъде по-малко забележим заради „специално покритие\".Ту-160 е най-големият самолет с изменяема геометрия на крилото и една от най-мощните бойни машини на света. През 2015 г. е взето решение в Казан да се възобнови неговото производство.  ", "date": "2018.03.21", "title": "Русия планира да обнови до 2030 г. всичките си стратегически ракетоносци Ту-160"}
{"url": "http://www.cross.bg/suyuz-astronomicheski-zvezdno-1570679.html", "text": "/КРОСС/ Астероид вече носи името на националния ни герой Васил Левски. Сертификатът за това бе връчен на кмета на Община Ловеч.Документът е изпратен от обсерватория \"Звездно общество\" с председател Иван Богданов и Международния астрономически съюз НАСА, по повод 140 от рождението на Апостола.Сертификатът удостоверява, че астероид 204831 (2007 PQ28) е кръстен \"LEVSKI\" и безсмъртието на великия българин продължава сред звездите.През последните година Международният астрономически съюз одобри предложените от наши астрономи имена на български бележити личности, на които да бъдат кръстени астероиди, открити от Обсерватория \"Звездно общество А79\". Във всемира се носят астероиди Аспарух, Симеон, Борис, Хилендарски и Раковски.  ", "date": "2018.03.21", "title": "Кръстиха астероид на Васил Левски"}
{"url": "http://www.cross.bg/interesi-komisiyata-koryptziyata-1570675.html", "text": "/КРОСС/ Парламентът прие процедурни правила за избор на заместник-председател и членове на Антикорупционния орган, пише Агенция „Фокус\".Предложенията за кандидати за заместник-председател и трима членове на Комисията за противодействие на корупцията и за отнемане на незаконно придобитото имущество (Антикорупционния орган) ще се правят от председателя на органа Пламен Георгиев. Той трябва да ги внесе в писмена форма чрез деловодството на Народното събрание до Комисията за борба с корупцията, конфликт на интереси и парламентарна етика в 7-дневен срок от приемането на тези правила.Предложенията съдържат писмени мотиви, в които се обосновават високите професионални и нравствени качества на кандидатите.В 7-дневен срок от публикуване на кандидатурите, всеки кандидат представя на Комисията за борба с корупцията, конфликт на интереси и парламентарна етика писмена концепция за работата си като член на Антикорупционния орган на хартиен и електронен носител, декларация за несъвместимост по образец и такава за имущество и конфликт на интереси.Приетите процедурни правила предвиждат кандидатите да се проверяват за принадлежност към Държавна сигурност и разузнавателните служби на Българската народна армия. В случай, че Комисията за борба с корупцията, конфликт на интереси и парламентарна етика установи, че кандидатът не е представил всички необходими документи, го уведомява, че може да ги представи в срок от 5 дни от уведомяването.До изслушване не се допускат кандидати, които не са си представили документите в срок.Изслушването на кандидатите се провежда на открито заседание на Комисията за борба с корупцията, конфликт на интереси и парламентарна етика.За избран ще се смята кандидатът, получил повече от половината от гласовете на присъстващите народни представители. Ако не получи необходимите гласове, Народното събрание приема решение за откриване на нова процедура за избор. ", "date": "2018.03.21", "title": "Председателят на Антикорупционния орган ще си избира на заместник и членове"}
{"url": "http://www.cross.bg/beloslav-zhena-prava-1570673.html", "text": "/КРОСС/ Районен съд - Варна осъди жители на Белослав за купуване на гласове. Деянието представлява престъпление против политическите права на гражданите и е наказуемо по чл. 167, ал. 2 от Наказателния кодекс. По силата на постигнато между страните и одобрено от съда споразумение, 33-годишна жена и 38-годишен мъж от град Белослав бяха признати за виновни в извършването на такова престъпление през м. март 2017 год., в кампанията за парламентарните избори.В две населени места - гр. Белослав и гр. Велико Търново, 38-год. подсъдим предложил на общо 18 души имотна облага - парични суми от по 30 лева на човек, с цел да ги склони да упражнят избирателните си права в полза на определен кандидат на конкретна политическа партия, чрез гласуване с преференция. Отново парична облага - суми от по 30 лева, предложила от своя страна подсъдимата 33-год. жена на други общо 38 лица от Белослав, също за да дадат вота си за определен кандидат.Подсъдимите са с чисто съдебно минало. Районен съд - Варна им наложи наказания от по 4 месеца лишаване от свобода, чието изпълнение се отлага с изпитателен срок от 3 години. Съдебният акт е окончателен. ", "date": "2018.03.21", "title": "Осъдиха мъж и жена от Белослав за купуване на гласове"}
{"url": "http://www.cross.bg/skripal-rysiya-sami-1570680.html", "text": "/КРОСС/ Директорът на отдела на МВнР на Русия по въпросите, свързани с неразпространяването и контрола над въоръжението, Владимир Ермаков заяви, че британските власти ли не могат да осигурят сигурността на собствените си граждани, или сами пряко или косвено са режисирали нападението над бившия служител на ГРУ Сергей Скрипал в Южна Англия, предава Интерфакс.„Логиката подсказва единствено два възможни варианта: или британските власти не са способни да осигурят защита от терористичен акт на своя територия, или те сами, пряко или косвено, уточнявам не обвинявам никого, са режисирали нападението над Скрипал\", заяви Ермаков по време на среща с чуждестранни посланици в МВнР на Русия.„Трети вариант просто не е възможен\", допълни той.", "date": "2018.03.21", "title": "Русия: Великобритания или стои зад отравянето на Сергей Скрипал, или не може да спира терористични нападения"}
{"url": "http://www.cross.bg/petrov-dimitur-godina-1570671.html", "text": "/КРОСС/ Кметът на село Буковец в община Брусарци Димитър Петров е отстранен от поста си заради влязла в сила присъда срещу него за трафик на хора, съобщиха от общината в Брусарци.През септември 2015 година Димитър Петров бил задържан от гранични полицаи на километър от българо-сръбската граница във видинско при опит да прехвърли 35 мигранти от арабски произход в Сърбия. Мигрантите били натоварени в два микробуса и три леки коли, като Петров шофирал един от микробусите.Срещу него и останалите четирима шофьори започнало разследване, но междувременно през октомври 2015 година Димитър Петров спечелил кметските избори в село Буковец и започнал да управлява.В началота на 2017 година Районният съд във Видин осъдил Димитър Петров на година лишаване от свобода и глоба от 1000 лева, но той обжалвал пред Окръжния съд. Присъдата била намалена на 8 месеца условно с тригодишен изпитателен срок, като основен аргумент за това бил фактът, че по това време Петров бил безработен.От общината в Брусарци уточниха, че в село Буковец е назначен кметски наместник, тъй като селото е под 350 жители и според новия изборен кодекс там не се налага избор на кмет. ", "date": "2018.03.21", "title": "Отстраниха кмета на Буковец от поста му, осъден е за трафик на хора"}
{"url": "http://www.cross.bg/losho-putishta-nankov-1570657.html", "text": "/КРОСС/ 8000 от 20 000 км републикански пътища са в лошо или много лошо състояние. Същото важи и за над 12 000 от 20 000 км общинска пътна мрежа. Това съобщи пред бТВ регионалният министър Николай Нанков.По думите му около 100 млн. лв. годишно от бюджета отиват за запълване на дупки по пътищата. Той обаче настоява този неефективен и неустойчив метод да бъде прекратен. \"30 години политиката е била дупките по пътищата да се пълнят със студена смес след края на зимния сезон и в есенно-зимни условия отново да \"цъфнат\", отбеляза министърът. Той увери, че се търси вариант за кардиналното решаване на проблема.Фигуративно сме поставили чиновник до всяка дупка, коментира още Николай Нанков по повод нареждането на премиера по въпроса. Министърът допълни, че в момента на годишна база около 400 км пътища се рехабилитират напълно.Освен средства от тол системата и от бюджета пари за пътни ремонти ще се търсят и от нов фонд, свързан с пътната безопасност, който Европейската комисия създава.\"С въвеждането на тол системата нашите прогнози са с 3-4 пъти по-голям обем от пътища на годишна база. Така че за около 6-7 години ще сме готови с пълна рехабилитация\", увери Нанков. ", "date": "2018.03.21", "title": "До 40 хил. км пътища у нас са в лошо или много лошо състояние"}
{"url": "http://www.cross.bg/https-burgas-izdanie-1570664.html", "text": "/КРОСС/ Броят на музикантите, които ще участват в тазгодишното издание на Burgas Jam се увеличи с още едно име и то какво! На 7 юли ще видим и чуем на сцената до Морска гара Николо Коцев - легендарен български китарист, цигулар, композитор, аранжор и автор на рок операта \"Nostradamus\".Още за новото издание на Burgas Jam вижте тук:Всички новини, видеа и други подробности за събитието търсете тук: ", "date": "2018.03.21", "title": "Николо Коцев ще свири на Burgas Jam"}
{"url": "http://www.cross.bg/izpulnitelniya-direktor-agentziya-1570660.html", "text": "/КРОСС/ Министерският съвет определи на изпълнителния директор на Националната агенция за приходите увеличение на основната месечна заплата с 10% спрямо настоящия й размер. От 1 април т.г. Галя Димитрова ще получава 4070 лева.Решението е обусловено от водещия принос на ръководителя на приходната агенция за успешното изпълнение на основните стратегически и оперативни цели на НАП за 2017 г., свързани със събираемостта на приходите, доброволното изпълнение на задълженията и предоставяните електронни услуги.Съгласно чл. 8, ал. 5 от Закона за НАП, възнаграждението на изпълнителния директор на агенцията се определя от Министерския съвет. ", "date": "2018.03.21", "title": "Вдигат заплатата на шефа на НАП, изпълнила целите на агенцията за 2017"}
{"url": "http://www.cross.bg/vlak-mashinista-putnicheski-1570658.html", "text": "/КРОСС/ За тежък инцидент с пътнически влак, движещ се от с. Боровци към с.Благово, съобщиха от ОД на МВР-Монтана. Сигнал за инцидента е подаден на 20 март, около 13:50 часа в полицията в Берковица.При движението на пътнически електромотрисен влак с № 31 - 035/056, машинистът на 51 г. от Враца забелязал, че на междурелсието се намира тяло на човек, който е бил в легнало положение. Последвала маневра от страна на машиниста за принудително спиране на пътническия влака, но локомотивът блъснал тялото на лежащия.Установено е че това е 43-годишен жител на с. Боровци. На място е извършена проба на машиниста с техническо средство за наличието на алкохол, като пробата е отрицателна. Тялото на починалия е изпратено за аутопсия в МБАЛ-Монтана.Образувано е досъдебно производство.  ", "date": "2018.03.21", "title": "Влак прегази мъж в Монтанско"}
{"url": "http://www.cross.bg/leva-pensionerite-dobavki-1570659.html", "text": "/КРОСС/ Днес правителството не взе решение дали ще има великденски добавки за пенсионерите.Очаква се то да бъде взето следващата седмица в последния момент. Миналата година около 1,2 млн. пенсионери получиха по 40 лева. Тогава бяха отделени 51 млн. лева.Изплащането на пенсиите през април ще започне на 5-о число заради празниците, което се пада Велики четвъртък. ", "date": "2018.03.21", "title": "Правителството не взе решение за великденските добавки за пенсионерите"}
{"url": "http://www.cross.bg/bulgariya-granichni-avtomobili-1570662.html", "text": "/КРОСС/ ръцките власти увеличиха проверките на влизащите от България и Македония автомобили, предаде БНР.През всички гранични пунктове с България се правят опити за нелегален внос на акцизни стоки, съобщават граничните власти.Доскоро основният поток на нелегално внесени цигари, алкохол и бензин минаваше предимно през Промахон и Маказа. Ежедневни са вече случаите и през другите гранични пунктове.Полицията информира, че се проверяват не само български автомобили, а всички, които влизат от България.Само за ден са арестувани за нелегален внос гърци, сърби, македонци и дори германци и италианци. Съгласно закона се налагат глоби, конфискува се както нелегалната стока, така и автобили, с които се транспортира.Гранична полиция съобщи, че са увеличени екипите за проверка на влизащите в Гърция от всички гранични пунктове. ", "date": "2018.03.21", "title": "Гърция затегна контрола на влизащи от България и Македония автомобили"}
{"url": "http://www.cross.bg/vaksinite-vaksini-obshtestveno-1570666.html", "text": "/КРОСС/ Евродепутати изразяват загриженост относно въздействието върху здравето на обществените колебания относно ваксините; Отправен е призив за повишаване на прозрачността при производството на ваксини; Държавите следва съвместно да закупуват дози с цел понижаване на цените. Намаляващото обществено доверие във ваксинирането представлява голямо предизвикателство и вече доведе до последици за здравето, заявиха членовете на Комисията по обществено здраве на ЕП във вторник. Членовете на Комисията по обществено здраве на ЕП отбелязват със загриженост, че епидемиологичните данни показват значителни разлики в приемането на ваксините и недостатъчно покритие, което да гарантира адекватната защита на населението от болести, предотвратими чрез ваксини, в резолюция, приета във вторник. Те заявяват, че нарастващите и широко разпространени обществени колебания относно ваксините будят тревога и вече имат последици, като например огнища на зараза с морбили в редица държави, чието предотвратяване е било възможно. Участвалите в заседанието евродепутати посочват, че ваксините преминават щателна проверка през множество фази на изпитвания и са подложени на периодична оценка. Те също така приветстват предстоящото започване на съвместно действие, което е съфинансирано от Здравната програма на ЕС и е насочено към увеличаване на броя на хората, които са били ваксинирани. Те заявяват, че Европейската комисия следва да засили своята подкрепа за националните усилия, свързани с ваксинирането. Възстановяване на доверието чрез повишаване на прозрачността Членовете на Комисията по обществено здраве на ЕП подчертават, че повишаването на прозрачността при оценяването на ваксините и техните спомагателни вещества, както и при финансирането на независими научноизследователски програми и възможните странични ефекти на ваксините би допринесло за възстановяване на доверието във ваксинирането. Те посочват, че изследователите трябва да декларират всеки конфликт на интереси. Лицата, които имат конфликт на интереси, следва да бъдат изключени от комисиите за оценка. Също така следва да бъде отменена поверителността на обсъжданията в комисията за оценка на Европейската агенция по лекарствата (EMA), а научните и клиничните данни следва да бъдат направени обществено достояние. Те също така предлагат започването на фактологичен и основан на научни доказателства диалог с гражданското общество, за да се води борба с ненадеждната, подвеждаща и ненаучна информация относно ваксините. Съвместно възлагане на обществени поръчки за ваксини Членовете на Комисията по обществено здраве на ЕП заявяват, че не е обосновано разходите за пълен комплект ваксини за едно дете да са 68 пъти по-големи през 2014 г. в сравнение с 2001 г. Те подкрепят съществуващо споразумение, което позволява съвместното възлагане на обществени поръчки за ваксини, като по този начин се обединява покупателната способност на държавите членки. Следващи стъпки Проектът на резолюция беше приет с 55 гласа „за\", 1 „против\" и 3 „въздържал се\". Той ще бъде подложен на гласуване от пълния състав на ЕП в Страсбург през април или май. Контекст Участвалите в заседанието евродепутати заявяват, че всяка година ваксинирането предотвратява около 2,5 милиона смъртни случаи в световен мащаб и намалява разходите за лечение на конкретните заболявания, включително антимикробните лечения. През периода 2008 - 2015 г. в Европа е имало 215 000 случая на болести, предотвратими чрез ваксини, с изключение на грип. Те също така подчертават, че имунизацията чрез ваксинация е средство за водене на борба с антимикробната резистентност. В своя план за действие относно антимикробната резистентност Европейската комисия обяви стимули за увеличаване на навлизането на диагностика, алтернативи на антимикробните средства и ваксини. Европейската комисия ще представи инициатива за засилено сътрудничество в борбата с болестите, предотвратими чрез ваксини, през второто тримесечие на 2018 г. Според глобално проучване, осъществено от Vaccine Confidence Project, в европейския регион е регистриран най-голям брой отрицателни отговори що се отнася до схващането за важността на ваксините и тяхната безопасност и ефективност, което води до най-високи нива на обществени колебания относно ваксините (Larson, Heidi J. и al. (2016 г.)).", "date": "2018.03.21", "title": "Комисията по обществено здраве на ЕП предупреждава за рисковете от спада във ваксинациите"}
{"url": "http://www.cross.bg/sotzialistite-grypata-bylman-1570667.html", "text": "/КРОСС/ Партията на европейските социалисти (ПЕС) приветства избора на Удо Булман за председател на Групата на социалистите и демократите в Европейския парламент. Късно снощи досегашният зам.-председател на Групата на социалистите и демократите в ЕП и евродепутат от Германската социалдемократическа партия (ГСДП) спечели подкрепата на социалистите в ЕП досегашният и пред другия кандидат, белгийката Катлин ван Бремпт.До избора на нов лидер се стигна след като досегашният лидер Джани Питела беше избран в италианския Сенат в началото на март.В представянето си пред социалистите в ЕП, Булман заяви амбиция за повече общи инициативи с ПЕС, които да мобилизират прогресивните партии в Европа да отстояват общите про-европейски политики и позиции, както и засилване на връзката между гражданите и случващото се в Брюксел.Той добави, че ключова битка за справяне с предизвикателствата в Европа е борбата срещу неравенствата - икономически, социални, териториални и между половете, както и срещу разделителните линии в Европа - противопоставянето между запад и изток, нови и стари държави-членки, малки и големи страни.Със специално изявление лидерът на ПЕС Сергей Станишев поздрави Удо Булман и заяви:„Работим от дълго време с Удо Булман и знам, че има всички необходими качества да води Групата на социалистите в ЕП в този ключов период. Предстоят ни много битки, в които ще имаме нужда от пълна мобилизация, а той е истински боец за социална справедливост и равенство - две основни за ПЕС цели.Като евродепутат, Удо положи много усилия в борбата за по-социална Европа. Уверен съм, че той ще продължи политиката на ясно разграничение между социалистите и консерваторите в Европа.\"„Парламентарната група на социалистите има ключова роля за разработването на политики на европейско ниво, които отразяват нашите принципи и ценности, както и да гарантира, че резултатите от всекидневните битки, които водим, стигат до нашите избиратели.ПЕС ще продължи силното си сътрудничество с Групата на социалистите, особено в контекста на предстоящите Европейски избори през 2019 г.\", добави Станишев. ", "date": "2018.03.21", "title": "Станишев: Удо Булман ще бъде силен лидер на Групата на социалистите в ЕП"}
{"url": "http://www.cross.bg/veshtestva-zadurzhani-byrgas-1570663.html", "text": "/КРОСС/ 15 мъже на възраст между 20 и 40 години са задържани от служители от ОДМВР - Бургас при проведена на територията на цялата област специализирана полицейска операция, целяща противодействие на престъпления, свързани с държане, разпространение и приготвяне на наркотични вещества и техни аналози и лихварска дейност.Образувани са шест бързи полицейски производства, четири досъдебни производства и две преписки.Иззето е голямо количество от различни по вид наркотични вещества, сред които : марихуана, метамфетамин и хитова дрога „чай\" / по последни данни на специалистите т.нар. „чай\" съдържа синтетични канабиноиди, чието действие наподобява активната съставка на канабиса - тетрахидроканабинол. Употребата на този тип дрога крие големи рискове за здравето, тъй като освен биологични, може да отключи и психически проблеми/.В бургаския квартала „Победа\" е задържан криминално проявения Б.Щ., 39 годишен, от чийто дом на улица „Кракра\", са намерени и иззети голямо количество суха тревна маса /канабис/ и електронна везна. Установени са и двама дилъри, работещи за Б.Щ. по разпространение на наркотичните вещества, които са разпитани в качеството си на свидетели по образуваното досъдебно производство.От жилище, разположено на ул. \"Зора\" в същия квартал, обитавано от брата на Б.Щ. - криминално проявения М.Щ., 47 годишен, са намерени и иззети две чужди лични карти, тетрадка с имена на лица кредитополучатели, талон за МПС, нотариални актове и договор за предоставяне за ползване на недвижим имот, дадени като залог срещу получени парични средства. Разпитани в качеството на свидетели са множество кредитополучатели. По случая е образувано досъдебно производство за лихварство и извършване без разрешение на банкови и други финанасови сделки.Работата по цялостно документиране на престъпната дейност на 15-те мъже, задържани за срок от 24 часа при специализираната полицейска операция, продължава от служители на ОДМВР - Бургас. ", "date": "2018.03.21", "title": "15 задържани при спецакция в Бургас "}
{"url": "http://www.cross.bg/pravata-deteto-suveta-1570670.html", "text": "/КРОСС/ От днес до 23 март д-р Елеонора Лилова, председател на Държавната агенция за закрила на детето (ДАЗД), ще участва  в заседание на Ad hoc Комитета по правата на детето на Съвета на Европа в Страсбург.Комитетът е създаден с цел да проследява прилагането на Стратегията на Съвета на Европа за правата на детето 2016-2021, приета в гр. София по време на българското председателство на Комитета на министрите на Съвета на Европа през 2016 г. Този форум предоставя възможност за обмяна на опит и добри практики в областта на правата на детето на държавите-членки на организацията.Д-р Лилова ще запознае присъстващите с резултатите от наскоро приключилия съвместен проект на Съвета на Европа и ДАЗД по прилагане на „Инструмент за оценка на детското участие\". Освен това със законодателните промени, гарантиращи правата на непридружените деца-мигранти и с успешната инициатива „Дни на дигитално-медийната грамотност\", осъществена съвместно със Съвета на децата в 15 областни градове на страната. По време на заседанието ще бъдат обсъдени и въпроси, свързани с правата на децата мигранти, детското правосъдие, превенция на насилието и безопасността на децата в дигитална среда.  ", "date": "2018.03.21", "title": "Д-р Лилова участва в заседание на Комитета по правата на детето в Страсбург"}
{"url": "http://www.cross.bg/tzska-lydogoretz-levski-1570647.html", "text": "/КРОСС/ ЦСКА е заявил националния стадион \"Васил Левски\" за домакинството си срещу \"Лудогорец\" през май. \"Червените\" са изпратили писмо до Българския футболен съюз и очакват отговор от Централата.ЦСКА настоява мачът да се играе на 5 май, тъй като тогава клубът ще празнува 70-ата си годишнина и се очаква трибуните на \"Васил Левски\" да бъдат пълни.Първият сблъсък от плейофите между първия \"Лудогорец\" и втория (ЦСКА в класирането ще бъде на 6 април - Разпети петък. Двата тима са само на 3 точки един от друг и мачовете помежду им ще решат съдбата на титлата.Организацията на празника през май пък е поверена на сина на собственика на клуба Гриша Ганчев - Данаил, който обещава истинско зрелище. ", "date": "2018.03.21", "title": "ЦСКА приема \"Лудогорец\" на националния стадион за юбилея си"}
{"url": "http://www.cross.bg/pistite-planinite-ysloviyata-1570653.html", "text": "/КРОСС/Лоши са условията за туризъм в планините. Това съобщиха за Aгенция „Фокус” от Планинска спасителна служба (ПСС) при БЧК. Температурите са около 0 градуса, духа силен вятър и има гъста мъгла. В някои от курортите пистите не работят. От ПСС препоръчват да не се излиза в планината, ако не се налага и предупреждават карането на ски да става само по пистите. Няма регистрирани инциденти за изминалото денонощие. ", "date": "2018.03.21", "title": "Лоши са условията за туризъм в планините"}
{"url": "http://www.cross.bg/slyzhitelite-zaplatite-tzacheva-1570648.html", "text": "/КРОСС/ „Около 15 млн. лв. ще бъдат отпуснати за увеличение на възнагражденията на служителите на затворите\", заяви на брифинг министърът на правосъдието Цецка Цачева.Решението идва след поредица от протести на надзирателите в цялата страна. Те искаха заплатите им да се изравнят с тези на служителите в МВР.Представители на синдикатите приеха първоначално предложените им 6 млн. лв. за изравняване на заплатите\", поясни Цачева.По-късно на среща с премиера Бойко Борисов било решено да се отпуснат още 15 млн. лв. общо с другата сума за увеличения.По думите на Цачева синдикатите са провели работна среща в Министерството на правосъдието, като са уточнили конкретен график, по който поетапно да се изпълняват плащанията. ", "date": "2018.03.21", "title": "Отпускат около 15 млн. лв. за увеличение на заплатите на служителите на затворите"}
{"url": "http://www.cross.bg/afganistan-eksploziya-dyshi-1570650.html", "text": "/КРОСС/ Експлозия в афганистанската столица Кабул уби поне 26 души, а 18 са ранени, съобщи агенция Ройтерс като се позова на МВР на Афганистан. Взривът е избухнал в центъра на града, близо до университета.В момента Афганистан отбелязва пролетния празник по случай персийската Нова година.Според полицейски източници атаката е извършена от атентатор самоубиец. ", "date": "2018.03.21", "title": "Експлозия в Кабул уби 26 души"}
{"url": "http://www.cross.bg/g-politiki-sreshtata-1570652.html", "text": "/КРОСС/ Министрите на финансите и централните банкери от групата Г-20 на индустриално развитите и развиващи се държави не успяха да постигнат ново споразумение за международната търговия на фона на задълбочаващото се разделение между САЩ и други големи икономики във връзка с плановете на Вашингтон да наложи митнически тарифи върху вноса на стомана и на алуминий, съобщава \"Уолстрийт джърнъл\".Проведената в началото на седмицата среща на Г-20 в Буенос Айрес, Аржентина, се въртеше около написването на комюнике, в което да се споделят общи принципи за основните икономически политики в световен план.Но след двудневни преговори в заключителното изявление се посочи, че представителите на Г-20 \"признават необходимостта от по-нататъшен диалог и действия\" по въпросите на търговията, като в същото време беше потвърден наборът от принципи, който беше приет през миналата година на срещата на Г-20 в Хамбург, Германия.Министрите на финансите на Германия, Франция, Бразилия и други страни настояха САЩ да предприемат многостранен, а не едностранен подход към търговската политика, визирайки решението на администрацията на Тръмп да въведе глобални мита от 25% върху вноса на стомана и от 10% за вноса на алуминий, които трябва да влязат в сила този петък.Президентът Доналд Тръмп предложи тези мерки като част от търговската си политика \"Америка на първо място\", която е предназначена да противодейства на търговските практики в други части на света, Според него тези практики са несправедливи и отговорни за унищожаването на американската индустрия.Стъпките обаче предизвикаха изненада в американските търговски партньори, които изнасят стомана за САЩ, и те започнаха да търсят начин за изключения по отношение на новите тарифи. Негативно реагираха и редица американски фирми, които купуват стомана и алуминий и които ще бъдат изправени пред по-високи производствени разходи във връзка с новите мита.На пресконференция след края на срещата на Г-20 финансовият министър на САЩ Стивън Мнучин заяви: \"Това, което търсим, е свободна, честна и реципрочна търговия. По въпроса за стоманата и алуминия, вие знаете, че това е резултат от нелоялни търговски практики и затова сме отговорили по този начин\".Трябва да се има предвид, че новите американски тарифи могат да се отразят негативно на някои от традиционните съюзници на Вашингтон в Г-20, чиито държавни-членки формират повече от 80% от световното икономическо производство.\"Уолстрийт джърнъл\" съобщава, че официалните представители на Г-20 обмисляха да включат изречение в своето съвместно комюнике, което да критикува \"насочените за вътрешна употреба търговски политики\", но САЩ възразиха срещу това.Управляващият директор на Международния валутен фонд Кристин Лагард беше сред официалните представители, опитващи се да докажат позитивното значение на намаляването на търговските бариери.Тя посочи в свое изявление след приключването на срещата, че \"се присъединява към страните, които са за избягване на изкушението за провеждането на политики, насочени за вътрешна употреба и че по-скоро трябва да се работи за ограничаване на търговските бариери и за разрешаване на търговски несъгласия, без да се прибягва до изключителни мерки\".Германският финансов министър Олаф Шолц пък отбеляза, че \"в огромното си мнозинство страните от Г-20 са силно притеснени, ако се стигне до ескалация и ако търговските войни станат доминиращи в бъдеще\". На въпроса дали САЩ са отворени за неговите аргументи и тези на повечето членове на Г-20, Шолц отговори: \"Това, което постигнахме, е, че разговаряхме.Това е все пак някакъв напредък\".В съвместното изявление на Г-20 след срещата се заявява, че \"международната търговия и инвестициите са важни двигатели за икономическия растеж, производителността, иновациите, бъдещото развитие и за създаването на работни места\", като това представлява доста по-скромна лексика в сравнение с предишни подобни комюникета.Така например пред 2016-а година страните от Г-20 се съгласиха \"да се работи по-усилено за изграждане на отворена световна икономика, отхвърляне на протекционизма, насърчаване на световната търговия и инвестиции, включително чрез по-нататъшно укрепване на многостранната търговска система и осигуряване на широки възможности и обществена подкрепа за разширен растеж в глобализиращата се икономика\".Според \"Уолстрийт джърнъл\" фокусирането върху търговските политики на САЩ изглежда възпрепятства надеждите на Стивън Мнучин за изграждане на по-голям международен консенсус срещу практиките на непрозрачно кредитиране в Китай, които американските власти твърдят, че противоречат на принципите на свободния пазар.След като Мнучин приведе този аргумент по време на срещата на високо равнище, френският финансов министър Бруно Льо Мер посочи митническите тарифи като политики, които също противоречат на принципите на свободния пазар. ", "date": "2018.03.21", "title": "Финансовите лидери на Г-20 не успяха да се споразумеят относно международната търговия"}
{"url": "http://www.cross.bg/mashinistite-stanalo-godina-1570651.html", "text": "/КРОСС/ В Шуменският окръжен съд продължава делото срещу машинистите на влака-убиец в Хитрино. За инцидента с взривената цистерна на гарата на 10 декември 2016 година са обвинени машинистите Димитър Михнев и Радослав Петков.Очаква се да бъдат прегледани видеозаписи от деня на железопътната катастрофа,станала на 10 декември 2016 година. От последвалия взрив загинаха 7  души, 29 пострадаха; разрушени бяха десетки сгради.В няколко поредни заседания ще бъдат предявени материали, които не са предоставени на защитата при досъдебното производство, обясни съдебният помощник Стилян Стилянов:\"7 000 снимки, 24 часа видеозаписи и до два часа аудиозаписи\".Видеоматериалите са от стационарни камери на търговски обекти и от дронове, а аудиозаписите са разговори между жп служители.\"Това е от изключителна важност за защитата\", посочи адвокат Ивайло Йорданов. Според него, направената външна експертиза на фирмата-превозвач също би помогнала за изясняване на инцидента:\"На този етап външна експертиза няма как да бъде внесена. Ще намерим начин да го направим по-нататък в процеса. Тя ще внесе яснота какво е станало и как е станало\".Заседание по делото ще има и в четвъртък. ", "date": "2018.03.21", "title": "Адвокатите на машинистите на влака от Хитрино искат да използват и експертизата на фирмата-превозвач"}
{"url": "http://www.cross.bg/gonki-nezakonni-avtomobil-1570654.html", "text": "/КРОСС/ Мощен спортен автомобил е получила от Министерството на финансите столичната \"Пътна полиция\", за да могат служителите на реда да се справят с участниците в незаконни гонки, които често са с твърде бързи возила.Освен за предотвратяване на незаконни гонки, спортният автомобил, под чийто капак \"са впрегнати\" близо 400 коня, ще участва и в кортежи за осигуряване на сигурността на важни гости в столицата. ", "date": "2018.03.21", "title": "Полицаи ще гонят джигитите с мощно \"Мицубиши\""}
{"url": "http://www.cross.bg/ostin-mart-teksas-1570655.html", "text": "/КРОСС/ Заподозреният за серия смъртоносни бомбени експлозии в Остин, Тексас, е мъртъв след мащабна полицейска операция, съобщи Би Би Си, позовавайки се на US медии.Мъжът загинал след взривяване на устройство на междущатска магистрала в район, намиращ се северно от града, съобщи Си Би Ес нюз.Агенти на ФБР извършват разследване на място.Това става след експлодиране на четири колетни пратки в Остин и една в Шерц, на стотина километра южно от щатската столица.Кадри от охранителни камери на „лице, представляващо интерес\" и излъчени от американски медии, показват бял рус мъж да носи големи пакети.Очаква се полицията на Остин по-късно днес да даде подробности по случая.При първата експлозия в къща в Източен Остин на 2 март загина 39 годишен мъж. На 13 март в други райони на града избухнаха две бомби. Убит беше 17-годишен младеж, а майка му и възрастна жена бяха ранени.На 18 март с бомба капан в Остин бяха ранени двама мъже. Заради направата на устройството полицията предполагаше, че извършителят има добра квалификация за този вид дейност.Последната експлозия бе на 20 март в разпределителен пункт на „Федекс\" в Шерц, като взривилата се пратка била предназначена за Остин.Полицията на тексаската щатска столица обяви награда от $100 000 за информация, която да доведе до залавянето му, а губернаторът на Тексас Грег Абът добави още $15 000. ", "date": "2018.03.21", "title": "Предполагаемият „сериен бомбаджия“ в Тексас е мъртъв след полицейска акция"}
{"url": "http://www.cross.bg/sotzialnoto-eksperti-tryda-1570656.html", "text": "/КРОСС/ Квалификационни курсове за пенсионери, в които възрастните хора да трупат нови знания, обмислят от социалното министерство. „Идеята е хората да се обучават и след като се пенсионират, за да могат да се върнат и задържат по-дълго на трудовия пазар\", коментира шефът на дирекция „Политика на пазара на труда и трудовата мобилност\" Елка Димитрова.Преди идеята да се превърне в законодателна промяна, от ведомството ще направят анализ дали трудовият пазар има нужда от подобна мярка. По данни на Националния статистически институт (НСИ) в края на миналата година над 76 300 души в пенсионна възраст продължават да се трудят.Според експерти от социалното министерство застаряващото население и големия дял на неквалифицирани безработни са основните проблемите на трудовия пазар. Тази година 11 200 души преминават през различни обучения, в които ще придобият или ще развият умения, с които да намерят препитание.За недостига на висококвалифицирани служители държавата облекчи процедурата по наемане на експерти от трети страни с т.нар. сини карти. От януари работодателите не трябва да доказват, че в продължение на шест месеца не са намерили български кандидат за дадена длъжност, преди да поискат синя карта за експерт от чужбина. Освен това правителството увеличи квотата за чуждестранни работници.Досега фирмите можеха да имат до 10% кадри с чуждо гражданство. От януари малките и средните компании могат да наемат двойно повече такива служители, а при големите фирми делът е 35%. Статистиката показва, че през миналата годината у нас са били наети 117 специалисти от страни извън Европейския съюз (ЕС). „Това са висококвалифицирани специалисти, например ИТ експерти, инженери\", обясни Димитрова пред \"Монитор\".От социалното министерство обмислят още промени, които да позволят на чуждестранните студенти да работят у нас. Сега кандидат-висшистите от страни извън ЕС имат право да работят по 20 часа седмично. От Министерството на труда и социалната политика (МТСП) смятат да променят регламента и да позволят на тези младежи да се трудят на пълен работен ден след регистрация в бюрото по труда. ", "date": "2018.03.21", "title": "Идея: Връщат пенсионерите в клас, а после и на работа"}
{"url": "http://www.cross.bg/balkona-tzvetan-izvursheno-1570649.html", "text": "/КРОСС/ Досъдебно производство за извършено убийство с последвалото самоубийство на извършителя ръководи Окръжната прокуратура във Варна.Около 1 часа след полунощ днес, в кв. „Младост\" 24-годишният Цветан А. започнал да хвърля от балкона на жилището си различни предмети. Младият мъж излязъл на балкона гол и крещял. Шумът от виковете и буйството му събудили живеещите във входа съседи. Подаден бил сигнал на спешния телефон 112, съобщават от прокуратурата.Цветан прескочил преградата между двата балкона и се прехвърлил в съседския. В апартамента живеела 84-годишната Минка М. След като вратата на жилището й била разбита от пристигналия полицейски екип от ОД на МВР, възрастната жена била открита мъртва. Убийството й е извършено с множество удари.В апартамента било намерено и тялото на Цветан, който се самоубил чрез включени кабели в електрическия контакт. Има данни, че е страдал от психично заболяване.Извършен е оглед на местопроизшествието, разпитани са свидетели на действията на 24-годишния мъж.Днес ще бъдат извършени аутопсии на двете тела и назначени експертизи за установяване причините за смъртта им. ", "date": "2018.03.21", "title": "24-годишен уби 84-годишната си съседка и се самоуби"}
{"url": "http://www.cross.bg/infrastryktyra-zhelezoputna-proekt-1570638.html", "text": "/КРОСС/ Заместник-министърът на транспорта, информационните технологии и съобщенията Велик Занчев връчи наградата на победителя в категория „Транспортна железопътна инфраструктура\".С първа награда в категорията бе отличен проект „Модернизация на железопътен участък Септември-Пловдив, част от Трансевропейската железопътна инфраструктура, Позиция 3: Стамболийски-Пловдив\". Организатор на инициативата „Infrastructure Bulgaria Awards 2018\" е Градът Медиа Груп.По време на събитието, което се проведе вчера вечерта, бяха отличени още два проекта на ДП Национална компания „Железопътна инфраструктура\" - „Изграждане на интермодален терминал в Южен централен район на планиране в България-Пловдив\" и „Реконструкция и електрификация на железопътната линия Пловдив-Свиленград по коридори IV и IX, Участък Първомай-Свиленград\".Голямата награда за инфраструктурен проект на десетилетието получи Столична община за изграждането на софийското метро, което се реализира с финансиране от ОП „Транспорт\" и ОП „Транспорт и транспортна инфраструктура\". Общият обем от средствата по двете оперативни програми за този проект е приблизително 1,82 млрд. лева.Наградите за принос в развитието на инфраструктурата на България 2018 е една от най-престижните инициативи в сектора. Те се връчват на всеки две години, а победителите в петте категории са определени от 17-членно жури от представители на експертни, браншови и академични среди.Категориите, за които се състезаваха обекти от цялата страна са: „Транспортна и пътна инфраструктура\", „Транспортна железопътна инфраструктура\", „Енергийна инфраструктура\", „Градска среда\" и „Екологична инфраструктура\".Министерството на транспорта, информационните технологии и съобщенията е партньор на събитието съвместно с министерствата на регионалното развитие и благоустройството, на околната среда и водите и на енергетиката.", "date": "2018.03.21", "title": "Заместник-министър Занчев отличи победителя в „Транспортна железопътна инфраструктура“ на „Infrastructure Bulgaria Awards 2018“"}
{"url": "http://www.cross.bg/gdbop-prestupnata-organizirana-1570639.html", "text": "/КРОСС/ ГДБОП неутрализира организирана престъпна група за трафик на хора през границатаОперацията е проведена под ръководството на Специализираната прокуратура; задържани са 18 участници в престъпната дейност, на 7 от тях са повдигнати обвинения за престъпление по чл.321 от НКПод  наблюдението на Специализираната прокуратура на 17 март,  служители на ГДБОП и териториалните й служби в Хасково, Кърджали и София проведоха специализирана полицейска операция с цел неутрализиране на организирана престъпна група, превеждала чужденци през границата на страната и подпомагала тяхното пребиваване  у нас -  престъпления по чл. 321, вр. чл.208 и чл. 281 от Наказателния кодекс.В хода на  действията по разследването са претърсени 15 адреса на територията на област  Хасково и Годеч, както и два автомобила. Иззети са множество мобилни телефони, сим карти, парични суми и други вещи и предмети, имащи отношение към документирането на престъпната дейност на групата. Задържани са 18 души.На седем от тях - български, турски и сирийски граждани, са повдигнати обвинения за престъпление по чл.321 от НК. На петима от обвиняемите е наложена постоянна мярка „задържане под стража\", а на други  двама - мярка за неотклонение „парична гаранция\".Работата по документирането и доказването на престъпната дейност на групата продължава под наблюдението на прокуратурата. ", "date": "2018.03.21", "title": "ГДБОП неутрализира организирана престъпна група за трафик на хора през границата "}
{"url": "http://www.cross.bg/bulgariya-izpulniha-rysiya-1570642.html", "text": "/КРОСС/ Московският международен дом на музиката (ММДМ) бе домакин на музикална вечер \"В единство на властта\", посветена на 140-годишнината от освобождението на България от османско робство,съобщава кореспондент на ТАСС.В началото на тържественото събитие българският посланик в Руската федерация Бойко Коцев се обърна към гостите с приветствена реч, която отбеляза, че общата историческа памет на народите на Русия и България \"е скрепена от героизъм\". \"Тя е скрепена с кирилицата, която е преминала от България и се е разпространила в други славянски страни\", продължи той. \"Тя е обвързана с обща духовност\".                   \"Символично, днешната ни музикална среща се провежда в една година, обявена за година на европейското културно наследство. Българското председателство на Съвета на ЕС работи приоритетно и с цел да популяризира постиженията на европейското културно наследство като важен фактор за задълбочаване на междукултурния диалог и за насърчаване на сближаването и мирното сътрудничество между народите \", каза още дипломатът.На сцената на Камерната зала на ММДМ бяха представени солистите на Оркестъра на Българското национално радио под ръководството на д-р Дмитрий Христов, солистите на хор \"Мистерията на българските гласове\", както и Държавният оркестър \"Гусляри на Русия\" от Московската държавна филхармония.Артистите изпълниха 20 музикални композиции и песни с народните мотиви от двете страни. След завършването на основната програма на концерта руски и български музиканти изпълниха известната песен \"Подмосковные вечера\".  ", "date": "2018.03.21", "title": "В Москва се проведе концерт в чест на 140-годишнината от Освобождението на България от османско иго"}
{"url": "http://www.cross.bg/pnevmatichen-polychili-pistolet-1570643.html", "text": "/КРОСС/В училище в курганският град Шадринск, 13-годишно момиче, откри огън с пневматичен пистолет.Според предварителната информация седем ученици са получили натъртвания и ожулвания. В момента в училището работи група за разследвания и операции, която установява обстоятелствата и причините за случилото се, съобщава Газета.ru.По-рано в Ярославъл, правоприлагащите органи започнаха проверки, след като получили сигнал, че един 15-годишен тинейджър е носел пневматичен пистолет в някое от училищата в града и е изстрелял няколко изстрела от него.  ", "date": "2018.03.21", "title": "Седем ранени след стрелба в Руско училище "}
{"url": "http://www.cross.bg/sreshta-zatvorite-slyzhitelite-1570641.html", "text": "/КРОСС/ Синдикат на служителите в затворите в България и СНЦ „Синдикат охрана\" проведоха среща с премиера Бойко Борисов и правосъдния министър Цецка Цачева. На срещата при министър - председателя бяха обсъдени исканията на синдикалните организации, поставени в хода протестните им действия.Премиерът пое ангажимент за отпускане на допълнителни средства за двете главни дирекции ГД „Изпълнение на наказанията\" и ГД „Охрана\". Отпуснатите допълнително средства трябва да послужат за увеличаване на основните месечни възнаграждения и изравняване на сумите плащани за специфични служебни дейности с тези в МВР.В последваща среща в Министерството на правосъдието бяха определени технологичните стъпки, разпределени конкретните задачи със срокове за изпълнението им. Уговорена беше и следваща среща в Министерството на правосъдието на 29 март.Синдикат на служителите в затворите в България пое ангажимент да уведоми членовете си и след обсъждане на направените вчера предложения, до края на седмицата УС да обяви решението си дали ще продължат протестните действия.В тази връзка е насрочено заседание на УС на сдружението за 23 март в гр. Пловдив.До вземането на решение по направените предложения се прекратяват предварително насрочените до края на седмицата локални протести в градовете Ловеч, Враца, Пазарджик и Стара Загора.", "date": "2018.03.21", "title": "Синдикат на служителите в затворите в България стигна до среща с Бойко Борисов"}
{"url": "http://www.cross.bg/chrez-parkirane-ostava-1570645.html", "text": "/КРОСС/ ЦГМ отваря системата си за всички възможни мобилни приложенияНова услуга ще стартира Цeнтърът за градска мобилност (ЦГМ) от този месец. Тя позволява на всеки бързо и лесно да заплати през банковата си карта престой в зоната за локално паркиране чрез мобилно приложение. Цената не се променя - един лев за „зелена\" зона и два лева за „синя\". Условието е клиента да има интернет на телефона и свалено подходящо приложение. Има версии за Android и iOS платформи.Дава се възможност и за пакетно заплащане до 2 часа за „синя\" и до 4 часа за „зелена\" зона. Също така има опция за проследяване на мястото, където е паркиран автомобила. Новата услуга ще улесни и чуждестранните гости на София, които не могат да заплатят паркиране чрез СМС, тъй като външни оператори не позволяват този вид разплащане.Плащането чрез банкова карта и мобилна апликация не отменя възможността за разплащане чрез СМС-и. Тази опция остава като алтернативна в апликацията.Центърът за градска мобилност насърчава внедряването на технически иновации и остава отворен за предложения за мобилни приложения, които улесняват гражданите. Приложенията чрез които ще може да става разплащането в зоната за локално паркиране ще бъдат обявени на отделна страница на сайта на ЦГМ. ", "date": "2018.03.21", "title": "Плащаме за паркиране в София през мобилна апликация"}
{"url": "http://www.cross.bg/pomosht-meditzinska-speshna-1570640.html", "text": "/КРОСС/ По проекта се предвижда да бъдат обновени 27 центъра за спешна медицинска помощ и да бъдат закупени 400 линейкиСъс Заповед на Ръководителя на Управляващия орган на Оперативна програма „Региони в растеж\" 2014-2020 г. и заместник-министър на регионално развитие и благоустройството Деница Николова до 15 май 2018 г. се удължава срокът за кандидатстване по процедура „Регионална здравна инфраструктура\" , финансирана от програмата.Удължаването се налага поради комплексния характер и големия териториален обхват за изпълнение на т.нар. „голям проект\" на Министерство на здравеопазването.В рамките на проекта се предвижда да бъдат модернизирани 27 центъра за спешна медицинска помощ в областните градове с техните 170 филиала и 6 изнесени екипа, както и да бъдат закупени 400 съвременни медицински превозни средства, осигурени с комуникационно и друго оборудване и медицинска апаратура за спешна медицинска помощ.Общият ресурс по процедурата е 163,5 млн. лв. С него Министерство на здравеопазването ще подобри достъпа до спешна медицинска помощ с възможности за спешна диагностика, лечение и наблюдение на пациенти до 24 ч.Процедурата за директно предоставяне на безвъзмездна финансова помощ по приоритетна ос 4 „Регионална здравна инфраструктура\" на ОПРР 2014-2020, с конкретен бенефициент Министерството на здравеопазването, е отворена за кандидатстване на 22.12.2017 г.Изменените Насоки за кандидатстване по процедура BG16RFOP001-4.001 „Регионална здравна инфраструктура\" по приоритетна ос 4 „Регионална здравна инфраструктура\" и заповедта за изменението им са публикувани в сайта на програмата, както и на сайта на МРРБ.  ", "date": "2018.03.21", "title": "Удължава се срокът за кандидатстване по процедурата за модернизация на спешната помощ"}
{"url": "http://www.cross.bg/molos-efrat-mesetza-1570619.html", "text": "/КРОСС/ Куче на девет месеца от породата американски молос тежи повече от 80 кг, а е едва на девет месеца, съобщи в. \"Дейли мейл\".Изправена на задните си лапи, Ефрат е висока 1,80 м. Тя е селектирана, за да бъде въпроизведен праисторически вид кучета - месопотамски молос, изчезнал преди 7000 години.Единствените останки от месопотамския молос са в музеите. Има сведения, че те са използвани като бойни кучета, но според други теории са били скотовъдска порода. Физическите им характеристики са по-сходни с питбула.Джаред Хоузър, собственикът на Ефрат от Солт Лейк сити, каза, че на улицата хората обикновено я мислят за възрастно куче. Той вече се е свързал с Рекордите на Гинес за сертифициране. Колко ще порасне, никой не знае, защото породата е нова. Ефрат е била най-едрата сред братчетата и сестричетата си.Американският молос е селектиран от две породи мастиф - английски и неаполитански. Породата е добродушна и лоялна, като кучетата са отлични пазачи. ", "date": "2018.03.21", "title": "Най-голямото куче в света тежи над 80 кг на 9 месеца"}
{"url": "http://www.cross.bg/gerb-partiya-bulgariya-1570644.html", "text": "/КРОСС/ БСП е била, остава и ще бъде европейската партия на България, независимо какви етикети се опитват да й залепятМного бих искал ГЕРБ да бъде на висотата на отговорностите си, но много често не е. Тя е управляваща партия в страна, която е председател на Съвета на ЕС. Вместо да се съсредоточат върху важните за страната и ЕС въпроси, непрекъснато ни занимават с неща, които не са за пленарна зала.От началото на годината произвеждат само скандали, конфликти, проблеми и дават повод на опозицията да ги използва. Проблемът не е в опозицията, а в управляващите, които не успяват да оценят- кои са важните за страната и кои са позициите, които следва да заемат.Втори месец вече занимават парламента с анализиране на проекто позиции на БСП, интервюта на народни представители, но дъното е- да ни занимават с фейсбук статуси на народни представители от БСП, които са в личен профил и не ангажират парламентарната група и партията. За пореден път превръщаме парламента в някакъв съд, в който имаме усещането, че един народен представител няма право на различно мнение.Това е абсурдно, особено в периода, когато председателстваме един свободен и демократичен съюз на държави, като ЕС. Занимават парламента с неща, които по никакъв начин не засягат същността на дейността му и българските граждани.Управляващите демонстрират безпомощност и отчаяние и трябва да си дават сметка за това, защото не са в състояние адекватно да се противопоставят на критиките на опозицията и единствената теза, която остава е да изкарат БСП недемократична, ретроградна, антиевропейска, че дано българските граждани отново изберат по-малкото зло, в което привиждат себе си. Тази тактика минаваше доста време, но вече няма да минава. По-добре ГЕРБ да се съсредоточат върху неща, които ще бъдат полезни за тях, за България и ЕС. Особено се учудвам на евродепутатите от ГЕРБ, които вместо да погледнат сериозно на своите отговорности, като представители на страна, председател на Съвета на ЕС, да се държат като сериозни хора, а те се държат като деца в детската градина.Съжалявам, че го казвам, защото съм работил с част от тях. Единственото, с което станаха известни в последните два месеца в България, е писането на доноси срещу БСП до европейските институции и ПЕС - Истанбулската конвенция, сега и декларацията срещу народен представител от БСП.Трябва да се захванат с по-сериозните неща, които имаме да решаваме. Защо не направят една декларация за бъдещето на кохезионната политика, за бъдещето на европейския бюджет, да се опитаме заедно да координираме нещо- те занимават европейските институции с това кой какво казал, каква декларация е написала като проект БСП и какво махнала от нея. Това е абсолютно несериозно.Не знам дали в ГЕРБ си дават сметка за това, но хората го виждат. Тази тактика е пагубна за тях, но  е вредна и за страната ни. ГЕРБ, като са толкова европейска партия, не разбират ЕС, защото дойдоха наготово 2009 г., когато БСП в продължение на повече от 10 години работихме за членство на България. Водили сме битки, за които те нямат и понятие, но днес е лесно да правят декларация. Дори нямат смелостта това да бъде направено от някои от ръководството на ГЕРБ, а използват отново наемници. Това не придава необходимата тежест на това, което говорят. Като са такива европейци ГЕРБ, колко пъти дойде техният премиер, за да обясни какво се случва в ЕС? Колко пъти дойде да каже какви позиции заема България преди и сега, по време на председателството? От ПГ на „БСП за България\" искаме да го поканим.Половината председателство мина. Какво разбрахме от тези 3 месеца? Само и единствено скандали и платените репортажи по БНТ, защото те имат ангажимента да отразяват председателството. ГЕРБ се държат като авторитарна партия в авторитарна държава. А ЕС е демократичен съюз на свободни, демократични държави. ЕС насърчава различното мнение. ЕС би искал да види не спуснати от Брюксел решения, които се приемат и не се подлагат на съмнение. Напротив.Смятам, че винаги истината се ражда в спора и в историята не веднъж се е случвало, когато именно такива единични позиции са се оказвали верните. За управляващите, различното мнение вътре в ГЕРБ е недопустимо и то никога не се изразява публично. Те искат всички да бъдат като тях.Това не е възможно. БСП е демократична партия, тя ще отстоява своя демократизъм, но заедно с това има и много ясни позиции. Няма да намерите нито една официална позиция на БСП, която да е в противоречие с европейските принципи и позиции.Това не означава, че една позиция трябва да бъде фиксирана във времето. Светът се променя, трябва да се променят и позициите и е по-добре да дискутираме по тях, вместо да клеймим- кой и какво бил казал. Уверявам българските граждани, че БСП е била, остава и ще бъде европейската партия на България, независимо какви етикети се опитват да й залепят. ", "date": "2018.03.21", "title": "Кристиан Вигенин: ГЕРБ се държат като авторитарна партия в авторитарна държава"}
{"url": "http://www.cross.bg/putishta-glosov-poddurzhane-1570646.html", "text": "/КРОСС/ До края на месец май, когато е началото на туристическия сезон, по основни направления дупките ще бъдат изкърпени и хората ще могат да пътуват спокойно, безпрепятствено и безаварийно, съобщи инж. Светослав Глосов, член на Управителния съвет на Агенция „Пътна инфраструктура\" в сутрешния блок на Нова телевизия.Той подчерта, че на 15 март е било разпоредено на пътните управления да започнат ремонтните дейности на пътна мрежа, но влошаването на времето през последните дни и възстановяването на зимното поддържане възпрепятства извършването на качествени ремонтни дейности.Там, където няма сняг и дъжд кърпежи се правят. Пътноподдържащите фирми и служителите на Агенция „Пътна инфраструктура\" се отнасят сериозно към проблема, категоричен е инж. Глосов.Той подчерта, че проблемите са на пътища, които не са ремонтирани от десетилетия и в съчетание с големите температурни разлики от минус 20 до плюс 20 градуса през последните седмици дупките по тези пътища са отварят за изключително кратко време.Пътният сектор е недофинансиран от години и това е причина за недоброто състояние на пътната мрежа. Тази година с наличната финансова рамка ще бъдат ремонтирани превантивно близо 570 км републиканска пътна мрежа.Акцентираме на по-натоварените пътища - магистрали, пътища първи и втори клас, каза инж. Глосов. Според него с въвеждането на тол системата приходите в пътния сектор ще се увеличат от 3 до 4 пъти и тогава възможностите за ремонт на пътища ще бъдат много по-големи. В рамките на 10 години ще могат да се обновят пътищата, нуждаещи се от ремонт, заяви още той.Инж. Глосов обясни, че зимното поддържане също е от значение за състоянието на пътищата и даде пример с Германия, където за зимно поддържане на километър път се отделят 10 пъти повече средства отколкото в България.", "date": "2018.03.21", "title": "Инж. Глосов: До края на май ще бъдат изкърпени основни пътни артерии"}
{"url": "http://www.cross.bg/kirilov-purvo-chetene-1570634.html", "text": "/КРОСС/ Парламентът отложи с дебатите по първо четене на седемте законопроекта зa промени в Наказателния кодекс, които бяха заложени в седмичната програма за работа на депутатите, предаде репортер на Агенция „Фокус\".Предложението за това направи председателят на Комисията по правни въпроси Данаил Кирилов, а мотивите - разразилият се обществен дебат за един от законопроектите, внесен от Министерски съвет, който предвижда да се уеднакви режимът на корупционните престъпления, както за длъжностни лица от публичния сектор, така и за длъжностни лица от частния сектор.„Особено активни в този обществен дебат са работодателските организации и организациите на бизнеса. Очевидно е, че се налага продължаване на общественото обсъждане преди да пристъпим на гласуване в пленарна зала. По тази причина, като председател на водещата комисия по седемте законопроекта, предлагам отлагане с 10 дни\", аргументира се Кирилов от парламентарната трибуна и подчерта, че това ще бъде в полза на законодателния процес.Против това предложение се обявиха от „БСП за България\". Народният представител Драгомир Стойнев посочи: „Уважаеми господин Кирилов, ако искате обществено обсъждане, това трябваше да се случи преди гледането на първо четене на този изключително спорен законопроект на Министерски съвет. Знаете какво напрежение има в обществото. Заради този законопроект, вие искате в момента закони, които са внесени на 25 май 2017 г., в момента отново да не ги гледаме. Нашето предложение е, тези законопроекти, особено на левицата, нека да ги гледаме тази седмица\".Сред отложените предложения за поправки в закона е и това на БСП за въвеждане на по-строги мерки срещу домашното насилие, с които те целят привеждане на изискванията на Истанбулската конвенция в българското законодателство. Промените предвиждат нанасянето на средна телесна повреда вследствие на домашно насилие да се третира като престъпление от общ, а не от частен характер.", "date": "2018.03.21", "title": "Парламентът отложи дебатите по първо четене на промените в Наказателния кодекс"}
{"url": "http://www.cross.bg/nsync-slavata-timburleiik-1570628.html", "text": "/КРОСС/ Американската поп група NSYNC (Ен Синк), от която тръгна Джъстин Тимбърлейк, ще получи своя звезда на Алеята на славата в Холивуд. Церемонията по откриването на паметния знак ще се проведе на 30 април, обяви във вторник Холивудската търговска камара.Квартетът NSYNC е в състав Тимбърлейк, Ланс Бас, Крис Къркпатрик, Джоуи Фатън и Джей Си Шазе. Основана е в Орландо (щата Флорида) през 1995 г. Групата достига върха на славата си след 2000 г., албумите й в САЩ бяха с общ тираж от над 30 млн. копия.Бандата беше номинирана за \"Грами\" осем пъти, включително за най-добър запис на годината \"Bye Bye Bye\" и най-добър поп албум \"Celebrity\" през 2001 г.След разпадането на групата през 2002 г. Тимбърлейк направи успешна соло кариера, издавайки пет албума и печелейки \"Грами\" 10 пъти. През февруари той записва диска \"Man of the Woods\" и се готви за световно турне. Той и другите членове на поп квартета не са обявили планове да се съберат отново. ", "date": "2018.03.21", "title": "NSYNC (Ен Синк) ще получи звезда на Алеята на славата в Холивуд"}
{"url": "http://www.cross.bg/ronaldinyo-otbor-godina-1570627.html", "text": "/КРОСС/ На днешния 21 март своя рожден ден празнува един от най-големите и обичани футболисти от началото на XXI век - Роналдиньо. Роналдо де Асис Морейра е роден в Порто Алегре, Бразилия, през 1980 година.Роналдиньо започва кариерата си в родния си отбор Гремио Порто Алегре през 1997 г. В своята кариера той защитава цветовете на отбори като ПСЖ, Барселона, Милан, Фламенго, Атлетико Минейро, Куеретаро и Флуминезе.За националния отбор на своята страна изиграва 97 мача, в които отбелязва 33 гола.Ето интересни факти за бразилския футболен магьосник:Израства в семейството на магазинерка, която по-късно учи за медицинска сестра и работник в корабостроителница. Бащата на бъдещата футболна звезда умира от инфаркт, когато Роналдиньо е на 8.По-големият брат на Роналдиньо - Роберто, също става професионален футболист. По-късно той става агент на по-малкия си брат.Името на талантливия футболист отеква в родната му Бразилия след един мач при децата до 13-годишна възраст. Тогава неговият отбор побеждава съперник с 23:0, а едно зъбатично момче вкарва всички 23 гола. Името му е Роналдо де Асис Морейра.Избран е за футболист на годината на ФИФА през 2004 и 2005 г. През 2005 г. пък Роналдиньо става третият бразилец, който получава Златната топка.Роналдиньо става световен шампион с националния отбор на Бразилия на световното първенство в Япония и Южна Корея през 2002 г.Попада 3 пъти в Идеалния отбор на годината на ФИФА - 2005, 2006, 2007 година.От януари 2007 година футболиста има испанско гражданство.Роналдиньо заема 8 място във вечната ранглиста за голмайсторите на бразилския национален отбор със своите 33 гола. Любопитното е, че той заема осмото място и в класацията за най-много изиграни мачове за селесао със своите 97 мача.Има син - Жоао, който е роден през февруари 2005 година.В началото на януари тази година бразилецът официално обяви край на своята феноменална кариера. Той загатва, че след края на световното първенство в Русия вероятно ще организира голям бенефис.  ", "date": "2018.03.21", "title": "Роналдиньо на 38: Бразилският футболен магьосник на терена"}
{"url": "http://www.cross.bg/sofiya-smet-zavoda-1570633.html", "text": "/КРОСС/Призовавам премиерът Бойко Борисов да вземе отношения по въпроса за изграждане на инсталация за изгаряне на отпадъци в центъра на София, защото това е стратегическо решение за следващите 30 г. От него зависи здравето на столичани и чистотата на въздуха в София. Това заяви съпредседателят на Политическа група 5 и общински съветник инж. Симеон Славчев в сутрешния блок на телевизия \"Блумбърг.\"Премиерът лично да вземе отношение по темата за завода. ГЕРБ вече 13 години са в управлението на страната. Да седнем всички на една маса политици, държавници и граждани и да сложим всички варианти за тази инсталация, а не някой да налага едно решение\", каза общинският съветник. Според него изграждането на инсталацията е свързана с такса смет на софиянци.На 20 юли 2017 г. СОС прие изграждането на завод за изгаряне на RDF, с гласовете на ГЕРБ и БСП. Тогава Политическа група 5 беше против. Аргументът им бе, че тази инсталация допълнително ще замърсява въздуха в София и технологията с изгарянето е много остаряла.Инж. Славчев напомни, че в момента няма единно гражданско мнение и политически консенсус в СОС за завода, а това е едно от изискването на Европейската инвестиционна банка, което го е поставила на среща в София. Цената на завода е около 160 млн. евро, а Столична община ще трябва да вземе заем около 67 млн. евро.\"Изграждането на завода е тема, която е свързана с такса смет в София. Според мен тя не е справедлива, защото всеки плаща на база площ - квадратни метри. За мен е важно правилото, което е европейско и световно - замърсителят плаща. Колкото повече замърсява, повече плаща, за да има интерес да генерира по-малко смет. Такса смет, за да е справедлива трябва да е обвързана с количеството смет. В апартамент от 100 кв. м може да живее един човек, но може и 10.Но те плащат една и съща такса. Въпросът с изграждането на завода ще бъде решен, ако се намери алтернативен вариант, да се има предвид, че навсякъде изгарянето се отхвърля в Европа, защото е от 70-те години на миналия век, а ние се опитваме да я налагаме. Така такса смет може да е стимула за софиянци по-малко да замърсяват\", коментира Симеон Славчев.Той коментира, че привържениците на този проект твърдят, че с тази инсталация \"Топлофикация\" може да стане независима от доставките на газ, а алтернативен вариант може да осигури 100% безплатно екологично чисто гориво от отпадъка на София.\"Изчислено е, че това е 10%. А иначе имаме алтернативен вариант целият градски транспорт да има 100% безплатно, екологично чисто гориво и ще имаме двоен ефект. А парите от картите и билетите да отиват целево за закупуването на нови транспортни средства\", каза инж. Славчев.Той призна, че голяма част от информацията в СОС и СО се покрива. \"Дори ние като общински съветници не получаваме цялата информация. Ако имаме достъп до нея подписваме документ за конфиденциалност. Но аз съм избран от софиянци и би трябвало да мога да я дам на хората.Тази информация за завода е важна за здравето ни. Затова тя трябва да бъде прозрачна\", категоричен бе общинският съветник. ", "date": "2018.03.21", "title": "Симеон Славчев призова премиера да се намеси за изграждането на завод за изгаряне на RDF"}
{"url": "http://www.cross.bg/jazz-festival-dzhaz-1570637.html", "text": "/КРОСС/За осма поредна година международният A to JazZ Festival  ще се проведе в София. В дните от 6-и до 8-и юли едно от най-големите и очаквани музикални събития на столицата традиционно ще се разположи в красивия Южен парк II, а организаторите отново планират да препълнят зелената поляна с почитатели на джаза и свързаните с него жанрове.Над 25 хиляди души от страната и много чуждестранни гости посетиха предишното издание на фестивала, за да се насладят на популярното шведско трио Dirty Loops, феноменът на съвременния джаз Robert Glasper Experiment, изключителният Christian McBride и още много други артисти от Европа и България. Програмата на A to JazZ включваше и детска образователна програма, специален фестивален щанд, пъстър арт-базар, барове с коктейли и хапване, както и луди джем сешъни до сутринта.В програмата на A to JazZ Festival 2018 и тази година място ще намерят едни от най-големите имена от световната, българската и европейска джаз сцена, както и много нови възможности за още по-приятно джаз иживяване под открито небе. Очаквайте повече подробности скоро.Следете публикациите с официалния хаштаг на фестивала #atojazz във Facebook и Instagram.Входът за A to JazZ Festival 2018 е свободен. Фестивалът се провежда с изключителната подкрепа на Фондация \"Америка за България\", Столична община и Министерство на културата. ", "date": "2018.03.21", "title": "A to JazZ Festival се завръща с осмо издание на 6, 7 и 8 юли "}
{"url": "http://www.cross.bg/skripal-slychaya-lavrov-1570635.html", "text": "/КРОСС/ Използването на химическо оръжие е неприемливо, в случая с отравянето в Солсбъри на бившия агент Сергей Скрипал трябва да се изяснят фактите. Това заяви японският външен министър Таро Коно след среща с руския си колега Сергей Лавров в Токио.Лавров поиска от Япония да помогне за изясняването на две неща: \"къде се намират Скрипал и дъщеря му и защо разследването ще продължи още месеци, а британското правителство вече е произнесло окончателната си присъда, че виновна е Русия\".Снощи американският министър на отбраната Джеймс Матис заяви, че със случая \"Скрипал\" Москва е \"избрала да бъде стратегически противник\". ", "date": "2018.03.21", "title": "Лавров поиска от Япония да помогне за изясняването на случая \"Скрипал\""}
{"url": "http://www.cross.bg/pompeo-trump-partiya-1570631.html", "text": "/КРОСС/ Президентът на САЩ Доналд Тръмп официално изпрати номинацията на Майк Помпео за поста държавен секретар до Сената. Помпео, бившият директор на ЦРУ ще застане на мястото на Рекс Тилърсън, който бе отстранен от позицията си в Държавния департамент по-рано този месец, пише The Hill.Някои сенатори от Демократическата партия са изразили загриженост спрямо Помпео и водачът им в горната камара на американския Конгрес Чарлс Шумър заяви, че те трябва да гласуват срещу неговата номинация.Според сенатор Ранд Пол (Републиканска партия, Кентъки) е лоша идея Тръмп да назначава човек, който някога е подкрепял войната в Ирак.Според сенатор Линдзи Греъм (Републиканска партия, Южна Каролина) Помпео ще получи достатъчна подкрепа, за да бъде потвърден на поста държавен секретар. ", "date": "2018.03.21", "title": "Доналд Тръмп официално изпрати номинацията си на Майк Помпео за одобрение от Сената"}
{"url": "http://www.cross.bg/biiich-royal-shoping-1570632.html", "text": "/КРОСС/ За поредна година Роял Бийч Мол дава заявка да се превърне в предпочитана и водеща шопинг дестинация по българското Черноморие.Най-горещата точка за любителите на модата и новите тенденции ще отвори врати в средата на месец май 2018 г. с нови и популярни брандове, за всички, които искат да направят качествен шопинг по време на своята почивка.Молът е разположен в центъра на Слънчев бряг, само на 50 м от брега на морето. Той е част от луксозния петзвезден хотел Barcelò Royal Beach, собственост на Галакси Инвестмънт Груп.През предстоящия летен сезон в него ще отворят врати над 90 обекта между които Multi Brand Store VIP Style, предлагащ световноизвестните марки Versace Jeans, Love Moschino и Fracomina.                                  В търговския комплекс можете да откриете популярните брандове Moncler, Original Marines, Armani Outlet, Za-Za Underwear, LTB, Adelly Men's Fashion, Bogner, U.S. Polo Assn., O'Neill, Altinbas, Samsonite&Petek 1855, Subra, Exess, Textura Barcelona, Sara Pen, New Silhouette, Refan, Paula Venti, Enzo Nori, ONYX, Enter Sport, VIVE Shop, KFC и много други.Търговският микс в Роял Бийч Мол е организиран, така че да посрещне нуждите на всеки клиент и покрие всички аспекти на доброто прекарване. Той включва  магазини за мода и спорт, тематични ресторанти, кафе-сладкарници, аптека,  детски развлекателен комплекс и спа център.Слънчев бряг е желана дестинация, като за предстоящия туристически сезон има засилен интерес не само от руски, но и от много европейски туристи, част от които все по-трайно залагат на родните курорти пред тези на южните ни съседки. За 2017 г. българското Черноморие е предпочетено от най-много немски туристи.Германия е ключовият ни пазар, но нито една от останалите дестинации като Чехия, Полша, Словакия, Великобритания и Австрия, които също генерират високи обеми в сектора, не бива да се пренебрегват.За настоящата година от бранша очакват ръст между 7 и 10%, а основна цел пред бизнеса е нарасналият интерес от страна на чуждестранните туристи да се превърне в устойчива тенденция. ", "date": "2018.03.21", "title": "Роял Бийч Мол предлага на туристите качествен шопинг и забавления през лято 2018"}
{"url": "http://www.cross.bg/sreshta-koreya-vurha-1570636.html", "text": "/КРОСС/ Президентът на Южна Корея Мун Дже-ин заяви, че е възможна тристранна среща на върха със Северна Корея и САЩ.\"Провеждане на преговори между лидерите на Северна Корея и САЩ, след среща на върха между двете Кореи, само по себе си ще стане историческо събитие. И в зависимост от техния резултат, впоследствие може да се състои тристранна среща между лидерите на Севера, Юга и САЩ\", заяви Мун Дже-ин.Той посети Комитета за подготовка на междукорейската среща на върха, чието първо заседание се състоя на 16 март. Мун подчерта, че голямата цел е да се прекрати ядрената заплаха на Корейския полуостров. ", "date": "2018.03.21", "title": "Сеул се надява, че тристранна среща на върха със Северна Корея и САЩ ще прекрати ядрената заплаха"}
{"url": "http://www.cross.bg/manolova-grazhdanin-falit-1570630.html", "text": "/КРОСС/ Трябва да има опция за обявяване на личен фалит от граждани, които са изтеглели кредит, но по някаква сериозна причина не могат да го изплащат. Това каза в ефира на Нова телевизия „Здравей, България\" омбудсманът Мая Манолова. Ако човек внезапно остане без работа или се разболее, той не може да се справя с вноските по кредита си. Към момента около един милион българи имат проблеми с плащането на сметките си, но не всички те са със свръхзадължения, обясни Манолова.Според нея изпадналите в подобно затруднение хора обикновено минават в сивата икономика или бягат в чужбина, за да спасят себе си и семействата си. Така се съсипват десетки хиляди човешки съдби. Това не е добре и за държавата, коментира още омбудсманът.Тя предлага, след преценка на положението на конкретния гражданин, да може той да се споразумее със своя кредитор за разсрочване или дори редуциране на дължимата сума. Трябвало да има вариант и за изплащане на кредита на по-късен етап, когато длъжникът си намери работа или оздравее. България е единствената страна в Европейския съюз, в която няма закон за личния фалит, каза още Мая Манолова.Омбудсманът коментира и темата за определянето цените на ток, парно, вода и природен газ, което преди дни отнесе до Конституционния съд. Всеки гражданин трябва да може да оспорва тарифите, защото това са обществени услуги, които се предоставят в условията на монопол, каза Манолова.Тя обясни, че цените на услугите на мобилните оператори, например, няма да могат да се обжалват, защото в този сектор има пазарна икономика и потребителите имат избор. Не казвам, че цените трябва да бъдат по-ниски или по-високи, а че в една правова държава трябва да има достъп до съд, който да разглежда такива жалби, категорична бе Манолова.Тя смята още, че трябва да се създаде механизъм за контрол и върху претенциите на банките. Те са единствените субекти, които, без нищо да доказват, могат да се сдобият с изпълнителен лист за сума, посочена от тях, и да отнемат цялото ви имущество, коментира омбудсманът.", "date": "2018.03.21", "title": "Мая Манолова: Всеки гражданин трябва да има опция личен фалит"}
{"url": "http://www.cross.bg/richard-tehnologii-microsoft-1570618.html", "text": "/КРОСС/ Има хора, призвани да бъдат учители. Хора, които няма да се спрат пред нищо в стремежа си да предадат знание. Младият Ричард Апая е един от тях. Той е от Гана и е преподава информационни технологии... без компютри.Понеже училището, в което работи, е изключително бедно, няма как да купи техника. Затова Ричард използва черна дъска и тебешир, на която рисува компютърен екран. С рисунки той учи децата да боравят с Microsoft Word и други програми.Неговият метод на преподаване придоби популярност, след като самият той го публикува във Facebook, където е регистриран с името Овура Куадуо Хотиш. И реакциите не закъсняха. Microsoft включи младия учител в програмата си за професионално развитие Microsoft Certified Educator (MCE). A самото училището беше затрупано с дарения от цял свят под формата на лаптопи и проектори.Всъщност, в Гана е честа практика учениците да се обучават на информационни технологии с черна дъска. Според Ричард обаче ситуацията постепенно се подобрява.„Властите ни помагат и аз вярвам в тях. Ние се нуждаем от добро оборудване и от правителство, на което образованието е в сърцето му\", споделя Ричард. ", "date": "2018.03.21", "title": "Учител преподава компютърни технологии с дъска и тебешир"}
{"url": "http://www.cross.bg/radev-izrael-otzeleli-1570621.html", "text": "/КРОСС/ ъв втория ден от посещението си в Израел, президентът Румен Радев ще участва в церемония по запалването на вечния огън в памет на жертвите на Холокоста в мемориала \"Яд Вашем\".Музейната експозиция показва оригинални снимки и експонати, запазени от оцелели в лагерите на смъртта на хитлеристка Германия. Мемориалът съдържа аудио, видео и фотографски спомени на оцелели евреи от всички европейски държавиПо-късно президентът ще положи венец и пред гробовете на жертвите на кораба \"Салвадор\", който през 1940 година превозва мигранти и потъва, при което част от пътниците загиват, включително и деца.Радев ще направи изказване на шестия глобален форум за борба с антисемитизма. ", "date": "2018.03.21", "title": "Втори ден от посещението на президента Румен Радев в Израел"}
{"url": "http://www.cross.bg/masovi-sedmitza-bila-1570623.html", "text": "/КРОСС/ Масови протести в Бразилия заради убийството на известна общинска съветничка в Рио де Жанейро.Мариеле Франко, известен критик на полицейския терор срещу бедното население и защитник на правата на жените, е била буквално екзекутирана. Тя е била разстреляна заедно със шофьора си в северната част на Рио миналата седмица, съобщава Agenciabrasil .Хиляди излязоха по улиците, за да поискат справедливост и отговор на въпроса кой е убиецът й.Миналата седмица бразилското правителство обяви, че армията се заема със сигурността в Рио, където броят на убийствата нарасна рязко. ", "date": "2018.03.21", "title": "Масови протести в Бразилия след убийство на общинска съветничка"}
{"url": "http://www.cross.bg/facebook-zaradi-obvineniyata-1570620.html", "text": "/КРОСС/ В САЩ започна проверка срещу Facebook. Федералната комисия по търговия разследва социалната мрежа след обвиненията, че личната информация на 50 милиона потребители е била употребена от консултантска фирма, наета от кампанията на Доналд Тръмп.Заради обвиненията компанията „Кеймбридж аналитика\" уволни директора си. Появиха се твърдения, че е нарушен изборния закон в Съединените щати, но базираната в Лондон фирма отрича.Заради скандала акциите на Facebook продължиха да се сриват. ", "date": "2018.03.21", "title": "В САЩ започна проверка срещу Facebook"}
{"url": "http://www.cross.bg/protzesi-srytishta-prof-1570624.html", "text": "/КРОСС/ Има пропуски в работата на Агенция \"Пътна инфраструктура\" по превенция на склоновите процеси, които се активизираха в последно време. Свлачища и срутища се образуваха на много места в страната. Точната бройка също не е ясна, но става въпрос за поне 2000.Геологът проф. Рангел Гюров обаче смята, че са повече и според него институциите има какво още да направят за превенция на склоновите процеси.\"Намирам пропуски разбира се, защото още при строителството на магистрали, на тези пътища, които са по - основните, инженер - геолозите са определили местата, където са потенциално опасни за появата на такива склонови процеси\", подчерта проф. Гюров в студиото на \"България сутрин\".По думите му тези опасни места се знаят и могат да се следят, което може да става или с ходене на терен, а също и чрез различна техника и модерна апаратура.Геологът каза също, че Агенция \"Пътна инфраструктура\", общини и областни управители отговарят за превенцията на свлачища и срутища, което означава, че три институции трябва да се грижат за това, но нито една не го прави, като хората.\"Някак си трябва да се централизира този процес по отношение на следенето\", категоричен беше проф. Гюров пред Bulgaria ON AIR.Той обясни още, че има начини да се следят склоновите процеси и да не се допускат срутища или свлачища, защото тръгне ли на едно място - спиране няма. ", "date": "2018.03.21", "title": "Геолог: Има пропуски в работата по превенция на свлачищата"}
{"url": "http://www.cross.bg/zhena-kushtata-ostana-1570617.html", "text": "/КРОСС/ Самотно живееща възрастна жена от село Кравино, община Опан, остана без дом, след като вятърът и дъждът събориха покрива и две от стените на къщата ѝ, съобщава bTV.83-годишната Станка Иванова спяла, когато я връхлетяла бедата. Жената оцеляла по чудо, защото била в съседната стая. Под руините останали хладилникът и гардеробът й. Къщата не е застрахована.                                    Трогнати от нещастието на възрастната жена, добри хора ѝ предоставили временно къщата си, докато се уреди ремонт.Макар и добре дошъл, вариантът е временен и не решава проблема. Единственото желание на възрастната жена е покривът над оцелялата ѝ стая да бъде поправен и тя да се подслони отново в своята къща.Община Опан ще помогне с еднократна помощ от 500-600 лева. Сумата няма да е достатъчна, а ремонтът  трябва да започне скоро.За ремонта на покрива ще са необходими около 3000-4000 лева.  ", "date": "2018.03.21", "title": "Самотна възрастна жена остана без дом след силния вятър"}
{"url": "http://www.cross.bg/london-tokio-suznatelno-1570622.html", "text": "/КРОСС/ Руският външен министър смята, че Великобритания съзнателно е поела курс към разваляне на отношенията с Русия, предава ТАСС.Ако Лондон предприеме нови враждебни действия, Москва ще отговори на принципа на реципрочността, добавя Лавров.Той е заявил това след срещата си с японския си колега Таро Коно.Москва се надява, че Токио в контакти с Лондон ще успее да изясни местонахождението на Сергей Скрипал и дъщеря му Юлия, а също и да успее да получи информация за хода на разследването.„Изразих надежда, че нашите японски приятели в бъдещите контакти с Великобритания ще се постараят да изяснят като минимум два факта: къде се намират Скрипал и дъщеря му и защо разследването ще отнеме месеци, а британското правителство вече е произнесло присъдата си\", казва руският министър в Токио.", "date": "2018.03.21", "title": "Сергей Лавров: Лондон съзнателно поел курс за разваляне на отношенията с Русия"}
{"url": "http://www.cross.bg/ptitzi-ptitzite-spasyavaneto-1570625.html", "text": "/КРОСС/ Продължава спасяването на бедстващи щъркели, които върналата се зима завари неподготвени. В спасяването на птиците от два дни най-активни са жителите на селата в общините Дулово и Главиница в североизточна България.В село Черник, Дуловско, са прибрани птици в няколко къщи. Първата е на Хюсеин Рамиз, в която 7-те красиви птици вече са се съвзели и са накацали върху съдовете с домашна ракия и вино.Мъжът им дава месо и риба и е убеден, че познанството с птиците ще продължи, поне така му е казал възрастен човек. В плевнята на близката къща семейството е приютило също седем щъркела, които вече са в кондиция.Служители на община Дулово и представители на ловните дружинки са прибрали 21 птици в гараж на общината.  ", "date": "2018.03.21", "title": "Още бедстващи щъркели в страната бяха спасени "}
{"url": "http://www.cross.bg/shose-chepinsko-dypki-1570626.html", "text": "/КРОСС/ Връзката на няколко села със София е Чепинско шосе. Пътят обаче е осеян с дупки.Хората от Негован и Чепинци излязоха тази сутрин на протест с искане за спешен ремонт. И заплашват, че ако той не се случи, ще блокират Северната скоростна тангента за Великден.„Вчера сина ми сряза 2 гуми на тези дупки\", разказва протестиращ.По думите на протестиращите има две детелини, които не са довършени и така Чепинско шосе остава силно натоварено.В селата живеят около 10 000 души.„Искаме преасфалтиране на пътя, а то се прави само частично. Така всяка пролет е едно и също\", заяви кметът на Негован Валентин Павлов.По думите му трафикът на тежки камиони е много голям по този път и той не носи на кърпеж, а трябва цялостен ремонт. ", "date": "2018.03.21", "title": "Протест на Чепинско шосе заради дупките по пътя"}
{"url": "http://www.cross.bg/politziyata-portfeiila-vizhda-1570629.html", "text": "/КРОСС/ Полицията в Пловдив издирва мъж, намерил портфейл с над 1500 лева в голям строителен магазин, и не го върнал. Охранителни камери обаче са го заснел, съобщава Нова телевизия.Полицията разпространи видеото, на което добре се вижда лицето на мъжа, който вдига изпуснатия портфейл и го взима със себе си.Портфейлът е на Валентин Парпулев. Отишъл да купува материали за ремонт на апартамента си.От видеокамерите се вижда как мъжът губи портфейла си на входа на магазина, а друг клиент го намира и го изнася. В портфейла имало голяма сума пари и документи.Служителите в магазина са инструктирани да следят дали мъжът, отнесъл портфейла няма да се появи отново. Полицията призовава, който го разпознае, да сигнализира ", "date": "2018.03.21", "title": "Полицията в Пловдив издирва мъж, намерил портмоне с пари и не го върнал"}
{"url": "http://www.cross.bg/ochite-vizhdat-samo-tova-1570603.html", "text": "/КРОСС/ „Очите виждат само това, което умът е готов да разбере.\"Анри Бергсон - френски мислител, една от най-изтъкнатите фигури в европейската философия, особено влиятелен през първата половина на 20 век, Нобелов лауреат за литература през 1927 година. ", "date": "2018.03.21", "title": "Очите виждат само това..."}
{"url": "http://www.cross.bg/shtata-stava-vtorata-1570601.html", "text": "/КРОСС/ 1191 г. - Целестин III става римски папа.1201 г. - Българо-византийски войни: Започва Обсадата на Варна.1413 г. - Хенри V става крал на Англия.1590 г. - Персийско-османска война (1578-1590): Сключен е мирен договор, с който Персия признава османските завоевания.1684 г. - Италианският астроном Джовани Доменико Касини открива Диона и Тетида - естествени спътници на Сатурн.1772 г. - Създаден е окръг Нортъмбърланд в щата Пенсилвания, САЩ.1798 г. - Създаден е окръг Уейн в щата Пенсилвания, САЩ.1804 г. - Обнародван е Наполеоновият кодекс.1844 г. - сключен е едикт за веротърпимост в Светите земи.1857 г. - При земетресение в Токио, Япония загиват над 100 000 души.1871 г. - Ото фон Бисмарк e избран за Канцлер на Германия.1871 г. - В имението си край Крайова е убит видният възрожденец доктор Петър Берон.1871 г. - Журналистът Хенри Мортън Стенли започва своето странстване, в опит да открие мисионера и изследовател Дейвид Ливингстън.1895 г. - Прожектиран е първият филм на Братя Люмиер - \"Работници напускат фабриката Люмиер в края на работното време\", който трае 46 секунди.1895 г. - Създаден е окръг Навахо в щата Аризона, САЩ.1908 г. - Френският пилот Анри Фарман пилотира първия самолет с пасажери.1909 г. - В Румъния е приет закон, задължаващ изселващите се от Северна Добруджа българи да продават земите си по занижени цени на държавата.1919 г. - Създадена е Унгарската съветска република.1922 г. - Приет е Закон за общ български правопис.1930 г. - Извършен е първият полет на тежкия бомбардировач ТБ-3, използван от ВВС на СССР през 1930-те години и от времето на Втората световна война.1933 г. - Ден на Потсдам.1942 г. - Извършен е първият полет на съветски едноместен едномоторен изтребител Ла-5, използван по време на Втората световна война.1945 г. - Втората световна война: България и Съветският съюз приключват успешно отбраната на северният бряг на река Драва след Дравската операция.1946 г. - Първото правителство на Отечествения фронт подава оставка.1948 г. - Основана е френската държавна компания RATP.1953 г. - Белвю в щата Вашингтон, САЩ получава статут на град.1963 г. - Затворът Алкатрас, разположен на остров в Санфранциския залив, е закрит.1964 г. - Димитър Димов става председател на Съюза на българските писатели.1966 г. - поставя се началото на традиционния празник на град Кюстендил, известен като \"Кюстендилска пролет\".1969 г. - САЩ извършват ядрен опит на полигона в Невада.1969 г. - Състои се премиерата на българския игрален филм Мъже в командировка.1980 г. - Американският президент Джими Картър обявява бойкот на Летни олимпийски игри 1980 в Москва в знак на протест срещу нахлуването на СССР в Афганистан.1986 г. - Георги Атанасов става министър-председател на България на мястото на Гриша Филипов.1988 г. - Самолет Боинг 747 на американската компания \"Пан Ам\", извършващ полет 103 по линията Лондон - Ню Йорк експлоадира във въздуха над Локърби - Шотландия. Загиват 243 пасажера, 16 човека екипаж и 11 жители на Локърби.1990 г. - Намибия получава независимост след 75 години управление от ЮАР.1991 г. - Преустановено е награждаването с орден Георги Димитров.1997 г. - Състои се премиерата на американски биографичен филм Селена.1999 г. - След 478-часово пътешествие Бертран Пикар и Брайан Джонс стават първите хора обиколили Земята с балон.2001 г. - Военният министър Бойко Ноев подписва споразумение с генералния секретар на НАТО лорд Джордж Робъртсън за преминаване на войски през българска територия и за създаване на военни бази.2003 г. - Започват Битката за Ум Касър и Битката за Басра - първите битки от войната в Ирак. ", "date": "2018.03.21", "title": "21 март в историята"}
{"url": "http://www.cross.bg/ostin-grad-beshe-1570612.html", "text": "/КРОСС/ Един човек беше ранен при експлозия в град Остин, щата Тексас.Пострадалият е мъж на 30-ина години и е в сериозно състояние, но без опасност за живота.Бомбата избухнала в магазин на благотворителна организация в южната част на града. Според полицията обаче този инцидент не е свързан със серията взривове на бомби колети, които убиха двама души от началото на месеца.Избухнало е старо военно устройство дарено на магазина.По-рано вчера бомба в колет се взриви в офис на пощенската компания „Федекс\" в близкия до Остин град Сан Антонио.Малко по-късно беше открито още едно взривно устройство, което не е избухнало. ", "date": "2018.03.21", "title": "Един човек беше ранен при експлозия в град Остин"}
{"url": "http://www.cross.bg/iakov-molitva-episkop-1570602.html", "text": "/КРОСС/ Преподобният наш отец Иаков, епископ и изповедникСведенията за свети Иаков Изповедник, с които разполагаме, са доста кратки и непълни. Знаем само, че като се стремял още от най-младите си години към подвижническия живот, той приел монашество и умъртвявал плътта си с постоянен пост и молитва.Иаков много обичал да чете книгите на Свещеното Писание, преди което винаги очиствал ума си с молитва. Впоследствие той бил възведен в епископски сан.При царуването на императора иконоборец Константин Копроним свети Иаков бил принуждаван да се отрече от иконопочитанието. Но той не се подчинил на нечестивите иконоборци, за което бил подложен на много мъчения - бил гонен, заточаван, измъчван с глад и жажда и претърпял още много други мъки. Посред страданията той предал светата си душа на Бога, заради Когото се подвизавал. А от Него приел Небесното Царство и се радва вечно на небесата. ", "date": "2018.03.21", "title": "Преп. Яков епископ, изповедник"}
{"url": "http://www.cross.bg/bivsh-ivan-depytat-1570613.html", "text": "/КРОСС/ Харалан Александров, социален антропологАлбена Атанасова, зам.-кмет на СофияАнгел Джамбазки, евродепутат, зам.-председател на ВМРОДончо Баксанов, бивш депутатД-р Дечо Дечев, директор на болница \"Св. Иван Рилски\"Георги Липовански, художник, бивш депутатГеорги Савов, художникИван Иванов, кмет на СевлиевоКонстантин Пенчев, юрист, конституционен съдия, бивш омбудсман на БългарияЕмилия, попфолк певицаИскра Радева, актриса, собственик на частен театър \"Искри и сезони\"Силвестър Силвестров, актьорФилип Гунев, бивш зам.-министър на МВР ", "date": "2018.03.21", "title": "Родени на 21 март"}
{"url": "http://www.cross.bg/snyag-severnite-chetvurtuk-1570615.html", "text": "/КРОСС/ Атмосферното налягане сутринта все още ще бъде по-ниско от средното за март. През деня продължи да се повишава и вечерта вече ще е по-високо. Днес вятърът от юг-югозапад ще се усили и в източната половина от страната и по северните склонове на планините временно ще е силен, но още преди обяд в източните райони ще се ориентира от изток, а в северните от североизток.До вечерта вятърът в цялата страна ще се ориентира от север-североизток и с него ще нахлува студен въздух. Ще бъде облачно с превалявания от дъжд, в северозападните райони от сняг. Максималните температури ще бъдат в широки граници - от 3-4° в северните райони до 16-17° в южните, в София около 9°.През нощта срещу четвъртък валежи от сняг ще има на много места в Северна България и високите полета на Западна. Такава е прогнозата за времето на Националния институт по метеорология и хидрология (НИМХ) при БАН, съобщи дежурният синоптик Христо Христов.Над Черноморието ще има значителна облачност, първоначално средна и висока. По-късно през деня от север на юг ще започнат валежи от дъжд, които през нощта срещу четвъртък ще се примесват и преминават в сняг. Ще духа предимно умерен източен, вечерна вече североизточен вятър. Максимални температури на въздуха: 8°-13°. Вълнението на морето ще бъде 2 - 3 бала. Температурата на морската вода е 6° - 7°.Над планините ще бъде облачно с превалявания от сняг, под 1600-1700 метра от дъжд, но през нощта срещу четвъртък границата на снега значително ще се понижи. Ще духа силен югозападен вятър, който вечерта ще се ориентира от северозапад. Максималната температура на височина 1200 метра ще е около 7°, на 2000 метра около 0°.", "date": "2018.03.21", "title": "Времето днес ще бъде ветровито, очаква се застудяване"}
{"url": "http://www.cross.bg/tema-zhivo-mozhem-1570614.html", "text": "/КРОСС/БНТ, „Денят започва\"Тема: Личните данни говорят - как Фейсбук пази и управлява информацията за потребителите?Тема: В кадър: Тревога \"Въздух\" - можем ли да се справим с проблема?Тема: След 40 години спешната болница \"Пирогов\" с нова структура - какво се променя? Говори директорът проф. Асен БалтовТема: По оста Изток-Запад - Ивайло КалфинТема: Каква ще е съдбата на старите дизелови автомобили в България? Халил Летифов от ДПС и Станислав Иванов от ГЕРБТема: Седем титли по Муай тай за България - шампионите гледайте след 8:30Тема: \"Очите на мама\" - Лидия Ганева и вокална група \"Мики Маус\" представят новата си песенБТВ, \"Тази сутрин\" Тема: За дупките, свлачищата и новите магистрали - гостува министърът на регионалното развитие Николай НанковТема: Има ли опасност от преливане на язовири в Карнобатско? На живо от Сърнево - ще евакуират ли жителите на селото?Тема: Защо асансьорите в подлезите под „Цариградско шосе\" продължават да не работят?Тема: Какво е състоянието на спасените щъркели и как се грижат за тях в единствения център за диви животни в Стара Загора?Тема: Каква е причината за ареста на бившия френски президент Никола Саркози? Коментар на Тони НиколовНова телевизия, „Здравей, България\"Тема: Ще можем ли да обжалваме, когато увеличават цените на тока и газа?\". Гостува омбудсманът  Мая МаноловаТема: \"Дръжте крадеца!\" - Мъж намери портфейл с хиляда лева в магазин, но не го върнаТема: На война с дупките. Има ли пътната агенция достатъчно средства за спешните ремонти, наредени от премиера?Тема: И още - четири села на протест заради разбит път - гледайте на живоТема: На живо от Париж след ареста на бившия френски президент Никола СаркозиТема: В чии ръце оставяме личните си данни в социалните мрежи? Сянката на Facebook върху изборите и политиката. Може ли да са засегнати 50 млн. души?Тема: На живо - карнобатското село Сърнево се готви за евакуация, ще се скъса ли стената на язовираТема: Възрастна жена остана без дом, след като бурите събориха кирпичената й къща. Къде ще отиде?Тема: \"Запей, България\" - актьорът Калин Сърменов в колата на Ива и Мон ДьоТема: Нови сезони на уеб сериалите на Vbox7.com  - какво и кога ще можем да гледаме в мрежата? ", "date": "2018.03.21", "title": "Теми и гости в ефира "}
{"url": "http://www.cross.bg/chasa-sofiyaot-provede-1570608.html", "text": "/КРОСС/ София.От 11.00 часа в хотел „Риу\" в Правец вицепрезидентът Илияна Йотова ще изнесе заключителната лекция на настоящия курс на Българското училище за политика „Димитър Паница\".***София.От 09.00 часа ще започне пленарното заседание на Народното събрание.***София.От 10.30 часа Делегация на Групата за приятелство Македония - България, водена от заместник-председателя на Събранието на Република Македония Фросина Ташевска-Ременски ще се срещне с председателя на Народното събрание Цвета Караянчева. В 11.30 часа в зала „Изток\" ще разговарят с народните представители от Групата за приятелство България - Македония в 44-тото Народно събрание.***София.От 10.00 часа ще започне седмичното заседание на Министерския съвет.***София.От 12.00 часа в Клуба-музей на авиацията на Терминал 1 на Летище „София\" министърът на туризма Николина Ангелкова ще присъства на пресконференция на Асоциацията на българските авиокомпании, по време на която ще бъде направен Анализ на авиационния пазар през 2017 г.След пресконференцията, от 13.00 часа ще се състои годишната среща на авиационната индустрия, на която се очаква да присъстват представители на българските авиокомпании, ДП РВД, Летище София, Гражданска въздухоплавателна администрация, държавни институции. По време на срещата ще бъдат връчени годишните награди на АБА.***София.От 09.30 часа 7-и състав на Специализирания наказателен съд ще заседава по делото срещу Цветелин Ц., Антон А. и др., на които са повдигнати обвинения за организиране и ръководене на организирана престъпна група.***София.От 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група.***София.От 10.00 часа 5-и състав на Специализирания наказателен съд ще заседава по делото срещу Христо Х., Красимир Х., на които са повдигнати обвинения за организиране и ръководене на организирана престъпна група.***София.От 10.00 часа 15-и състав на Специализирания наказателен съд ще заседава по делото срещу Персин П., на когото са повдигнати обвинения за организиране и ръководене на организирана престъпна група.***София.От 10.00 часа 6-и състав на Специализирания наказателен съд ще заседава по делото срещу Даниел М. и Христо А., на които са повдигнати обвинения за престъпление по служба.***София.От 10.00 часа в Големия салон на БАН, Институтът по полимери към БАН ще представи актуални разработки на модерни полимерни материали и технологии, намерили отзвук в световната наука и с очакван ефект върху важни за обществото проблеми. От 11.00 часа в Института по полимери (ул. „Акад. Георги Бончев\", блок 103) ще се проведат практически демонстрации.***София.От 10.00 часа от Института по полимери (ул. „Акад. Георги Бончев\", блок 103), Институтът по полимери към БАН ще представи актуални разработки на модерни полимерни материали и технологии, намерили отзвук в световната наука и с очакван ефект върху важни за обществото проблеми.***София.От 10.30 часа 18-и състав на Специализирания наказателен съд ще заседава по делото срещу Богомил М., Ивелин Д. и Ивайло Х., на които са повдигнати обвинения за изнудване.***София.От 11.00 часа в Пресклуба на БТА ще се проведе пресконференция на Обединени бизнес клубове.***София.От 11.00 часа в Пресклуба на БТА ще се проведе пресконференция на Институт по аграрна икономика (ИАИ) към ССА, Аграрен университет - Пловдив (АУ) и Нов български университет (НБУ), на която ще бъде представен проекта \"Иновационни модели за повишаване на конкурентоспособността на земеделските стопанства в България\".***София.От 13.30 часа в НДК започва първия ден от Конференцията на високо равнище БЪДЕЩЕТО НА ТРУДА: Подход, основан на жизнения цикъл.***София.От 13.30 часа в сградата на Висшия съдебен съвет на ул. „Екзарх Йосиф\" 12 ще се проведе заседание на прокурорската колегия на Съвета.***София.От 13.30 часа 1-ви състав на Специализирания наказателен съд ще заседава по делото срещу Асен И., на когото е повдигнато обвинение за организиране и ръководене на организирана престъпна група.***София.От 16.30 часа в Галерия „Униарт\" на Нов български университет ще се проведе лекция на Кшищоф Чижевски, директор на Центъра „Крайграничие - на изкуства, култури, народи\" в Сейни.***София.От 19.00 часа в Литературен клуб „Перото\" ще бъде представен сборникът с разкази и фейлетони „Тимур и неговите командоси\" на Вилислав Георгиев.***София.От 20.00 часа в зала 1 на НДК ще се състои концерт-спектакъл „Аз съм, Българийо, твоя дъщеря\" на Поли Паскова.***Варна.От 18.00 часа в пространството на Арт Галерия Le Papillon ще бъде открита изложба живопис „Морска музика\" на Георги Йорданов.*** Велико Търново. От 11.00 часа в пресклуба на БТА ще се състои пресконференция на Обединени бизнес клубове на тема \"Политики на малките и средни предприятия. Принципна работа на ОБК.\" Ще бъдат представени регионалното и областно ръководство на организацията и информация за Балканска конференция.*** Велико Търново. От 18.00 часа в Изложбени зали „Рафаел Михайлов\" ще бъде открита изложба на Илия Банков.*** Велико Търново. От 19.00 часа в МДТ „Константин Кисимов\"ще се състои празничен концерт на МДТ „Константин Кисимов\" по случай Празника на Велико Търново.***Видин.От 11.00 часа кметът на Община Видин, Огнян Ценков ще даде редовна пресконференция в залата на 6-ти етаж на административната сграда.***Враца.От 09.00 часа служителите в затворите във Враца излизат на протест.***Враца.От 10.00 часа в 80 стая (Стаята на Общински съвет) ще се проведе процедура, чрез публично състезание за възлагане, на обществена поръчка с предмет: „Ремонт и обновяване на ДГ „Знаме на мира\", ж.к. „Дъбника\", град Враца\".***Враца.От 17.00 часа в малката зала на Художествна глаерия „Иван Фунев\" ще се проведат XXIX Зимни четения „Поруганато достойнство на един виден врачански поборник\" - Красимир Григоров.***Враца.От 17.00 часа в къща на КДК ще се проведе поетична вечер „Пролетни гласове\" - млади дарования от литературен клуб „Ботевци\".***Враца.От 17.30 часа в Синята зала на Малдежкия дом ще се проведе среща разговор с проф. Вили Лаков и Христо Христов и ще бъде представена книгата „Бивши хора\".*** Горна Оряховица. От 17.30 часа в ХГ „Недялко Каранешев\" ще бъде представен романа „Повече от любов\" на Радослав Гизгинджиев.***Горна Оряховица. От 9.00 часа в Спортна зала „Никола Петров\" ще се проведе Областно първенство по хандбал за момичета и момчета 5 - 7 клас от ученически игри 2017/2018 година.***Добрич./ с. Врачанци.От 13.00 часа заместник-министърът на околната среда и водите Красимир Живков ще направи първа копка на пречиствателната станция за отпадъчни води на Добрич.***Кюстендил.От 11.00 часа на площад „Велбъжд\" ще започнат тържествата по повод официалния празник на града - „Кюстендилска пролет\".***Ловеч.От 09.00 часа служителите в затворите в Ловеч излизат на протест.***Перник.От 17.30 часа в Малкия салон на Двореца на културата Тихомир Иванов представя книгата си \"Камино: Пътят на завръщането\".***Пловдив.От 10.00 часа в зала 1, Апелативният съд ще гледа делото срещу Ахмед Муса и 13-те имами. Делото е насрочено за датите от 21.03. 2018 г. до 05. 04. 2018 г. включително за всеки работен ден. В първото заседание по делото съдът назначи съдебно-техническа, както и комплексна тюркологична, арабистка и теологическа експертиза.***Пловдив.В 09.00 часа в зала 10 Окръжният съд ще гледа делото срещу Васил Т. по обвинение в това, че на 30.09.2016 г. в землището на гр. Садово, обл. Пловдивска, е направил опит умишлено да умъртви другиго - Т. Б., с двойно гражданство - българско и арменско, по начин и със средство - огнестрелно оръжие, опасно за живота на мнозина - Г. А., В. С., Т. К. , Е. Д. и А. Г.***Пловдив.От 18 часа, в къщата \"Мексиканско изкуство\" на ул. \"Артин Гидиков\"№11 в Стария град ще бъде представена книгата \"Неразказани легенди на маите\" и ще бъде открита изложба с илюстрации към книгата, нарисувани от Ана Монтеро.***Разград. От 11.00 часа в зала 712 на Областна администрация ще заседава Областната комисия „Военни паметници\".***Русе.От 10.00 часа в сградата на отделението по Палиативни грижи на Комплексния онкологичен център в Русе ще се проведе пресконференция във връзка със зачестилите спекулации в общественото пространство за броя на болните от онкологични заболявания в регионa.***Русе.От 18:30 часа, в Аулата на Корпус 2 на Русенския университет „Ангел Кънчев\" ще се проведе тематична френска филмова вечер. Филмът ще бъде комедията „Je fais le mort\".***Стара Загора.От 17.00 часа в зала 2 на Община Стара Загора ще се проведе публично обсъждане на проекта за изграждане на социални жилища в града.***Сливен.От 09.00 часа ще се състои официалното откриване на новата градинка пред Природоматематическата гимназия „Добри Чинтулов\".***Хасково.От 15.00 часа в Пресклуб на БТА-Хасково ще се проведе пресконференция на ученици от ПМГ „Акад. Боян Петканчин\" - Хасково по повод свързаното със смъртта на две техни съученички съдебно дело.***Хасково.От 19.00 часа в залата на ДКТ „Иван Димов\" ще се проведе концерт, посветен на 90 години от рождението на композитора Тодор Танев.***Шумен. От 9.30 часа в Шуменски окръжен съд ще се проведе поредно заседание по делото „Хитрино\".***Шумен. От 13.15 часа във физкултурния салон на II ОУ \"Д-р П. Берон\" ще се проведе волейболна среща \"Ученици срещу учители\". ", "date": "2018.03.21", "title": "Предстоящи събития в страната за 21 март"}
{"url": "http://www.cross.bg/prodazhbata-sdelkata-inerkom-1570611.html", "text": "/КРОСС/ Сагата ЧЕЗ продължава - днес е първото заседание на временната парламентарна комисия, която трябва да изясни детайлите около продажбата на енергодружеството у нас.Тя беше създадена след скандала около сделката с „Инерком\". Начело е депутатът от БСП Жельо Бойчев.Депутатите трябва да установят всички факти около сделката с „Инерком\", но и да върнат лентата от приватизацията на дружеството досега.В тази връзка премиерът Борисов разпореди всички доклади от проверките на енергото в Западна България да бъдат предоставени на депутатите, за да се изяснят подробностите около продажбата на ЧЕЗ в България. ", "date": "2018.03.21", "title": "Първо заседание комисията за продажбата на ЧЕЗ"}
{"url": "http://www.cross.bg/leva-obrazovanie-opiat-1570616.html", "text": "/КРОСС/ \"Гавра с онкоболни в Пловдив\", съобщава Земя. Пациенти не могат да се лекуват иновативно заради абсурдни правила. Сформира се работна група, за да поиска от компетентните институции спешно решаване на проблема с достъпа до иновативно молекулно решение.\"Необходима е приватизация на държавните университети\", заявява доц. д-р Григорий Вазов, ректор на Висшето училище по застраховане и финанси, в анализ за Труд. Той е поредният специалист, който се включва в дискусията за висшето образование, инициирана от вестника. Водещото заглавие на Труд е: \"Висшето образование поскъпва от есента\". 16 държавни ВУЗ-а вдигат таксите. Медицинските специалности поскъпват с 250 лева.\"16 университета вдигат таксите\", уведомява и Стандарт на първа страница. Най-скъпата специалност става \"психология\" в Софийския университет - ще струва 600 лева.\"Катуница и Садово готвят бунт срещу нова кариера\", информира Дума. Местните се плашат, защото разрешеният добив е до река, сметище и депо за отпадъци на комбинат за цветни метали. Поредната подмяна на касовите апарати удря по съвестните търговци и осигурява пазар за определени фирми, пише Сега.По-лесно щеше да е, ако контролните органи си вършеха съвестно работата, заключава изданието.\"Върви балканска битка за газов хъб\", казва, в интервю за Стандарт, инженер Христо Казанджиев от Българския енергиен и минен форум. Той задава и въпроса защо България не прави нищо за осигуряване на различни източници на газ.\"Скандалът е опиат\" - така е озаглавен анализ във вестник Сега по аналогия със спечелил \"Оскар\" преди години американски филм \"Войната е опиат\". Публичното внимание се видиотява и губи чувствителност към истинските проблеми. И в същото време скача зомбирано от едно злободневно дребонтемие към друго, се казва в анализа.\"В Германия почти няма дупки, но за ремонт се дават 2 милиона евро на кимометър, у нас се отделят един милион лева\", пише 24 часа. Наша статистика показва, че катастрофите много рядко са заради лошите ни пътища.София и тази година е на 116 място по най-добро качество на живот в света, информира 24 часа, като се позовава на американска класация. Водещ град е Виена, най-много сред първите десет са градове от Германия и Швейцария. В класацията влизат 231 столици и мегаполиси.", "date": "2018.03.21", "title": "В пресата днес "}
