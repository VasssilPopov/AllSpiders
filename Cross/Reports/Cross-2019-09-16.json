{"url": "http://www.cross.bg/stefan-vuldobrev-teatur-1613377.html", "text": "/КРОСС/ След години на подготовка, месеци на репетиции в София и Пловдив, спектакълът по песни на Стефан Вълдобрев „По-полека\" ще дебютира на сцената на Младежки театър „Николай Бинев\" на 19-и и 20-и септември.Проектът по музика на Стефан Вълдобрев „По-полека\" е съвместна продукция между Младежки театър „Николай Бинев\" и Драматичен театър-Пловдив. Пред пълна зала и под буря от аплодисменти на 11-и септември спектакълът откри международния театрален фестивал „Сцена на кръстопът\", а на 19-и и 20-и септември от 19:00 ч. ще започне и своя път на софийска сцена.Зрителите ще имат възможност да се насладят на много смях, изключителна музика, прекрасни танци и забавни и докосващи персонажи, изиграни от страхотните звезди на Младежки театър „Николай Бинев\" и Драматичен театър-Пловдив, както и от специалния гост Филип Аврамов!Автори на текста са Ваня Щерева и Стайко Мурджев.В ролята на режисьор влиза директорът на Младежки театър „Николай Бинев\" - Владимир Люцканов, който безупречно се справи с режисурата на последната премиера Младежки театър - спектакълът „Аз, Фойербах\", а през годините успешно е режисирал някои от най-известните спектакли на театъра - „Вятърът в тополите\", „Кухнята\", „Летище\", „Страхотни момчета\" и „Красиви тела\".Композитор на „По-полека\" е едно от най-разпознаваемите и любими лица в българската музика - Стефан Вълдобрев. Той е актьор, режисьор, композитор, автор и изпълнител на песни. Зад гърба си има успешно реализирани театрални и екранни роли, за които е удостоен с дълъг списък от награди.Стефан Вълдобрев създава оригинална музика за над 20 филма и 70 театрални постановки, за които е отличен с престижните театрални награди „Аскеер\", „Икар\", „МаксиМ\", както и награда на Обществото на независимите театрални критици за „артистизма, изяществото и нежността\" на спектакъла „Малка пиеса за детска стая\" (2008 г.)Стефан Вълдобрев има множество награди зад гърба си, включително „Златна роза\" за главна мъжка роля във филма „Изпепеляване\" (2004 г.), награда за филмов дебют за музиката във филма „Пансион за кучета\" (2000 г.), награда на Американската филмова академия „Оскар\" - шортлист в категорията „Най-добър чуждоезичен филм\" за „Светът е голям и спасение дебне отвсякъде\" (2009 г.).Сценографията е дело на Венелин Шурелов, който е отличен с награди „Аскеер\" и „Икар\" за сценография. Той отново ще стане част от екип на Младежки театър „Николай Бинев\" след изключителната си работа по последното представление в репертоара на театъра - „Аз, Фойербах\".Музикален продуцент е Веселин Веселинов - Еко - български музикант, бас китарист, контрабасист и композитор, работил с изключителни музиканти като Теодосий Спасов, Лили Иванова, Йълдъз Ибрахимова, Милчо Левиев, Симеон Щерев, Стефан Вълдобрев, Гери Турийска, Дони и Момчил и др.Костюмограф е Елица Георгиева, която продължава забележителната си работа след като беше част от екипа на спектаклите „Като трохи на прозореца\", „Еквус\", „Специални поводи\", „Лунните деца\".Хореограф на спектакъла по музика на Стефан Вълдобрев ще бъде Теодора Попова, която несъмнено ще остави своя изключителен почерк и стил в представлението.В спектакъла участват актьори, както от Младежки театър „Николай Бинев\", така и от Драматичен театър-Пловдив, както и специалният гост Филип Аврамов!Целият актьорски екип на „По-полека\" е следният:Матю - Филип АврамовЯвор - Стилиян Стоянов / Юлиян ПетровАгнес - Радина Думанян / Ния КръстеваДани - Александър ХаджиангеловБорис - Тодор ДърляновАлекс - Мария Сотирова / Рая ПееваАна - Гергана Христова / Маргита ГошеваМайката - Русалина Чапликова / Мая БабурскаХубен - Ахмед ЮмерСлав - Александър ЕвгениевКомара - Троян Гогов / Алексей КожухаровПиколо - Тихомир Кутев / Деян Петров", "date": "2019.09.16", "title": "Младежкият театър открива сезона с премиера на „По-полека“ – представление по песните на Стефан Вълдобрев"}
{"url": "http://www.cross.bg/lechenie-bolnitza-samoybiiistvo-1613400.html", "text": "/КРОСС/ 13-годишно момиче направи опит за самоубийство в Свиленград, съобщиха от полицията. Сигналът за инцидента, е подаден от болницата в града. Момичето е било настанено на 14 септември, в гинекологичното отделение за лечение след спонтанен аборт.Около 10:00 часа на същата дата, е скочила от втория етаж на болницата. Настанена за лечение в болница в Пловдив, с фрактура на първи лумбален прешлен, без опасност за живота. При друг случай - 64-годишен мъж е паднал от покрива на новострояща се стопанска постройка в Димитровград.Инцидентът е настъпил поради невнимание по време на заковаване на дървени плоскости. Той е със счупени три гръбначни прешлени. По данни на хасковската болница, ще бъде транспортиран за лечение в Пловдив. ", "date": "2019.09.16", "title": "Опит за самоубийство: 13-годишно момиче скочи от втори етаж на болница "}
{"url": "http://www.cross.bg/polyana-krasna-hepatit-1613399.html", "text": "/КРОСС/ Незаконните сметища носят заразите в \"Красна поляна\", а не ромите от квартал \"Факултета\". Това каза кандидатът за кмет на района, издигнат от Инициативен комитет \"Бъдеще за \"Красна поляна\" и подкрепен от БСП, Георги Миланов. Той отговори на въпрос на представители на Сдружение \"Бъдеще за \"Красна поляна\", които го сезираха за опасност от зараза с хепатит А на територията на района. От сдружението са изпратили запитване до Столичната регионална здравна инспекция (СРЗИ) за причините за затваряне на голям магазин за хранителни стоки от известна верига и дали съществува опасност от зараза с хепатит А. В отговора си СРЗИ потвърждава за заболяло лице от вирусен хепатит, тип А, което е работило в посочения магазин.\"Проблемът с разпространението на вирусен хепатит А на територията на кв. \"Факултета\" и целия район \"Красна поляна\" не е от вчера. Опасността от разрастване на заразата се пренебрегва години наред. Местната власт предприема повърхностни мерки за ограничаване на заразата, които имат само временно действие и не могат да изкоренят проблема, коментира Георги Миланов. - Зная, че управата на район \"Красна поляна\" е предприемала мерки, но очевидно те не са били достатъчни. Защото само година по-късно в район \"Красна поляна\" продължават да се трупат незаконно изхвърлени боклуци на територията на кв. \"Факултета\", изливат се реки от отпадъчни води, носители на всякакви зарази, а в хранителните магазини ни обслужват заразени с хепатит А\".Според Георги Миланов единственият изход от този порочен кръг е да бъдат взети мерки за организацията и дезинфекцията на район \"Красна поляна\", които да донесат дългосрочни резултати. \"За да бъде проблемът изкоренен трайно, е важно да открием неговият първоизточник, коментира той. - Жителите на района са свикнали да обвиняват живеещите в кв. \"Факултета\" и са твърдо убедени, че те са виновни за разпространението на заразата. Тук обаче трябва да отбележим, че при всяка дезинфекция в квартала, местните полагат усилия да ограничат разпространението на заболяването, но са категорични, че проблемът е липсата на функционираща канализация. Огнища на болести и зарази са и незаконните сметища. Тяхното почистване и дезинфекциране не е достатъчно. За да се преодолее този проблем, районната администрация трябва да работи съвместно с органите на реда и да следи за спазването на обществените норми. Опасността от епидемия на хепатит А ще изчезне тогава, когато местната власт инвестира в дългосрочното развитие на район и трайно, ефективно разрешаване на най-належащите му проблеми\". ", "date": "2019.09.16", "title": "Георги Миланов: Незаконните сметища носят заразите в \"Красна поляна\", а не ромите от \"Факултета\""}
{"url": "http://www.cross.bg/banksi-brekzit-otnovo-1613382.html", "text": "/КРОСС/ Картина на Банкси, изобразяваща Британския парламент, пълен с шимпанзета, ще бъде предложена на търг за сума, която може да се окаже рекордна за анонимния графити артист, пише сайта Площад Славейков. Мнозина предполагат, че платното е отговор на твореца на дългия процес по излизането на Великобритания от ЕС, то обаче е създадено през 2009 г., когато британското общество все още е далеч от идеята за Брекзит.Днешният контекст дава съвсем ново измерение на творбата, отбелязва „Гардиън\". Тя ще бъде изложена за пръв път по-късно този месец в аукционната къща „Сотбис\", намираща се на около километър от Камарата на общините.За „съвременния Волтер\" определя Банкси Алекс Бранчик, директор на отдела по съвременно изкуство за Европа в „Сотбис\".„Независимо коя страна заемате в дебата за Брекзит, няма съмнение, че тази творба е по-уместна днес, отколкото когато и да било, защото улавя безпрецедентните нива на политически хаос и потвърждава, че Банкси е сатиричният полемист на нашето време\", коментира Бранчик.Висока близо 4 метра, това е най-голямото платно на Банкси. Очаква се да донесе между 1,5 и 2 млн. паунда (от 1,9 до 2,5 млн. долара), което означава, че вероятно ще мине рекорда на „Keep it Spotless\". Картината, прочит на Деймиън Хърст,  се продаде за 1,9 млн. долара.„Devolved Parliament\" е рисувана за музея в родния му Бристъл - през 2009 г. Банкси направи изложбата „Банкси срещу Бристълския музей\" и представи 100 свои творби. Това се превърна в едно от десетте най-посещавани събития за годината с около 300 хил. желаещи да се запознаят с творчеството на анонимния артист.По-рано тази година платното бе изложено отново в Бристълския музей, заето от анонимен собственик. По този начин картината отбеляза едновременно 10 години от изложбата на Банкси в музея и планираното излизане на Великобритания от ЕС на 29 март.Когато бе изложена през март, Банкси сподели снимка на картината си и написа в Инстаграм:„Направих това преди 10 години. Бристълският музей отново я изложи, за да отбележи деня на Брекзит. Смейте се сега, но един ден няма да има кой да управлява.\"Наскоро Банкси отново повдигна темата за Брекзит и нарисува флаг със звездите на Евросъюза на стена на жилищна сграда в Дувър. Работник бе изобразен на стълба, опитващ се да заличи една от 12-те звезди. Няколко дни, след като бе създадена, анонимен мъж покри с боя стенописа. Първоначалните планове на Банкси били да поправи графита на 31 октомври (новата дата за Брекзит).„Няма значение. Предполагам, че голям бял флаг предава посланието също толкова добре\", написа той след като разбра, че графитът е заличен.Картината с шимпанзетата в парламента ще бъде изложена в „Сотбис\" на 28 септември. На търг ще се предложи на 3 октомври - в същата зала, където Банкси сряза наполовина една от картините си, минути след като бе откупена. ", "date": "2019.09.16", "title": "Сотбис“ предлагат на търг картината на Банкси с шимпанзета в Британския парламент"}
{"url": "http://www.cross.bg/nesebur-pomorie-maslo-putya-1613404.html", "text": "/КРОСС/ Движението по пътя Несебър-Поморие, на кръговото кръстовище на Равда, от км 211 до км 212, в посока Бургас се осъществява в една лента за почистването на разлято масло, съобщиха от пресцентъра на Агенция \"Пътна инфраструктура\" (АПИ).Всички граждани и транспортни фирми могат да получават информация за актуалната пътна обстановка от интернет страницата - www.api.bg, както и по всяко време от денонощието на тел. 0700/ 130-20 в АПИ.", "date": "2019.09.16", "title": "Разлято масло затруднява движението по пътя Несебър-Поморие "}
{"url": "http://www.cross.bg/bolnitza-stefan-otnovo-1613389.html", "text": "/КРОСС/ Стефан Данаилов отново постъпи в болница. Това съобщиха от  УМБАЛ „Софиямед\", където той ще продължи възстановяването си.На актьора ще му бъдат направени нови изследвания и ще се подложи на рехабилитация, съобщи NOVA. ", "date": "2019.09.16", "title": "Стефан Данаилов отново в болница"}
{"url": "http://www.cross.bg/leva-gybi-zaplata-1613403.html", "text": "/КРОСС/ Над 10 000 изтегляния и над 60 подадени сигнала вече има в приложението VOX на КНСБ, което е част от най-новата инициатива на синдикатите под надслов \"Сивото убива\".Кампанията е насочена към борбата със сивата икономика и некоректните работодатели. \"Сивото убива\" е фокусирана в четири от секторите с най-голямо наличие на недеклариран труд и сиви практики - ремонт и поддръжка на автомобили, строителство, селско стопанство и лека промишленост.Сигнали могат да бъдат подавани от заплата в плик, през липса на трудов договор до неиздаване на касова бележка. Гражданите могат разкрият самоличността си или да останат анонимни, стига да приложат достатъчно подробности и снимков материал.Националният секретар на КНСБ Тодор Капитанов даде пример какви биха били загубите за един старозагорец, който работи за средната работна заплата от 1164 лева, но без трудов договор или се осигурява на минимална заплата и получава останалата сума в плик.Вече има и първи разрешен сигнал чрез мобилното приложение - за неизплатени заплати, като работодателят е санкциониран и е получил предписание за изплащане на заплатите. ", "date": "2019.09.16", "title": "Мобилно приложение събира сигнали за некоректни и добри работодатели "}
{"url": "http://www.cross.bg/otbrana-protivovuzdyshna-rysiya-1613390.html", "text": "/КРОСС/ Северният флот на Русия съобщи, че е разположил модерни системи за противовъздушна отбрана С-400 на архипелага Новая земля в Арктика - стратегически регион, където Москва през последните години засилва присъствието си, предаде Франс прес, като циитра руски медии.Системите С-400 заместват по-старите С-300, разположени досега на островите между Карско и Баренцово море.Това съществено разширява зоната от арктическото въздушно пространство, контролирана от руските въоръжени сили. ", "date": "2019.09.16", "title": "Русия разположи в Арктика модерни системи за противовъздушна отбрана "}
{"url": "http://www.cross.bg/avgyst-inflatziya-mesetz-1613393.html", "text": "/КРОСС/ През август 2019 година потребителските цени в България се увеличават слабо след техен силен ръст месец по-рано, докато годишната инфлация стабилизира на нивото от юли, продължавайки да отстъпва от петгодишният връх, отчетен през април, показват данни на Националния статистически институт (НСИ).Индексът на потребителските цени (CPI) се повишава през август с 0,1% спрямо юли, когато нарасна с 0,8% (най-солиден месечен растеж на инфлацията от началото на 2017-а година насам).На годишна база потребителската инфлация през август нарасна за втори пореден месец с 2,9% и след като през април тя достигна отново петгодишният връх от 3,7%, отчетен през октомври 2018-а година (най-висока инфлация от февруари 2013 година насам).Средногодишната инфлация за периода септември 2018 - август 2019 нараства с 3,2% спрямо периода септември 2017 - август 2018 година.През август цените на хранителните продукти и на безалкохолните напитки се повишават с 0,4% спрямо предходния месец, докато цените на алкохолните напитки и на тютюневите изделия - с 0,1%, а цените на облеклото и обувките отчитат силно понижение с 3,3 на сто.Цените на жилища, вода, електроенергия, газ и други горива се увеличават с 0,2% спрямо предишния месец, тези за здравеопазване - с 0,5%, докато транспортните цени остват на нивото от юли. Повишение с 0,2% в края на летния отпускарски месец бележат цените за развлечения и култура, а за ресторанти и хотели - увеличение с 0,6 на сто. ", "date": "2019.09.16", "title": "Слабо увеличаване на месечната инфлация в България през август "}
{"url": "http://www.cross.bg/shymaher-desyuzhi-godina-1613391.html", "text": "/КРОСС/ Седемкратният световен шампион във Формула 1 Михаел Шумахер, който продължава да се възстановява от тежка травма на главата, е напуснал парижкия медицински център \"Жорж Помпиду\", където е преминал експериментален курс по лечение. Това съобщи журналистът Жан-Мишел Десюжи в ефира на телевизия BF MTV.До думите на Десюжи германецът е бил приет на 9 септември в отделението по сърдечно-съдова хирургия, което се оглавява от един от най-известните, опитни и прогресивни лекари в момента в света Филип Менаше. На 10-и Шумахер е преминал планираните процедури, а през нощта в сряда срещу четвъртък е бил изведен от Франция.Журналистът също така добави, че методиката, по която лекуват Шумахер, се държи в пълна тайна.\"На нас ни е известно това, че са му преливали кръв, в която са били добавени стволови клетки, които трябва да въздействат благоприятно на цялостното състояние на организма, в това число и на травмирания му мозък\", разказва Десюжи.Шумахер пострада сериозно през декември 2013-а година по време на ски-ваканция със семейството си. По време на спускане във френски курорт, макар и да беше с предпазна каска, той удари падайки главата си в голям камък. Уврежданията са в двете полукълба на мозъка.Около състоянието му има тотално информационно затъмнение, а през декември 2018-а година семейството му заяви, че той вече не е прикован на легло и не се нуждае от апарат за изкуствено дишане. През февруари тази година медиите съобщиха, че семейство Шумахер е отишло на зимна ваканция в Майорка. На 3 януари германският пилот навърши 50 години. ", "date": "2019.09.16", "title": "Шумахер е напуснал болницата в Париж"}
{"url": "http://www.cross.bg/kinomaniya-noemvri-svyat-1613392.html", "text": "/КРОСС/ Тазгодишното издание на Киномания ще стартира на 14 ноември в зала 1 с прожекция на филма \"Засукан свят\" с режисьор Мариус Куркински - екранизация по едноименния разказ от сборника \"Диви разкази\" на големия български писател Николай Хайтов. Филмовата панорама ще се проведе между 14 и 28 ноември, а акцентите в програмата са повече от любопитни.Киномания 2019 ще предложи на своята публика наполовина повече емоции с първото издание на Танц Филм Фест, който предшества фестивала, затова и наричаме това издание 33 ½. Специално внимание обръщаме на 50 годишнината на един от знаковите български режисьори и актьори Мариус Куркински и на 100 години от рождението на Николай Хайтов.\"Киномания не е просто един продуцентски проект. Киномания и посланието ни \"Гледай\", са опит, чрез който да видим през очите на киното съществените процеси и ценностите - как те се променят и ние с какво можем да допринесем. \"Засукан свят\" е филм-послание и ние от НДК бяхме твърдо убедени, че именно с него трябва да открием Киномания\", подчерта Борислав Велков, председател на Съвета на директорите в НДК.Тази година организаторите провеждат специална кампания \"Гледай\", инспирирана от откриващия филм \"Засукан свят\", с която целят чрез цитати от филма и разказа, както и загадъчни визии с очите на актьорите, да привлекат вниманието на аудиторията. Да гледаме с отворени сетива, да гледаме през очите на другия и да се вглеждаме повече в детайлите са само част от посланията на откриващия филм. А киноизкуството е онзи магичен обектив, през който гледаме една история, а виждаме себе си, убедени са от екипа на Киномания.Режисьорът благодари на екипа на Киномания за оказаната чест филмът му да открие 33-ото издание на фестивала и подчерта, че за него форумът вече е част от културната история на България. \"Засукан свят\" е нов български игрален филм по произведение на класически български писател, но тук важно е да се подчертае и самооценката на автора. За себе си мога да кажа, че се подписвам и заставам зад филма с цялото си сърце и ценностите, които нося\", сподели Мариус Куркински.Лентата е с впечатляващ актьорски състав, който включва: Мариус Куркински, Камен Донев, Ана Пападопулу, Виктория Колева, Вяра Коларова, Велислав Павлов, Димитър Николов, София Бобчева и Димитър Рачков. Зрителите на откриващата прожекция в Киномания (14 ноември, зала 1) ще имат възможността да проследят съдбата на Милю - малкият човек, който в целия си живот се бори със засукания свят, в който живее, и накрая в миг на просветление осъзнава - \"Не може то тъй, приискало му се на някого да мре. Път трябвало да се измине! Вяра да се трупа! Живот да се изживее!\".Сред акцентите в програмата на 33 ½ издание на Киномания, е и \"Нарисувай ми тъга\" - вечер на Тео Ушев. На 17 ноември от 19:00 ч. в зала 1 на НДК ще станем свидетели на две събития - българската премиера и единствена прожекция на филма на Тео Ушев \"Физика на тъгата\" по едноименния роман на Георги Господинов. Филмът имаше преди седмица своята световна премиера на фестивала в Торонто, а вчера беше отличен със специална награда в категория \"Късометражно кино\" от престижния международен фестивал.За най-новия си филм Ушев казва, че не следва стриктно сюжета на книгата, не е филм-биография, а филм-лабиринт, капсула на времето, в която са събрани обекти, случки, спомени, мелодии. Филм за носталгията, пропилените шансове и неслучилите се мечти на цяло едно поколение, премерен през личния разказ.Другото събитие, с което ще започне вечерта, озаглавена \"Нарисувай ми тъга\", е музикално-визуалният спектакъл \"Четирите годишни времена\" на Вивалди. Проектът е реализиран от Токийския университет на изкуствата, като визуалните картини на четирите годишни времена са дело на четирима художници от Естония, Япония, Русия и България в лицето на Тео Ушев. Музикалното изпълнение на живо в зала 1 на НДК ще бъде на Quatro ансамбъл със солист Иван Пенчев.\"Възможността да представя пред българска публика в този кино-концерт двата ми най-амбициозни проекта през последните 8 години, е огромна радост и вълнение за мен. Надявам се за зрителите той да бъде любопитно и интересно пътешествие чрез картини и музика\", сподели Тео Ушев.Малина Едрева - Председател на постоянната комисия по образование, култура, наука и културно многообразие, пожела голям успех на Киномания и филмите в нея, като подчерта, че вече 12 години Столична община партнира на филмовата панорама. \"Предстои ви най-новата, най-хубавата и най-атрактивната програма на фестивала\", допълни още тя.Програматорите на Киномания Владимир Трифонов и Хермина Азарян представиха и премиерните заглавия в зала 1: 16 ноември - \"Един дъждовен ден в Ню Йорк\", режисьор Уди Алън; 23 ноември \"Болка и величие\", режисьор Педро Алмодовар, които вече дават заявка за потенциални хитове.Билети за филмите в зала 1 вече са в продажба на касите на НДК и на tickets.ndk.bg.Киномания е част от Календара на културни събития на Столична община за 2019 г. \n\t\t\t\t\t\n\t\t\t\t&feature=youtu.be ", "date": "2019.09.16", "title": " Филмът на Мариус Куркински - \"Засукан свят\" открива 33-ата Киномания "}
{"url": "http://www.cross.bg/ychenitzi-obychenie-transport-1613397.html", "text": "/КРОСС/ В резултат на проекта „Заедно напред\" стартираха още две нови паралелки в дуална форма на обучение в градовете Мездра и Горна Оряховица. За записаните в тези паралелки ученици ще се осъществява придобиването на квалификации по застрашени професии, които са с ключово значение за дейността на националния жп превозвач.В Професионалната гимназия по механизация на селското стопанство /гр. Мездра/ ще се обучават десет ученици, които ще овладяват професията „Техник по железопътна техника\" със специалност „Локомотиви и вагони\". Същата специалност стартира и в Професионалната гимназия по железопътен транспорт \"Н. Й. Вапцаров\" /Горна Оряховица/ с осем ученици. Двете училища са сред основните учебни заведения в страната, които  подготвят кадри за железопътния транспорт.Припомняме, че през изминалата учебна година в професионалната гимназия в Мездра се откри паралелка с дуална форма на обучение с предпочитаната професия „Електротехник\", специалност „Електрообзавеждане на железопътна техника\" за ученици след седми клас. За допълнително стимулиране на учениците и за поддържане на интереса им към дуалната форма на обучение в сферата на железопътния транспорт се предлагат стипендии за висок успех и минимален брой неизвинени отсъствия. Подобен финансов стимул предпоставя системно усвояване на знания и последователност в овладяването на професионални умения по специалността. Това способства за изграждането на трудови навици и ангажираност на учениците още в началото на кариерата им. Освен това възпитаниците ще могат да се възползват и от стипендиантски програми, които „БДЖ-Пътнически превози\" ЕООД предлага, възможности за преквалификация след дипломирането за други правоспособности и продължаващо обучение във висшите училища.Създаването на бъдещи професионални кадри в железопътния транспорт е една от приоритетните задачи на ръководството на „БДЖ-Пътнически превози\" ЕООД. Дружеството подкрепя професионалното обучение и образование на ученици, като по този начин се изгражда здрава основа за успешно развитие на БДЖ като бъдещ потенциален работодател. Националният железопътен превозвач поставя акцент, че е един добър избор за бъдещо професионално развитие, с нова визия и стратегически поглед, ориентиран към хората като дългосрочна инвестиция, а не като ресурс.  ", "date": "2019.09.16", "title": "Проектът „Заедно напред” реализира стартирането на  две нови паралелки в Мездра и Горна Оряховица"}
{"url": "http://www.cross.bg/obshtinite-pokana-wifieu-1613396.html", "text": "/КРОСС/ На 19 септември в 14:00 часа българско време Европейската комисия ще отправи нова покана за кандидатстване за ваучери по инициативата WiFi4EU за изграждане на мрежи за безжичен интернет на обществени места, в това число кметства, обществени библиотеки, музеи, паркове, площади. Крайният срок за кандидатстване от общините е 20 септември 2019г. в 18:00 часа българско време.Общините ще могат да кандидатстват за 1 780 ваучера, всеки на стойност 15 000 евро.Комисарят по цифровата икономика и цифровото общество, Мария Габриел заяви: „За мен е огромно удоволствие да обявя третата покана в рамките на инициативата WiFi4EU. С вече подписаните близо 6000 споразумения за финансиране, е вълнуващо да се наблюдават непосредствените ползи от тази инициатива за живота на нашите граждани.\"Схемата WiFi4EU се провежда чрез поредица от покани и обхваща всички 28 държави-членки на ЕС, както и Норвегия и Исландия. Веднъж щом се регистрират на специалния портал WiFi4EU Portal, общините ще могат да кандидатстват за ваучер само с едно кликване. Комисията избира получателите по метода „първи дошъл, първи обслужен\", като гарантира географски баланс. Първите две покани  се радваха на огромен интерес, като над 23 000 общини се регистрираха и бяха раздадени 6 200 ваучера (вижте карта с общините, които вече са се възползвали от схемата). Настоящата покана е третата от общо четири, предвидени до края на 2020 година.  ", "date": "2019.09.16", "title": "Нова покана към общините за кандидатстване за безплатна Wi-Fi мрежа"}
{"url": "http://www.cross.bg/satyrn-yupiter-planeti-1613395.html", "text": "/КРОСС/ Всяка вечер в следващия месец може да виждаме в нощното небе четири планети - Юпитер, Сатурн, Уран и Нептун. Това каза в интервю за БГНЕС Недислав Веселинов, който е докторант по физика във факултета по физика в Софийския университет.„Най-хубаво планетите се виждат между 20 и 21:30 ч. Уран и Нептун са по-малки и затова е необходимо човек да има доста опит, за да ги намери. Най-интересни са Юпитер и Сатурн. На Юпитер могат да се видят четирите галилееви спътника - Йо, Европа, Ганимет и Калисто. Ако разполагате с мощен телескоп, може да видите и амонячни облаци на повърхността. На Сатурн много добре се виждат пръстена му и най-големите му два спътника - Титан и Рея. Най-красивият обект обаче е луната. На нея се виждат кратери, лунни планини, с много детайли\", разкрива тайните от Космоса Веселинов и добавя, че планетите могат да бъдат видени от всички квартали на София.Физикът уточнява, че в момента Юпитер и Сатурн се виждат с просто око.„Юпитер е след Луната и Венера е най-яркият обект на нощното небе, но в момента тя е зад слънцето и затова не може да се види\", уточнява още той и препоръчва наблюдението на планетите да се прави от тъмно място, тъй като зениците са разширени и може да видим повече детайли.По думите му т.нар. „парад на планетите\", който наблюдаваме и в момента се случва целогодишно, но винаги е с участието на различни планети. Отново парад с участието на Юпитер, Сатурн, Уран и Нептун ще може да наблюдаваме догодина по същото време.„В зависимост от месеца, от годината, въртейки се Земята около Слънцето се виждат различни планети. Зимата ще наблюдаваме ясно Марс и Венера\", уточнява физикът.Запитан дали има момент, в който нищо не се вижда, Веселинов е категоричен, че това е малко вероятно.„За да не се вижда нищо като планети в нощното небе, трябва всички планети да са зад Слънцето или на една линия пред него. Това може да се случи, но много рядко\", обяснява докторантът.Според него най-красивите планети са Сатурн и Юпитер. От дълбокия Космос пък най-интересни са мъглявините и галактиките, като една от забележителните е „Андромеда\", както и звездните купове, които представляват скупчване на звезди. ", "date": "2019.09.16", "title": "Юпитер, Сатурн, Уран и Нептун може да видим следващия месец в нощното небе"}
{"url": "http://www.cross.bg/volkswagen-sistema-vsichki-1613394.html", "text": "/КРОСС/ Volkswagen е създала огромен екип от програмисти, които да направят собствена операционна система за компанията. Очакванията са тя да се появи в някои от новите й автомобили следващата година, съобщава Bloomberg.Платформата е част от инвестиционен план за 8 млрд. евро, който предвижда да постави софтуера като един от основните приоритети на Volkswagen през следващите години.Първата стъпка е да се обединят IT отделите на всички 12 автомобилни бранда, които са част от групата. Това означава, че Volkswagen планира да създаде екип от около 10 000 програмисти. Отделен въпрос е дали ще може да намери толкова много кадри в един от най-конкурентните браншове. Около половината от тях първоначално ще работят по vw.os. Това е платформата, която ще се използва от всички нови модели на Volkswagen, като ще започне да навлиза постепенно от следващата година. Операционната система ще е унифицирана и ще може да се използва от всякакви автомобили, включително хибриди и изцяло електрически.Първата кола с vw.os ще бъде електрическият хечбек ID.3. Целта на VW е до 2025 г. всички нови модели да са преминали към платформата. Това не означава, че всички модели, включително и на другите брандове, ще изглеждат еднакво. Платформата vw.os ще е в основата на управлението на системите на автомобила, но брандовете ще могат да добавят и махат функции и да персонализират дизайна на интерфейса. Така че няма да има ситуация в която Volkswagen Polo и Lamborghini имат една и съща мултимедийна система. ", "date": "2019.09.16", "title": "Volkswagen пуска своя операционна система"}
{"url": "http://www.cross.bg/svoboda-godina-ychenitzite-1613398.html", "text": "/КРОСС/ „Образованието ни прави свободни личности, на добър час!\"  - с тези думи днес заместник-министърът на правосъдието проф. Николай Проданов откри учебната година в местата за лишаване от свобода. Ресорният заместник-министър бе гост на тържеството в училището на затворническо общежитие „Дебелт\" към затвора в Бургас. През тази учебна година там ще се обучават 78 ученици, от които 9-ма ще са в първи клас. За първа година училището в затворническото общежитие ще издава диплома за основно образование. Досега училището, което е филиал на СУ „Аргира Жечкова\" в Сливен, бе до 4 клас, но интересът към придобиване на по-висока степен на образование от страна на лишените от свобода е наложило разширяване на класовете. Съвременна интерактивна дъска, обновен библиотечен фонд, обучение на две смени са сред другите новостите за учениците в Дебелт.Справка на Главна дирекция „Изпълнение на наказанията\" показва, че  от 6505 лишени от свобода във всички затвори, 1080 са включени в учебната дейност през 2019/2020 години. 124 от тях ще бъдат първокласници. Най-висок е броят на учениците в Стара Загора - 218, където се намира и най-голямото училище в системата на затворите. В София учениците са 191, в единствения затвор за жени в Сливен - 60, в Поправителния дом за непълнолетни младежи към затвора във Враца - 16.  Във всички затвори има разкрити училища или филиали към тях. Учебният процес в местата за лишаване от свобода е съобразен с нормативната уредба на Министерството на правосъдието и Министерството на образованието и науката, като се извършва от квалифицирани педагогически кадри.По време на откриването днес проф. Проданов изтъкна, че развитието на училищата в затворите е част от реформирането на пенитенциарната система, а насърчаването и повишаването на образованието на лишените от свобода е заложено и в Препоръка на Комитета на министрите към Съвета на Европа за образованието в затворите. От своя страна началникът на Бургаския затвор старши комисар Бранимир Мангъров заяви, че иновативният учебен процес, участието през изминалата учебна година в проекти и разнообразната извънкласна дейност, са само част от дейностите, които предоставят възможност за равен достъп до качествено образование и мотивират учениците за учебен труд и постигане на по-високи резултати. Затворническото общежитие в Дебелт е най-новото и най-модерното пенитенциарно заведение в системата за изпълнение на наказанията, като капацитетът му е за 450 лица. То отговаря на всички европейски стандарти за третиране на лишените от свобода и е съоръжено с модерни охранителни системи. Изграждането му бе реализирано със средства от Норвежкия финансов механизъм /НФМ/. През настоящия програмен период на НФМ е предвидено реконструкция и ремонт на друго общежитие към затвора в Бургас - „Строител\", което ще бъде обособено в преходно отделение или т.нар. half way houses за адаптация на затворници.  ", "date": "2019.09.16", "title": "Откриха учебната година в местата за лишаване от свобода"}
{"url": "http://www.cross.bg/brothers-chemical-geography-1613369.html", "text": "/КРОСС/ \"Няма по-велик лайв денс спектакъл в света в момента\", по повод грандиозното шоу на The Chemical Brothers \"No Geography Tour\", което ще връхлети зала Арена Армеец в София на 10 октомври, по покана на продуцентска компания АРТ БГ.Невиждани иновативни визуализации и енергичен безкомпромисен звук, вплетени в едно невероятно аудио-визуално преживяване, ще преживеят всички български фенове на най-култовото електронно дуо в света в софийската арена в уречената дата.\"С всяко следващо свое появяване на сцената, те вдигат нивото, благодарение на новите технологии - визуализациите им са спиращи дъха - но и още, защото те предлагат на публиката все по-добър и ефектен звук\", споделят британските музикални критици виждането си относно новото No Geography Tour, което иконичните музиканти представиха като хедлайнери на най-мащабния и престижен музикален фестивал в Европа - Гластънбъри, Великобритания., който акомпанира музикалния сетлист, е причина The Chemical Brothers да заемат достойното си място на хедлайнери на най-квалитетните музикални формуми в цял свят. В рамките на No Geography Tour ще станем  и гигантски  роботи, които стрелят с лазерни пушки докато звучи хипнотизиращия \"Hoops\". По време на грандиозния No Geography Tour ще станем свидетели и на невиждани до този момент огромни човешки холограми, порой от лазери, формирани в зрелищни 3D мапинги и какво ли още не!Малка част от онова, което ни очаква на 10 октомври, в зала Арена Армеец - София:\n\t\t\t\t\t\n\t\t\t\t\tThe Chemical Brothers, Том Роуландс и Ед Саймъндс, се събират в Манчестър през 1989 г. Те постигат световна слава, когато вторият им албум Dig Your Own Hole оглавява британските класации през 1997 г. Само в Обединеното Кралство музикантите бележат 6 първи места с албумите си и 13 топ 20 сингли, между които и две първи места.Освен новия си албум No Geography музикантите ще представят пред българска публика и най-обичаните си композиции от цялата си дискография като Hey Girl Hey Boy, Block Rockin' Beats, Galvanize и много другиЦялата сценична техника ще пътува до Арена Армеец от Великобритания в 7 ТИР- а, тъй като няма как да бъдат набавени нейни аналози у нас като качество и ефекти.До грандиозния спектакъл The Chemical Brothers залата в Арена Армеец, която ще бъде лимитирана до точно 9500 места, по изискване на мениджмънта на електронните величия остава по-малко от месец! Организаторите съветват всички желаещи да преживеят това аудио-визуално зрелище да закупят своите билети още сега, тъй като интересът към събитието е огромен и се очаква публика не само от България, а и от съседните балкански държави.Билети за концерта н The Chemical Brothers все още могат да се закупят на цени както следва: 69, 79, 89 и ВИП места от 100 лв. Билетите са продажба в мрежата на Eventim. ", "date": "2019.09.16", "title": "Световни медии за No Geography Tour на The Chemical Brothers: няма по-велик лайв денс спектакъл в света в момента!"}
{"url": "http://www.cross.bg/varna-konferentziya-zhelyazkov-1613374.html", "text": "/КРОСС/ Министърът на транспорта, информационните технологии и съобщенията Росен Желязков ще открие международната конференция „20 години Ръководство на корабния трафик в България\", която се организира от Държавно предприятие „Пристанищна инфраструктура\". Събитието ще се състои утре, 17.09.19 г., от 09:30 ч. в зала „Дарзалас\" на Рослин Димят Хотел в гр. Варна, бул. „Княз Борис I\" № 111.  ", "date": "2019.09.16", "title": "Министър Росен Желязков ще открие международна конференция във Варна"}
{"url": "http://www.cross.bg/novi-rabotni-mesta-1613376.html", "text": "/КРОСС/ „Почти всеки ден откривам заводи и нови училища. Не очаквах такава огромна мощност да се изгради за толкова кратко време\". Това заяви премиерът Бойко Борисов, който присъства на откриването на новия завод на „Биовет Пещера\". Общият размер на инвестицията е 300 млн. лева.„Много високотехнологично е вътре, ще останете впечатлени\", заяви премиерът пред журналисти.Инвестиция за 300 млн. лв. на „Биовет\" и „Хювефарма\" осигурява 200 нови работни места в ПещераВ завода ще бъдат разкрити над 200 нови работни места за висококвалифициран персонал. Около 1/3 от инвестицията е финансирана със заем по плана „Юнкер\" през 2018 година.„За нас е важно, че дава ръст на икономиката. Планът „Юнкер\" доказа, че работи и се създават работни места с висока добавена стойност\", коментира Борисов. ", "date": "2019.09.16", "title": "Борисов: Почти всеки ден откривам заводи и нови училища"}
{"url": "http://www.cross.bg/interdom-detza-detski-1613383.html", "text": "КРОСС/ В Руския културно-информационен център днес се събраха випускници на Ивановския интернационален детски дом (Интердом), който е единствения в света детски дом, отглеждал осиротелите деца на борците против фашизма от Германия, Австрия, България, Унгария, Гърция, Италия, Испания и други страни. Сиропиталището, създадено по волята на съветския народ, е отгледал децата на борците с диктаторските режими в страните от Африка и Латинска Америка, както и децата на много прогресивни дейци от целия свят.На вълнуващото събиране се събраха над 100 от бившите питомци на сиропиталището от цял свят. Беше прожектиран и филм, който разказва за живота в Интердом в ония години. Присъстваха и членовете на Попечителския съвет на Интердом : Анатолий Карпов, Сергей Бабурин и Генадий Венглински.Към гостите по време на откриването се обърна и българката Лора Иванова от Асоциацията на випускниците на Ивановския, която е израснала в Интердом, наред с много други български деца.„Ние, българските деца, сме изключително благодарни за своето спасение на тази проява на международна солидарност на руския народ.\", заяви пред присъстващите Лора Иванова. „И ние никога не трябва да забравяме за това\", допълни тя.  „Българските деца изминаха дълъг път и много от тях израстнаха през това време, станаха юноши. Затова аз искам да ви разкажа за това как ние живяхме и кои сме ние. Моята другарка Победа Табакова, например, беше дъщеря на видния български философ и политически деятел Тодор Павлов, известен с марксистките си убеждения и назначен за регент на 9 септември 1944 година.  Ние всички получихме образование в Съветския съюз, някои после се върнаха в България и продължиха делото на своите родители. В детския дом по мое време живееха 54 българчета. Всички ние бяхме малките полит-емигранти на България.\", заключи тя.Приветствие към присъстващите отправи и руския депутат Сергей Бабурин - член на Попечителския съвет на Интердом. \"Където и да живеете сега по света, вие можете да разкажете на всички за руската душа. Колко е отворена тя за дружба, за приятелство, за сътрудничество и взаимопомощ.\", каза Бабурин. \"Човечеството е изправено пред прага на своето самоунищожение, заради екологичните проблеми, които си създава само. Дори ядрената опасност вече не е на преден план като риск, колкото това, което се създава като опасност от конфликта между човечеството и природата. Ние трябва да обединяваме народите, за да избегнем заедно тази криза. Всички вие, възпитаниците на Интердом, се явявате носители на това обединение.\", заключи Бабурин. Той съобщи още, че по идея на президента Путин може бъде възстановен Интердом, който да продължи дейността на някогашния Ивановския интернационален детски дом.Създаването на Ивановския интернационален детски дом за времето си е било проява на интернационализма и добрата воля на съветските граждани по отношение на осиротелите деца на борците антифашисти. През своята седемдесетгодишна история възпитаници на детския дом са били деца от над 90 страни по цялото земно кълбо.Гостите разгледаха и изложбата \"Пътят към победата : исторически източници разказват\", която е подредена в залите на РКИЦ и е посветена на освобождаването на Източна Европа от фашизма.Феновете на шаха получиха, разбира се, и автограф от многократния световен шампион по шах Анатолий Карпов.  ", "date": "2019.09.16", "title": "РКИЦ събра питомците на международния детски дом Интердом (снимки)"}
{"url": "http://www.cross.bg/geshev-beshe-prokyror-1613384.html", "text": "/КРОСС/ До края на седмицата се очакват резултати от проверката за профилактиката на предавателите на БНР, каза заместник-главният прокурор Иван Гешев, след като беше изслушан от комисията по атестиране към съдийската колегия на ВСС.Очаква се днес на наблюдаващия прокурор да бъдат докладвани всички събрани материали, в това число и от разпити. Анализът по тях ще бъде правен с ДАНС.Проверката за профилактиката на предаватели на БНР, обявена вечерта преди самата профилактика, беше възложена от главния прокурор Сотир Цацаров.Гешев обеща още днес или утре да бъдат обявени резултати от свършеното до момента.За десет години по актове на Гешев са осъдени 233 човека. За същия период той е внесъл в съда 230 прокурорски акта, сочи кадровата му справка. Тя беше представена днес от комисията по атестиране и конкурси към съдийската колегия на ВСС.В доклада на комисията, който беше приет единодушно, без дебати и въпроси, изчерпателно беше описана кариерата на Гешев от завършването му на Академията на МВР, през помощник-следовател, редови прокурор, ръководител на спецпрокуратурата, до заместник-главен прокурор.68 становища до момента са постъпили в подкрепа на Гешев, като основната част са от прокуратурата.Благодаря и на тези, които не са ме подкрепили. Истината може да бъде установена само с излагането на различни точки, каза Гешев.А на тези, които казаха, че ще дадат становища, когато видят резултатите от неговата работа, Гешев каза, че ще останат разочаровани. И препоръча да не си губят времето и да се насочат към други сегменти в своята дейност.", "date": "2019.09.16", "title": "Гешев: До края на седмицата се очакват резултати от проверката за профилактиката в БНР"}
{"url": "http://www.cross.bg/energo-pro-ofisi-godina-1613379.html", "text": "/КРОСС/ Есенният етап от инициативата на ЕНЕРГО-ПРО „Изнесени офиси\" за 2019 година ще се проведе в периода 16 - 19 септември. Ще бъдат обхванати четири населени места в област Варна - град Девня, селата Аспарухово и Цонево към община Дългопол и село Генерал Киселово в община Вълчи дол.По традиция пътуващи екипи от специалисти „Обслужване на клиенти\" посещават различни малки населени места от обслужваната територия, както по инициатива на компанията, така и по покана на местни административни структури. Във всяко населено място мобилните консултанти ще бъдат на разположение в рамките на един ден, в който посетителите ще имат възможност да получат информация по теми свързани с присъединяването и електроснабдяването на обекти, да заявят и ползват безкасови услуги, да обсъдят индивидуални казуси и други.Проектът „Изнесени офиси\" има 6-годишна история. Провежда се през пролетните и есенните месеци, когато се отчита засилена клиентска активност. От началото на 2019 година до сега пътуващите екипи са посетили повече от 80 населени места, в които са били приети и обслужени над 3000 клиента. Извършени са над 5000 услуги, които в по-голямата си част са свързани със смяна на титуляр на партида и актуализация на данни. Тенденцията е всяка следваща година да бъдат включвани нови локации и достигнати повече потребители. Програмата е част от усилията на ЕНЕРГО-ПРО да бъде винаги близо до клиентите си, давайки възможност на тези, които живеят в по-отдалечени райони от постоянните обслужващи центрове, да ползват услугите на компанията, спестявайки им средства и време за пътуване.Графикът на изнесените офиси и местонахождението им е публикуван на интернет страницата на ЕНЕРГО-ПРО на адрес:  ", "date": "2019.09.16", "title": "ЕНЕРГО-ПРО приема клиенти в изнесени офиси в общините Девня, Дългопол и Вълчи дол  "}
{"url": "http://www.cross.bg/energiya-oblastta-rosatom-1613386.html", "text": "/КРОСС/ Държавната корпорация „Росатом\" участва в 24-ия Световен енергиен конгрес, който се проведе от 9 до 12 септември в Абу Даби, Обединени арабски емирства. Основната тема на Конгреса тази година, който се проведе за първи път в Близкия изток, бе „Енергия за просперитет\". На срещата лидерите на енергийния пазар обсъдиха съвместна стратегия за устойчиво и иновативно енергийно бъдеще, която ще осигури социален и икономически просперитет на страните в света.  Първият заместник генерален директор и ръководител на Блока за развитие и международния бизнес на „Росатом\" Кирил Комаров отбеляза, че в условията на глобална трансформация на енергийните системи, където хората и техните нужди са на първо място, енергийният сектор трябва да бъде възможно най-гъвкав и адаптивен към нуждите на потребителя. „На подобно изискване може да отговори тази енергийна система, в която ядрената енергия, като стабилен и надежден източник на производство, поема основния товар\", каза Комаров. И добави: „Ядрената енергия не само спомага за устойчивостта на енергийните доставки без отрицателно въздействие върху околната среда, но също така създава нови възможности за професионална реализация на младото поколение и дава мощен тласък на развитието на други области, като по този начин подобрява качеството на живот на всички\". Заедно с ръководители на организации като Корпорацията за атомна енергия на Обединените арабски емирства (ENEC), Корейската електроенергийна корпорация (KEPCO), Френската енергийна компания EDF и Китайската корпорация за атомна енергия (CNNC), Кирил Комаров участва и в дискусия, организирана от Световната ядрена асоциация. В нея той отбеляза приноса на ядрената енергия за внедряването на иновативни решения в отговор на съвременните тенденции и предизвикателства пред енергийния сектор.По време на Конгреса, ENEC и руската „Техснабекспорт\" (част от „Росатом\") подписаха нов Меморандум за сътрудничество в областта на ядрения горивен цикъл. Документът, парафиран от генералния директор на ENEC Мохамед ал Хамади и генералния директор на „Техснабекспорт\" Сергей Полгородник, удължава действието на меморандума от 2017 г. и създава основа за сътрудничество в областта на иновационните решения в ядрения горивен цикъл. „Приветстваме удължаването на този меморандум, защото продължаваме осъществяването на програмата за мирното използване на атомната енергия на ОАЕ в съответствие с международните стандарти за надеждност и безопасност. Партньорът ни „Техснабекспорт\" има великолепна репутация и многогодишен опит в областта на ядрения горивен цикъл и ние ще продължим да проучваме възможностите за дългосрочно сътрудничество\", заяви ал Хамиди.„Росатом\" участва и в изложението на събитието, а щандът на корпорацията привлече интереса както на делегатите, така и на посетителите. Те имаха възможност да се запознаят с различни направления от дейността на „Росатом\", както в областта на ядрените, така и на неядрените енергийни проекти. Беше представена информация за характеристиките на атомните централи с реактори от типа ВВЕР - 1200, тяхната безопасност и енергийната им ефективност. Особена популярност придоби интерактивният макет на атомна централа, който показваше различните етапи на строежа на АЕЦ с руски реактор, еволюцията на реакторите от типа ВВЕР, както и карта с текущите проекти на „Росатом\" по света.", "date": "2019.09.16", "title": "„Росатом“: Енергийният сектор трябва да е гъвкав и адаптивен към нуждите на потребителя "}
{"url": "http://www.cross.bg/koev-grozde-kolichestva-1613385.html", "text": "/КРОСС/ Втора-трета година гроздоберът започва по-рано заради климатичните промени и това е една от причините за възникналите затруднения в кампанията в Силистренско. Тази любопитна подробност съобщи ръководителят на Изпълнителната агенция по лозата и виното Красимир Коев, който заедно със заместник-министъра на земеделието, храните и горите Чавдар Маринов имаше среща с производители на грозде и вино от Силистренско. Двамата поставиха акцент от необходимостта от създаването на групи и организации на производителите.\"Когато земеделските стопани не са обединени, нито имат възможност да преговарят за добра цена, нито имат наличните количества, така че сами да управляват пазара. Това е една от мерките. Отделно е възможно едно прелокализиране на пазара. В момента всички стопани очакват винпромите да дойдат да изкупят гроздето. Възможно е да се предприемат и други мерки, да започнат те по-малки количества в страната да предлагат, където няма такова голямо предлагане, за да вземат по-добра цена\", препоръча заместник-министър Чавдар Маринов. Според Красимир Коев никъде в Европа не се субсидира килограм грозде.Това се случва единствено от взаимно-спомагателни фондове - организации, които са си направили самите лозари с винарите, обясни Коев и подчерта, че има възможност такава мярка с европейски средства да бъде включена в програмата на лозарите. \"Но го има момента за частта, която да дадат от себе си\", подчерта той.\"Искам да успокоя всички хора в региона, че гроздето ще бъде прибрано. Просто трябва повече информираност къде какви количества грозде има, за да могат винарските предприятия да се ориентират\", каза Коев. Подчертано бе, че държавата и Министерството на земеделието, горите и храните и в частност Изпълнителната агенция по лозата и виното правят всичко възможно за разясняването на новите мерки, които ще се въведат от следващата година, които могат да компенсират подобни кризисни ситуации. ", "date": "2019.09.16", "title": "Гроздоберът започва по-рано заради климатичните промени"}
{"url": "http://www.cross.bg/domashni-svine-zhivotni-1613388.html", "text": "/КРОСС/ Близо 5 млн. лв са изплатени за почистване и дезинфекция на личните стопанства, в които се отглеждат домашни свине. Болестта Африканска чума по свинете е намалила с около 20% домашните животни, съобщи в Стара Загора министърът на земеделието Десислава Танева. По думите й, стопаните, които искат да отглеждат домашни свине, ще бъдат информирани как да го правят, защото ако има следващо заболяване, ще получат пазарно обезщетение на засегнатите животни.Десислава Танева, министър на земеделието: Ние имаме положителни тенденции, изключително намален интензитет на болестта. На практика от 1 август до ден днешен има открити само нови 6 огнища, от които само едно е в индустриална ферма, засегнати са малко над 130 000 общо животни. Приключени са огнищата. Важно е как продължаваме напред. В този смисъл са важни дейностите,които са планирани и които са стартирани да се извършват - започваме от определяне на нови мерки за биосигурност в три, общо трите категории стопанства, в които могат да се отглеждат домашни свине. ", "date": "2019.09.16", "title": " Близо 5 млн. лв са изплатени за почистване и дезинфекция след АЧС "}
{"url": "http://www.cross.bg/direktor-horizont-kostov-1613387.html", "text": "/КРОСС/ Генералният директор на БНР Светослав Костов направи първия си официален коментар след скандала с профилактиката, заради която Националното радио за първи път спря излъчването си. В първия работен ден след спирането за 5 часа на програма \"Хоризонт\" той говори на извънредното Общо събрание.\"Никой не е спрял програмата. Има докладна от директора на дирекция \"Техника\" преди няколко дни заради проблемите. Абсолютно решението на господин Пламен Костов за вид профилактика беше подкрепено\", заяви Светослав Костов.Костов обяви, че също в петък е имало заседание на Управителния съвет, защото е бил последният срок за внасяне на проектобюджета на БНР.\"Няма, както в предишни години, да бъдат залагани пари за ремонти, за капиталови разходи. Ще искаме от Министерство на финансите 25 процента увеличение на заплатите на служителите в БНР\", каза Костов и обяви, че до края на седмицата ще бъде утвърден правилник за етичните норми в БНР.Днес той бе изслушан от СЕМ поради скандала от миналата седмица, когато дългогодишният водещ и съдебен репортер Силвия Великова беше свалена от ефир, а след това и цялата програма на \"Хоризонт\" спря за няколко часа.Случилото се доведе до безпрецедентен протест на журналисти в подкрепа на Силвия Великова и даже на реакция на премиера Бойко Борисов, който лично изиска ситуацията да бъде изяснена.Междувременно КРС, СЕМ и прокуратурата започнаха проверка заради спирането на \"Хоризонт\". Буквално след ден на поста, Николай Кръстев подаде оставка като директор на \"Хоризонт\".Програма \"Хоризонт\" има нов и.д. директор - досегашният програмен директор на БНР Мартин Минков, съобщи ръководителят на на националното радио Светослав Костов.Мартин Минков е с 40-годишен стаж предимно в БНР, дългогодишен кореспондент на радиото в Скопие, като има и управленски опит - бил е зам.-директор през 1997 г., директор на радио \"Експрес\" и директор на Радио Бургас. От 2016 г. е програмен директор на БНР. ", "date": "2019.09.16", "title": "Шефът на БНР обясни за прекъсването на програма \"Хоризонт\""}
{"url": "http://www.cross.bg/kiril-ychiteli-korneliya-1613366.html", "text": "/КРОСС/ \"Образованието и науката движат света напред. Хората, които са се посветили на тази кауза, заслужават най- голямо уважение. Скъпи учители, бъдете благословени за труда си. Но не бива да ги оставяме сами в тази трудна мисия. Ние, родителите, сме техния пръв помощник във възпитанието и образоването на децата ни. Семейството и семейната среда са неразделна част от отглеждането на здраво и умно поколение.Мили първокласници, скъпи ученици, четете и знайте: усилията ви днес, ще ви се върнат десетократно в бъдеще. Образовани ученици днес, ще бъдете реализирани хора утре. Бъдете здрави и щастливи. На моите учители от Националната гимназия за древни езици и култури \"Константин Кирил Философ\"- признателност и поклон. Сигурно сме ви ядосвали понякога, но не ви посрамихме- в ученето и в резултатите. Пожелавам на учениците в класическата гимназия свободен дух, дръжте високо мотото на училището- \"помогни ми да те возвися\" и дерзaйте \"per aspera ad astra\" На добър час на всички!\" Това заяви Корнелия Нинова по повод първия учебен ден. Председателят на левицата уважи тържеството по случай началото на учебната година на гимназията, която е завършила - НГДЕК „Свети Константин Кирил Философ\". Събитието се състоя пред Национална библиотека \"Св. св. Кирил и Методий\".  ", "date": "2019.09.16", "title": "Корнелия Нинова: Образованието и наука движат света напред"}
{"url": "http://www.cross.bg/mobilni-telefoni-vodachite-1613365.html", "text": "/КРОСС/ От днес до 22 септември на територията България, както и във всички страни членки на Европейската мрежа на службите на Пътна полиция - TISPOL, ще бъде извършван засилен контрол за незаконосъобразното използването на мобилни телефони от водачите на моторни превозни средства.Целта на операцията е да се припомнят още веднъж последствията от пренебрегването на забраната за използване на мобилни устройства. По  време на шофиране те силно разконцентрират вниманието на водача, което може да се окаже фатално.Според Закона за движение по пътищата на водачите е забранено да използват мобилни телефони по време на движение, освен чрез устройство, позволяващо това да става без участието на ръцете. Санкцията за подобно нарушение, предвидена в ЗДвП, е глоба от 50 лева и отнемане на 6 контролни точки. ", "date": "2019.09.16", "title": "Интензивни проверки за ползване на мобилни телефони от шофьорите"}
{"url": "http://www.cross.bg/radev-glava-prezidentut-1613367.html", "text": "/КРОСС/ Очевидно държавата се управлява през нечий телефон, но на това трябва да се сложи край. Това заяви президентът Румен Радев пред журналисти след откриването на новата учебна година в столичното 18-то училище. Коментара си държавният глава направи по повод скандала в БНР през миналата седмица около Силвия Великова.\"Свободата на словото е в основата на демокрацията, това е фундаментална ценност, очевидно в България е в криза. БНР не е спирало дори по време на войната. Този казус потвърждава въпроса кой е и как управлява обществените медии. Очевидно и държавата се управялва чрез нечий телефон, а не чрез институциите, както е нормалната европейска практика. И на това нещо е крайно време да се сложи край\", настоя Радев.Той отсече, че има механизми и институции, които назначават и уволняват по определен ред.\"Когато започне да се работи през глава, тези институции се обезсмислят и изпразват от съдържание\", подчерта президентът.Радев настоя директорът на БНР и разследващите да обявят какви са истинските мотиви за спирането на обществената медия.\"И все пак, според мен, има лъч надежда и той е в поведението и реакцията на журналистите, които явно проявиха солидарност и дадоха пример как се отстоява свободата на словото и професионални стандарти\", каза още държавният глава.Президентът коментира и предстоящия избор на нов главен прокурор.\"Когато организирах тези предварителни консултации, аз имах ясна цел - да се повиши общественият интерес и гражданската бдителност относно процедурата и критериите за този избор и тази цел е постигната. Но Конституцията ясно показва кога и как се произнася президентът\", коментира той, запитан дали ще подпише указът за назначението на нов главен прокурор. ", "date": "2019.09.16", "title": "Румен Радев: Държавата се управлява през нечий телефон "}
{"url": "http://www.cross.bg/bili-deiinost-hora-1613375.html", "text": "/КРОСС/ Мащабна акция на специализираната прокуратура и ГДБОП се провежда в Бургас. По информация на NOVA операцията е насочена срещу организирана престъпна група за трафик на хора, склоняване към проституция и пране на пари. Тя се е провела на територията на комплекс „Меден рудник\" и в квартал „Победа\" и към момента е приключила.Проверявани са били адреси на клубове за проститутки, които са били „изнасяни\" в Германия.„Става дума за организирана престъпна група, състояща се от български граждани от ромски произход. Основната й дейност е най-общо трафик на хора. Те развиват дейност в България и в Германия. Организират т.нар. клубове, където се трафикират жени от България\", обясни пред NOVA заместник-главният прокурор Иван Гешев.Парите от престъпната дейност са били инвестирани в луксозни къщи, автомобили и злато. Очаква се утре специализираната прокуратура да даде повече информация за проведената акция. ", "date": "2019.09.16", "title": " Спецакция в Бургас срещу група за трафик на хора и проституция"}
{"url": "http://www.cross.bg/evrofytbol-taekyondo-talant-1613370.html", "text": "/КРОСС/ Спортният талант на „Еврофутбол\" - Александра Георгиева е балканска шампионка по таекуондо за кадети в категория до 44 кг. 14-годишната дупничанка надделя със златна точка над представителка на Сърбия и така триумфира на 21-то Балканско първенство, което се проведе от 13-ти до 15-ти септември в Самоков. Преди това Алекс надигра представителки на Гърция с 11-5 и румънка с 11-0 и отказване на съперничката й.Друг Спортен талант на „Еврофутбол\" - Радина Борисова се окичи със сребърно отличие от Балканиадата по таекуондо. Ради изигра четири срещи, като само във финала отстъпи на своя сънародничка. Тя започна с успех над македонка с 28-8, след това надигра представителка на Босна и Херцеговина, която отказа след 20 точки разлика. Последва сблъсък срещу румънка, която отстрани със 17-5. В надпреварата в Самоков участваха близо 1000 състезатели от 12 държави.14-годишната Биляна Чавдарова грабна сребърен медал на 3-километровия крос от Държавното лятно първенство по ски бягане, което се проведе на Белмекен. В свободния стил на 5 км. Биляна се нареди 4-та. „Еврофутбол\" пожелава много успехи на Спортните си таланти!", "date": "2019.09.16", "title": "Александра Георгиева – спортният талант на „Еврофутбол\" е балканска шампионка по таекуондо"}
{"url": "http://www.cross.bg/posochva-znaniyata-lyuboznatelnost-1613368.html", "text": "/КРОСС/ Обични ученици, приемайте знанията с любознателност и с ревност следвайте онова, което ви изгражда като достойни българи и граждани на обичната ни Родина. Това се посочва в приветствие на Българския патриарх Неофит по повод началото на новата учебна година. „Настъпи денят, когато мнозина от вас ще прекрачат прага на българската духовна школа - училището, мястото, където ще ви бъдат преподадени множество полезни знания. Приемайте тези знания с любознателност и с ревност следвайте онова, което ви изгражда като достойни българи и граждани на обичната ни Родина\", посочва патриархът.„Благопожелаваме на всички вас Бог, Който е извор на всяко добро знание и единствената ни истинска надежда, да Ви съпътства в нелеките, но градивни мигове по пътя на вашето обучение. Напредвайте в знанието и помнете, че днес положените усилия ще бъдат възнаградени многократно в живота. Не забравяйте да се осланяте на Бога, възраствайте с любов към Него и ближния, бъдете пример в нравствен и морален аспект. Вие сте бъдещето на България\", посочва патриарх Неофит.„Скъпи преподаватели, Вие имате благодатната, но и високоотговорна мисия да посеете знанията на тръгващите по пътя на образованието деца. Най-голямата задача, която се поставя пред вас е да научите най-малките как да възприемат света по най-добрия и полезен за тях начин. Не пестете сили и умения, за да дарите учащите се с полезното знание, което ще ги направи свободни и здравомислещи, но също така помнете, че онова, което ни прави напълно свободни и щастливи в пълнота е искрената ни вяра в Бога.Божието благословение и Неговата велика милост да бъдат с всички вас!На добър час!\", се посочва още в приветствието. ", "date": "2019.09.16", "title": "Патриарх Неофит: Обични ученици, приемайте знанията с любознателност "}
{"url": "http://www.cross.bg/reshavaha-vpisvaniyata-sudii-1613371.html", "text": "/КРОСС/ 595 от допуснатите общо 706 кандидата се явиха на писмения изпит за съдии по вписванията, проведен вчера в  Националния дворец на културата в София.   В продължение на 2 часа те решаваха тест, вариант №1, изтеглен от кандидат в залата.Резултатите от изпита ще бъдат публикувани в едномесечен срок на сайта на Министерството на правосъдието.  ", "date": "2019.09.16", "title": "Юристи решаваха теста от конкурса за съдии по вписванията"}
{"url": "http://www.cross.bg/ychenitzi-detza-administratziya-1613372.html", "text": "/КРОСС/ По разпореждане на министъра на транспорта, информационните технологии и съобщенията Росен Желязков от 1 до 27 септември Изпълнителна агенция „Автомобилна администрация\" проверява фирмите, извършващи превоз на деца и ученици. След началото на учебната година инспекторите на Автомобилна администрация съвместно с МВР започват проверки на автобусите, превозващи деца и ученици.Началото на кампанията ще бъде дадено утре, 17 септември 2019 г., от 8.00 часа, пред френското училище „Виктор Юго\", комплекс Макси, бул. „Симеоновско шосе\" 110.   ", "date": "2019.09.16", "title": "От утре започва проверка на автобусите, превозващи деца и ученици"}
{"url": "http://www.cross.bg/glasyvane-sektziya-izbiratelnata-1613373.html", "text": "/КРОСС/ От днес избирателите могат да проверят номера на избирателната секция и мястото на гласуване за предстоящите избори за общински съветници и кметове на 27 октомври 2019 г.Справката за всички български граждани се осигурява от Главна дирекция \"Гражданска регистрация и административно обслужване\" към Министерство на регионалното развитие и благоустройството.Проверка през интернет може да се направи на адрес . Сайтът предоставя и възможността да се подават \"Искане за гласуване по настоящ адрес\" по електронен път от общинските администрации след идентификация с електронен подпис.Гражданите могат да се информират за мястото на гласуване като изпратят SMS на номер 18429, който е единен и за трите мобилни оператора (A1, Теленор и Виваком). Цената на SMS e 25 стотинки без ДДС. В текста на SMS се изписват единствено десетте цифри на ЕГН. Системата връща SMS с номера и адреса на избирателната секция за Избори за общински съветници и за кметове на 27 октомври 2019 г. за въведения ЕГН.Друг вариант за получаване на информация е с обаждане чрез стационарен или мобилен телефон, като се избере номер 0800 1 4726 (\"0800 1 GRAO\"). Тел. 0800 1 4726 е безплатен за цялата страна.  ", "date": "2019.09.16", "title": "Избирателите вече могат да проверят номера и адреса на избирателната си секция"}
{"url": "http://www.cross.bg/transplantatziya-donori-prof-1613354.html", "text": "/КРОСС/ Около 700-800 пациенти чакат за бъбречна трансплантация. Това съобщи проф. Петър Панчев в Сутрешния блок на БНТ.Годишно се правят максимум 20-25 трансплантации. Причината е, че няма донори. \"Има чакащи, екипи и бази за трансплантация, но няма донори\", заяви той.Всяко донорство, което се извършва в чужбина, първото изискване за ЕС е да има донор. Всяка страна си пази органите, когато се получават при пътни инциденти, обясни проф. Панчев. ", "date": "2019.09.16", "title": "Около 700-800 пациенти чакат за бъбречна трансплантация"}
{"url": "http://www.cross.bg/ep-se-subira-za-purvo-zasedanie-1613355.html", "text": "/КРОСС/Европейският парламент се събира днес в Страсбург за първото заседание от новия политически сезон.Утре евродепутатите ще гласуват кандидатурата на Кристин Лагард за председател на Европейската централна банка.В сряда в програмата на парламента е записано обсъждане на увеличаване на средствата за ключовите европейски програми „Хоризонт 2020\" и „Еразъм+\". Сред темите е и оттеглянето на Великобритания от Европейския съюз. ", "date": "2019.09.16", "title": " ЕП се събира за първо заседание "}
{"url": "http://www.cross.bg/barbalov-dvizhenie-kudeto-1613356.html", "text": "/КРОСС/ Все още се работи по бул. \"Линкълн\", където се рехабилитират 4 км. От бул. \"Монтевидео\" до новата станция на метрото се очаква да приключат изцяло ремонтите до началото на октомври. Това каза в Сутрешния блок на БНТ заместник-кметът по транспорт Дончо Барбалов.Започнало е тестово движение на трамваите по улица \"Каменоделска\", където има довършителни работи по тротоарите.Над 160 светофара са включени в интелигентната система за управление на трафика, коментира Барбалов по отношение борбата с натовареното движение. С датчици се следи трафикът и се преценява в каква посока да се приоритизира пропускливостта. ", "date": "2019.09.16", "title": "Дончо Барбалов за приключилите и продължаващите ремонти в столицата "}
{"url": "http://www.cross.bg/petrol-razreshil-trump-1613358.html", "text": "/КРОСС/ Американският президент Доналд Тръмп е разрешил отпускането на петрол от Стратегическия петролен резерв на Съединените щати. Това съобщи самият той в Туитър.Мярката е с цел стабилизиране на пазарите след въздушното нападение срещу нефтени съоръжения в Саудитска Арабия. Атаката, извършена с дронове, доведе до нарушаване на производството и износа на петрол на кралството и засегна пет процента от световното производство на черното злато. Цените на петрола скочиха с 10% в първите часове на борсовата търговия. ", "date": "2019.09.16", "title": "Тръмп е разрешил отпускането на петрол от стратегическия резерв "}
{"url": "http://www.cross.bg/boiiko-peshtera-predpriyatie-1613359.html", "text": "/КРОСС/ Министър-председателят Бойко Борисов ще бъде сред гостите за официалното откриване на новоизградено предприятие в Пещера с над 200 работни места. Церемонията ще се състои от 12:00 часа.Мащабната инвестиция е на председателя на КРИБ Кирил Домусчиев. Общият размер на инвестицията е 300 млн. лв., от които 200 млн. лв. са осигурени със заем по плана „Юнкер\" през 2018 година.Заводът ще произвежда фармацевтични продукти и фуражни добавки. Дружеството ще осигури заетост на висококвалифицирани работници и специалисти в областта на биотехнологиите, химията и инженерството.На събитието се очакват да присъстват много официални лица, представители на централната и местната власт, народни представители и чуждестранни гости, съобщиха от пресцентъра на фирмата-инвеститор. ", "date": "2019.09.16", "title": "Бойко Борисов открива предприятие с 200 работни места в Пещера "}
{"url": "http://www.cross.bg/naii-mnogo-vulchev-dnes-1613357.html", "text": "/КРОСС/ Днес не е официален празник, имаме много официални празници, но днес може би е най-празничния ден. Днес е денят с най-много усмивки, с най-много положително настроение, с най-много цветя, с най-много вяра в бъдещето. Това каза министърът на образованието и науката Красимир Вълчев при откриването на учебната година в Първа английска гимназия и 112 основно училище „Стоян Заимов\".\"Защо? Защото ние вярваме в образованието, вярваме, че чрез него можем да живеем по-добре\", продължи министър Вълчев. Той отбеляза, че днес има много неща, които сигурно ни разделят, но това, което ни обединява е желанието да дадем по-добро бъдеще на децата си.\"Това желание го даваме най-вече чрез образователната система. Желанието нашите деца да живеят в по-добро хармонично проспериращо общество. Затова най-много разчитаме на българското училище и на българските учители\", каза Красимир Вълчев.Кметът на София Йорданка Фандъкова посочи, че днес в столицата тръгват на училище около 12 000 първокласници. \"Пожелавам ви любопитството да не ви напуска през цялата година, да срещнете много приятели, да обикнете знанията, защото знанията ни правят свободни. На всички пожелавам успешна учебна година. На добър час\", каза кметът обръщайки се към учениците.Днес е първият учебен ден за 2400 училища в цялата страна. 60 000 първокласници за пръв път ще прекрачат прага на родните училища. Общо учениците у нас са 700 000. ", "date": "2019.09.16", "title": "Министър Вълчев: Днес е най-празничният ден "}
{"url": "http://www.cross.bg/shymen-avtomobil-proizshestvie-1613360.html", "text": "/КРОСС/ Районната прокуратура в Шумен ръководи досъдебно производство по повод пътния инцидент с автомобил, в който е пътувала председателката на Народното събраниеДосъдебно производство за причиняване по непредпазливост на средна телесна повреда в пътнотранспортно произшествие ръководи Районната прокуратура в Шумен. Разследването по член 343, ал. 1, буква „б\" от Наказателния кодекс е започнало вчера, след като след 10 часа на пътя Силистра - Шумен е възникнал пътен инцидент между два насрещно движещи се автомобила. Единият от тях е на НСО и е бил управляван от служител на службата за охрана. В него е пътувала председателката на Народното събрание Цвета Караянчева. Тя е единственият пострадал при пътнотранспортното произшествие. Оказана й е медицинска помощ, а по-късно е била транспортирана в София. Назначена е медицинска експертиза, която ще установява степента на травматичното й увреждане.Другият автомобил в инцидента е лека кола, управлявана от млада жена. Шофьорът на НСО и водачката на другия автомобил са тествани за алкохол. Пробите и на двамата водачи са отрицателни. Извършен е оглед на местопроизшествието. Разпитани са трима свидетели по делото. Предстои да бъде назначена и автотехническа експертиза, за да бъде установен механизмът на пътнотранспортното произшествие.", "date": "2019.09.16", "title": "Прокуратурата изяснява причините за катастрофата с Цвета Караянчева"}
{"url": "http://www.cross.bg/zapadna-bulgariya-yspeshna-1613361.html", "text": "/КРОСС/ „Желаем на учителите, учениците и техните родители успешна и ползвотворна нова учебна година\", се казва в съобщение, изпратено от ЧЕЗ до партньорските училища.Каузата образование е неразделна част от партньорството  между ЧЕЗ и обществото. Компанията активно сътрудничи с професионалните гимназии и техническите висши учебни заведения в Западна България. Тя е една от първите фирми, които подкрепиха дуалното обучение по електротехника, участвайки в рамките на проекта ДОМИНО в паралелки в София, Плевен и Перник. Заради условията, които създава за насърчаване на младите специалисти ЧЕЗ получи награда от ДОМИНО за фирма с най-добри социални придобивки за учениците в дуална форма на обучение.Друга успешна инициатива, чрез която дружеството подкрепя професионалното образование, е ежегодният конкурс „Стани стипендиант на ЧЕЗ\". Предстои тази година да стартира осмото му издание.В изпълнение на стратегията си за подкрепа на професионалното обучение ЧЕЗ Разпределение построи уникален за Западна България Технически учебен център. Той разполага с лиценз от Министерство на образованието и науката и в него  ученици, студенти и специалисти редовно могат да проверят уменията си за работа по съоръжения от електроразпределителната мрежа и да повишат своята квалификация.В навечерието на първия учебен ден ЧЕЗ Разпределение извърши обходи и профилактика на електроразпределителните съоръжения, собственост на дружеството, които се намират около училищата и детските градини на обслужваната територия в Западна България. Съоръженията са приведени в отлично техническо състояние. Профилактиката е необходима и за да се минимизира риска от смущения на учебния процес заради евентуални прекъсвания на електрозахранването.", "date": "2019.09.16", "title": "ЧЕЗ пожелава успешна нова учебна година"}
{"url": "http://www.cross.bg/karayancheva-lozenetz-bolnitza-1613363.html", "text": "Директорът на Университетска болница \"Лозенец\" проф. д-р Любомир Спасов оповести подробности за състоянието на председателя на Народното събрание Цвета Караянчева. Тя бе транспортирана с хеликоптер в лечебното заведение вчера, след като претърпя катастрофа на пътя между Шумен и Силистра.Вчера Цвета Караянчева е претърпяла оперативна интервенция на раменната става.\"Остеосинтезата се извърши под рентгенов контрол с три винта. Хирургичната част продължи 30 мин. Пациентката прекара спокойно нощта.\", съобщиха от болница \"Лозенец\".Лечебното заведение ще информира за състоянието на Председателя на Народното събрание г-жа Караянчева всеки ден. ", "date": "2019.09.16", "title": "Болница „Лозенец“: Караянчева с три винта в раменната става"}
{"url": "http://www.cross.bg/karta-vsichki-stydenti-1613362.html", "text": "/КРОСС/ Във връзка с началото на учебната година в училищата и предстоящият старт на академичната година във висшите учебни заведения, БДЖ напомня, че всички учащи на възраст до 26 навършени години (ученици, студенти и докторанти редовно обучение) имат право да пътуват с 50 % намаление от редовната цена на билета във втора класа на всички пътнически и бързи влакове.За да могат младите клиенти на националния железопътен превозвач да ползват тази отстъпка, е необходимо да си закупят железопътна карта „Учащ\". Картата се издава във всички железопътни гари и бюра в страната срещу снимка и уверение от съответното учебно заведение. При представяне на снимката и необходимия документ, картата се издава веднага на място. Цената на железопътна карта „Учащ\" е 1.00 лв. и е валидна от 1-и октомври до 30-и септември на следващата година.Националният жп превозвач предлага и допълнителни преференции за  всички ученици и студенти, които са закупили железопътна карта „Учащ\". Срещу тази карта, учащите могат да закупят отново с 50 % отстъпка и абонаментна карта за един или три месеца, като по този начин цената на всяко тяхно пътуване ще бъде още по-ниска. Допълнително предимство е фактът, че абонаментните карти важат за пътуване както с пътнически, така и с бърз влак, без да се доплаща разлика в цената заради различната категория на влака.Учащите на възраст до 26 навършени години ползват допълнителни намаления и при пътувания в група. „БДЖ-Пътнически превози\" ЕООД предлага 75 % намаление от редовната цена на билетите за организирани групи от минимум 10 души. За целта е необходимо да се представи писмо и поименен списък в два екземпляра с посочени дати на раждане на участниците в групата, заверени с подпис и печат от учебното заведение. В случай, че пътуващите в групата ученици или студенти са от различни учебни заведения, тогава те задължително трябва да представят и железопътна карта „Учащ\". Преподавателите, които придружават  групата (1 преподавател на 10 учащи), ползват също 75 % намаление от цената на билета.За улеснение на учебните заведения, БДЖ предлага унифициран формуляр за заявка за групово пътуване. Този формуляр, както и пълното съдържание на регламента за организиране на групови пътувания, са публикувани на официалната интернет страница на дружеството (www.bdz.bg).Мениджърският екип на националния железопътен превозвач пожелава на всички ученици и студенти успешна учебна година! ", "date": "2019.09.16", "title": "БДЖ предоставя намаления за ученици и студенти"}
{"url": "http://www.cross.bg/eimdzhiev-geshev-intepec-1613337.html", "text": "/КРОСС/ „B пocлeднитe гoдини глaвният пpoĸypop ce yтвъpди ĸaтo eдин мнoгo aĸтивeн и мoщeн пoлитичecĸи игpaч c peшaвaщи пoняĸoгa xoдoвe зa oпpeдeлянe нa пoлитичecĸaтa дoминaция нa eднa или дpyгa пoлитичecĸa cилa, нa eдин или дpyг явeн или зaдĸyлиceн интepec. Зaтoвa ca тoлĸoвa гoлeми зaлoзитe. Зaтoвa нeизбeжнo тeмaтa зa избopa или нaзнaчeниeтo нa г-н Гeшeв ce пoлитизиpa\". Toвa зaяви в пpeдaвaнeтo „Heдeля 150\" нa пpoгpaмa „Xopизoнт\" aдвoĸaт Mиxaил EĸимджиeвГ-н Гeшeв пpaви ĸaĸвoтo cи иcĸa, нeзaвиcимo oт зaĸoнитe и Koнcтитyциятa\", ĸoмeнтиpa Eĸимджиeв.„Hямaмe ниĸaĸвa пpичинa дa вяpвaмe нa пpoĸypaтypaтa и нa г-н Гeшeв, зaщoтo тe в мoмeнтa ca гocпoдapи нa дyмичĸитe, caмo тe знaят ĸaĸвo ce cлyчвa, caмo тe знaят ĸaĸ интepпpeтиpaт фaĸтичecĸия и пpaвeн ĸoнтeĸcт нa cлyчвaщoтo ce в т.нap. шпиoнcĸи cĸaндaл и гoтoвнocттa им, cпeциaлнo нa г-н Гeшeв, дa пpoизвeждa фaлшиви нoвини, дa гoвopи юpидичecĸи нeбивaлици.Bижтe зaплaxaтa зa нaциoнaлнaтa cигypнocт - вeчe вcяĸo дeйcтвиe ce ĸвaлифициpa ĸaтo зaплaxa зa нaциoнaлнaтa cигypнocт, вĸлючитeлнo yпpaвлeниeтo нa пpъcĸaлĸитe пpeд Hapoднoтo cъбpaниe, ceгa и зaмлъĸвaнeтo нa БHP. Hямa пo-гoлямa зaплaxa oт нaциoнaлнaтa cигypнocт, ĸoгaтo eднa инcтитyция, нa ĸoятo ниe ĸaтo cyвepeн cмe дeлeгиpaли влacттa дa yпpaжнявa дъpжaвнaтa peпpecия, дa зaдъpжa и дa пoвдигa oбвинeния, зaпoчнe дa yпpaжнявa тaзи cвoя влacт нe в интepec нa xopaтa, a в cвoй coбcтвeн интepec, в интepec нa зaдĸyлиcнитe cи мeнтopи и в интepec нa oпpeдeлeни пoлитичecĸи cили - тoвa e ĸoнcтитyциoнeн пpeвpaт.Cпopeд нeгo cлyчвaщoтo ce c движeниe „Pycoфили\" e нeдoпycтимo. Bceĸи тpябвa дa cи дaдe cмeтĸa, чe yтpe тoвa мoжe дa ce cлyчи c нeгo и близĸитe мy, пpeдyпpeди Eĸимджиeв.Имa caмo 4-5 oтнocитeлнo нeзaвиcимo избpaни oт cъдeбнaтa ĸвoтa члeнoвe нa BCC, oт ĸoитo нищo нe зaвиcи, ĸoмeнтиpa oщe aдв. Eĸимджиeв. Toй дoбaви: „Eдинcтвeният шaнc нaзнaчeният пo тoзи нaчин, в зaoбиĸaлянe нa Koнcтитyциятa и зaĸoнитe, г-н Гeшeв дa нe ce oĸaжe нa тoвa мяcтo, ĸoeтo би билo изĸлючитeлнa oпacнocт зa дъpжaвнocттa, зa peпyблиĸaтa и зa ĸoнcтитyциoнaлизмa в Бългapия, e aĸo пpeзидeнтът нe пoдпишe yĸaзa зa нeгoвoтo нaзнaчaвaнe. Haдявaм ce гeн. Paдeв дa имa мъжecтвoтo, нeзaвиcимocттa и cмeлocттa\".Πpeд БHP пpeз aвгycт aдвoĸaт Eĸимджиeв ĸoмeнтиpa, чe aĸo BCC и пpeзидeнтът дoпycнaт Ивaн Гeшeв дa вcтъпи в длъжнocт, тo цялaтa пpoĸypaтypa щe дoбиe тoзи фopмaт нa бypлecĸa, нa aбcypд...\".Toй ĸoмeнтиpa и cĸaндaлa в БHP c oтcтpaнявaнeтo нa знaĸoвия жypнaлиcт Cилвия Beлиĸoвa и зaмлъĸвaнeтo нa paдиoтo зa пeт чaca пopaди „пpoфилaĸтиĸa\". Cпopeд Eĸимджиeв цeлтa e дa ce внyши cтpax в жypнaлиcтитe дa нe пoдĸpeпят Beлиĸoвa и дa пpaвят „тoвa, ĸoeтo тpябвa\".Heoфициaлнaтa пpичинa зa oтcтpaнявaнeтo нa жypнaлиcтĸaтa, ĸoятo oт 19 гoдини oтpaзявa cъдeбния pecop, e ĸpитичнaтa й пoзиция ĸъм eдинcтвeния ĸaндидaт зa пocтa глaвeн пpoĸypop.http://defakto.bg ", "date": "2019.09.16", "title": "Адв. Екимджиев: В България е налице пълзящ прокурорско-олигархичен преврат"}
{"url": "http://www.cross.bg/vselenata-miliarda-godini-1613345.html", "text": "/КРОСС/Нови изчисления показват, че Вселената може да е с два милиарда години по-млада, отколкото приемаха специалистите досега, дори по-млада от предложеното от две други изследвания тази година, които намалиха годините й със стотици милиони, предаде \"Асошиейтед прес\".Учените изчисляват възрастта на Вселената по движението на звездите - така измерват колко бързо тя се разширява. Скоростта на разширение, наричана константа на Хъбъл, е едно от най-важните числа в астрономията.Общоприетата възраст на Вселената е 13,7 милиарда години, изчислена на база на константа на Хъбъл 70. В новото изследване екипът на Ин Джее получава константа на Хъбъл 82,4. Така възрастта на Вселената би трябвало да е около 11,4 милиарда години. ", "date": "2019.09.16", "title": " Вселената може да е с два милиарда години по-млада "}
{"url": "http://www.cross.bg/horizont-direktor-programa-1613346.html", "text": "/КРОСС/ Очаква се днес да се проведе срещата на Съвета за електронни медии с генералния директор на Българското национално радио Светослав Костов и Управителния съвет на обществената медия.Причината е безпрецедентното спиране на излъчването на програма \"Хоризонт\" за близо пет часа в петък сутринта.Прокуратурата разпореди проверка, тъй като БНР има статут на стратегически обект, който при кризи има мисията да информира гражданите.  Тя беше възложена на три институции - Държавната агенция \"Национална сигурност\", Съвета за електронни медии и Комисията за регулиране на съобщенията.Резултатите от проверката се очакват в началото на тази седмица.Единственият досега публичен коментар от страна на ръководството на радиото направи изпълняващият длъжността директор на програма \"Хоризонт\" в оставка Николай Кръстев. Според него не е съществувала технологична възможност да бъде спряна профилактиката на предавателите.В позиция до СЕМ редколегията на програма \"Хоризонт\" настоя да се разреши публичност на изслушването на генералния директор. Това поискаха и от Асоциацията на европейските журналисти - България. ", "date": "2019.09.16", "title": "СЕМ изслушва генералния директор на БНР заради спиране на излъчването на Хоризонт"}
{"url": "http://www.cross.bg/zakintos-ostrov-ogunya-1613344.html", "text": "/КРОСС/Голям пожар обхвана гръцкия остров Закинтос. Евакуираха 120 туристи от хотел, който се намира в близост до огнената стихия. Жителите на две села също напуснаха домовете си. Вече изгоря една къща. Няма опасност за хората.Пожарникарите се опитват да прекъснат пътя на огъня към населени места. По спешност прехвърлят от Пелопонес екипи от пожарникари и водоносни коли. Полиция охранява всеки достъп по горящата местност. Четири самолета и два хеликоптера гасят по въздух. Силният вятър на остров Закинтос допринася за разгарянето на огъня. Разследва се умишлен палеж.Гръцките власти съобщават, че пожарът до Атина в туристическия район Лутраки е частично овладян. Все още Пътна полиция е прекъснала движението на автомобили и хора към района на пожара.Продължава да духа силен вятър. Огнеборците се страхуват от разпалване на нови огнища. ", "date": "2019.09.16", "title": " Голям пожар е избухнал на остров Закинтос "}
{"url": "http://www.cross.bg/vulchev-nyakolko-imame-1613351.html", "text": "/КРОСС/ Нямаме учителски протест, това са групи, които протестираха срещу Стратегията за детето - няколко учители, които никога не са ходили на обходи. Много жалко, че това беше подкрепено от опозицията, което прави акцията и политическа. Това заяви в сутрешния блок на Нова телевизия „Здравей, България\" образователният министър Красимир Вълчев.Очаква се първият учебен ден да премине и под знака на протести. Учители се заканват да се съберат пред сградата на просветното ведомство в 16:00 часа. Недоволството е породено от новите промени, според които педагозите ще трябва да посещават по домовете отсъстващите ученици.Необходими са усилия. Имаме няколко изтървани поколения. Нямаме право да бъдем съучастници на поредното поколение неграмотни. Затова направихме механизма, който е базиран на обща работа на институциите, коментира Вълчев. Той обясни, че в момента в България има 90 000 учители.Опитваме се да водим диалог, опитваме се да бъдем разумни и балансирани в търсенето на решения. Затова и променихме постановлението заедно със синдикатите. По отношение на първоначалното записване на училище има 200 000 обхода, правят го и по отношение на ежедневната посещаемост, заяви още Вълчев. ", "date": "2019.09.16", "title": "Красимир Вълчев: Имаме няколко изтървани поколения"}
{"url": "http://www.cross.bg/dolara-arabiya-sayditska-1613348.html", "text": "/КРОСС/ Цените на петрола се увеличиха с над 10 процента след извършените в събота нападения срещу петролна инфраструктура, намалила наполовина производството на Саудитска Арабия, съобщи агенция \"Блумбърг\", цитирана от \"Франс прес\".В азиатската електронна сесия американският лек суров петрол с доставка през октомври поскъпна с 5,38 долара (или с 9,81 процента) до 60,23 долара за барел.Лондонският сорт Брент от Северно море повиши цената си с 6,65 долара (или с 11,04 процента) до 66,87 долара за барел.Йеменските бунтовници хуси, подкрепяни от Иран и борещи се от пет години срещу военна коалиция, оглавявана от Саудитска Арабия, поеха отговорност за атаките срещу инсталации на саудитския петролен гигант \"Арамко\". Тези нападения доведоха до свиване на световното производство с 5,7 милиона барела на ден, което е около 6 процента от световния добив. ", "date": "2019.09.16", "title": "Петролът поскъпна драстично след атаките в Саудитска Арабия"}
{"url": "http://www.cross.bg/sporta-sedmitza-septemvri-1613347.html", "text": "/КРОСС/Министерство на младежта и спорта (ММС) организира \"Европейска седмица на спорта #BEactive\" за пета поредна година. От 23-ти до 30-ти септември 2019 година хора от всички възрасти отново ще имат възможност да се запознаят с над 50 вида спорт и да ги практикуват свободно.  Кампанията ще бъде открита от министъра на младежта и спорта Красен Кралев на 23-ти септември (понеделник) от 12,00 часа в зала „Арена Армеец\".От 24 до 26 септември между 10,00 и 17,00 часа в „Арена Армеец\"  ММС организира Спортен панаир #BeActive Fair. В него ще се включат над 100 участници - федерации и спортни клубове, които ще представят дейността си с информационни щандове и демонстрации. Целта на спортния панаир е да представи на децата и младежите разнообразни видове спорт, от които те да изберат най-подходящия за тях. Чрез него спортните федерации и клубове ще имат възможността да намерят талантливи деца, с които да работят в бъдеще.Финалът на Европейската седмица на спорта ще бъде отбелязан с Нощ на спорта #BeActive Night. На 28-ми септември между 18,30 и 21,30 часа в пространството пред НДК ще има демонстрации на екстремни спортове, маратон със скоростно изкачване на стълбите на НДК, спортно ориентиране, летене с балон и много други.През 2019 г. мотото на кампанията е „Бъди активен, открий своя спорт, избери своя спортен клуб!\", а инициативите ще се проведат в София и други градове в страната. Тя има за цел да подпомогне личностното развитие на младите хора и подкрепи спортните им потребности, чрез изграждането на чувство за отборен дух, толерантност и солидарност. Входът за всички събития от спортната седмица е свободен.#BeActive 2019 е част от инициатива на Европейската комисия за насърчаване на спорта и физическата активност на гражданите на ЕС. Национален координатор за България е ММС, съфинансиран по програма „Еразъм +\" на Европейския съюз.Посланици на Европейската седмица на спорта и тази година са успели български спортисти и талантливи млади състезатели. Това са грациите от националния ансамбъл по художествена гимнастика Симона Дянкова, Лаура Траатс, Мадлен Радуканова, Ерика Зафирова, Стефани Кирякова, както и индивидуалните състезателки Невяна Владинова, Катрин Тасева и Боряна Калейн, световната и европейската ни шампионка по борба Тайбе Юсеин, боксьорите Даниел и Боян Асенови, олимпийската и световна шампионка за младежи в тройния скок Александра Начева, паралимпиецът  Денислав Коджабашев, младата българска звезда в алпийските ски Алберт Попов и един от най-обичаните български спортисти Йордан Йовчев.", "date": "2019.09.16", "title": "ММС организира Европейска седмица на спорта "}
{"url": "http://www.cross.bg/polychi-prisuda-prisudata-1613350.html", "text": "/КРОСС/ Роднини и приятели на убития 18-годишен Алекс Ангелов от Бяла се събраха пред Съдебната палата с искане за справедлива присъда за смъртта му. Както вече ви информирахме многократно първоначално нападателят- 33 годишният Валентин Маринов получи 20 години затвор. На следващата инстанция, присъдата беше намалена на 3 години лишаване от свобода. Днес делото се гледа на последна инстанция.Те всъщност променят члена, по който е подведен - от умишлено убийство го правят в такова по непредпазливост. Ние знаем, че нищо не може да върне Алекс, но искаме човека, който го удря и го оставя, да си получи заслуженото. Цялата общественост от Бяла сме потресени от това как може за един човешки живот да получи затвор от 3 години, коментира близка на младежа.Ние искаме скандалната присъда на Апелативен съд - Велико Търново да бъде сменена. Или да върнат делото за ново разглеждане, или да върнат присъдата на Русенския окръжен съд. Тази присъда е скандална за България. Не смятам, че всички в съдебната власт са „гнили ябълки\". Просто трябва нещата да се вземат в ръце, коментира чичото на Алекс.Надеждата на близките му е да се потвърди присъдата на Окръжен съд - Русе. ", "date": "2019.09.16", "title": "Мълчалив протест пред ВКС"}
{"url": "http://www.cross.bg/indoneziya-galeriya-kvadrat-1613352.html", "text": "/КРОСС/ На 16 септември (понеделник) от 14.20 ч. в Национална галерия - Квадрат 500 в столицата министърът на културата Боил Банов и министърът на външните работи на Република Индонезия Н. Пр. Г-жа Ретно Марсуди ще открият Индонезийска представителна колекция - дарение за Музея. Това ще се случи по време на официалната визита на министъра на външните работи на Република Индонезия - Н. Пр. г-жа Ретно Марсуди, в присъствието на посланика на Република Индонезия у нас - Н. Пр. г-жа Сри Астари Расджид, която е вдъхновител и инициатор на дарението. До момента в колекцията на Квадрат 500 не е имало предмети от бита и културата от далечната държава.Текстил, бижута от злато и сребро от различни етноси и острови, съдове за церемонии и съхранение на храна, кукли от индонезийския традиционен театър на сенките, са само някои от ценните близо 30 предмета, представящи  райони от о. Суматра (на запад) до индонезийска Папуа (на изток), които ще бъдат в представителната експозиция на Националната галерия. Ръчно рисуваният текстил, наричан батик, е национална гордост на Индонезия  и от 2009 г. е обявен от ЮНЕСКО за нематериално културно наследство на човечеството. От 17 септември 2019 българската публика и гостите на град София ще имат възможността да се любуват на редица забележителни предмети, експонирани в зала 20 на Квадрат 500.Добрите приятелски отношения между Индонезия и Националната галерия в София могат да бъдат проследени още от 1960, когато президентът Сукарно посещава престижната културна институция. Днес, десетилетия по-късно, благодарение на щедрото дарение, Националната ни галерия вече разполага с артефакти и от Индонезия, страна, известна и с огромното си културно разнообразие. ", "date": "2019.09.16", "title": "Индонезийска представителна колекция в Национална галерия - Квадрат 500"}
{"url": "http://www.cross.bg/sedmitza-rabotna-chetiridnevna-1613353.html", "text": "/КРОСС/ Руското министерство на труда ще обсъди експеримент за въвеждане на четиридневна работна седмица в предприятия, включени в националния проект за повишаване на производителността, пише вестник \"Известия\". Изданието се позовава на Пьотър Заселски, заместник-министър на икономическото развитие.Отбелязва се, че списъкът на компаниите включва предприятия в сферата на преработвателната промишленост, селското стопанство, научните и техническите дейности, както и строителството.\"В предприятията работниците не правят нищо през 30-40% от времето. Нашата задача е не да съкратим работния ден, а да ги направим полезни\", обясни зам.-министърът.Заселски добави, че към момента няма ясни параметри за периода за извършване на прехода към четиридневна работна седмица. Окончателното заключение относно намаляването на работната седмица, според него, може да се направи, когато схемата се тества в голям брой компании, тъй като експеримент в рамките на само едно предприятие ще бъде неубедителен.Темата за възможен преход към четиридневна работна седмица в началото на юни засегна премиерът Дмитрий Медведев. Според него това е реално, но \"не на момента\".\"Това трябва да бъде придружено от повишаване на производителността на труда, от една страна, ако това е пълноценна работна седмица и, разбира се, запазването на наличните заплати\", заяви Медведев.Идеята беше подкрепена от Федерацията на независимите синдикати, а министерството на труда и социалната защита трябва да информира правителството за позицията си до края на септември.Министърът на икономическото развитие Максим Орешкин заяви пред РИА Новости, че преходът е възможен само, ако нивото на доходите и производителността на труда са високи.От своя страна, според проучването, повечето работодатели в Русия не подкрепят прехода към четиридневна работна седмица. ", "date": "2019.09.16", "title": "Обмислят 4-дневна работна седмица в Русия "}
{"url": "http://www.cross.bg/glypatzite-vinagi-glypatzi-1613380.html", "text": "/КРОСС/ Глупостта е много по-опасна, отколкото сме свикнали да предполагаме. Това е един от основните изводи на известния италиански историк и икономист Карло Чипола. Дълги години той изследва напълно сериозно природата на глупостта и накрая формулира пет универсални закона, валидни за всяко общество. Препоръчваме ви да се запознаете с труда на Чипола с профилактична цел и общообразователна цел, пише \"Мениджър Нюз\".Звучи като завоалирана баналност и снобизъм, но животът потвърждава, че е истина. Колкото и добре да преценявате хората, постоянно ще се сблъсквате със следните ситуации:- Човек, който винаги изглежда умен и рационален, се оказва невероятен идиот;- Глупаците винаги изникват на най-неочакваното място и в най-неподходящото време, за да провалят вашите планове.Дългогодишен опит и наблюдения ме убедиха, че хората не са еднакви - едни са глупави, други не. И това е природно заложено, не е обусловено от културни фактори. Човек е глупак, така, както е риж или има нулева кръвна група. Такъв са ражда, по волята на Провидението, ако щете.Образованието няма нищо общо с вероятността за наличие на определено количество глупаци в обществото. Това потвърдиха многочислените ми експерименти в университети с доброволци, разделени в пет групи: студенти, офис служители, обслужващ персонал, сътрудници в администрацията и преподаватели. Когато анализирах групата на нискоквалифицираните, броят на глупаците в нея се оказа по-висок от очакванията ми (което доказва ПЪРВИЯТ ЗАКОН ЗА ГЛУПОСТТА). Отдадох го на социални фактори: бедност, сегрегация, необразованост. Но, нагоре по социалната стълбица, установих същото съотношение сред „белите якички\" и студентите. Още по-впечатляващо бе да видя това число и в професорските среди - независимо дали тествах теорията си в малък провинциален колеж или голям и престижен университет. Бях толкова поразен, че реших да подложа на експеримент и социалния елит на света - Нобеловите лауреати.  Резултатите потвърдиха суперсилите на природата: същото количество лауреати се оказаха глупаци.Идеята, която изразява Вторият закон е сложна за възприемане, но многочислени експерименти потвърждават желязната й правота. Феминистките поддържат Втория закон, доколкото той защитава позицията, че глупачките сред жените не са повече от глупаците сред мъжете. Изводите от него са плашещи: независимо дали ще се озовете във висшето общество, или ще решите да прекарате няколко години от живота си сред аборигенско племе, винаги ще ви се налага да се сблъсквате с такова количество идиоти, което винаги ще надхвърля вашите очаквания.Третият закон предполага, че всички хора се делят на 4 групи: простаци (П), умници (У), бандити (Б) и глупаци (Г).Ако Питър предприеме действие, което го ощетява, но в същото време носи полза на Джон, то Питър е категория П. Ако Питър върши нещо, което облагодетелства и него, и Джон, той е умник - У.  Ако действията на Питър му носят полза, но Джон страда от тях, то Питър, съвсем ясно, е бандит. В последната категория Питър е глупак, когато попадне в отрицателната зона, под осите на всички останали три.Не е трудно да си представим мащаба на пораженията, които са в състояние да нанесат глупаците, попадайки в управленски органи и облечени в политически и социални пълномощия. Струва си обаче да уточним отделно какво именно прави глупака опасен.Глупавите хора са опасни на първо място, защото разумните трудно могат да допуснат и да схванат логиката на неразумното поведение. Умният човек е способен да разбере логиката на бандита, тъй като тя е рационална - той винаги иска да получи повече блага, но не е достатъчно умен да ги спечели. В този смисъл бандитът е предсказуем, можеш да си изградиш защита срещу него.Да се прогнозират действията на глупеца обаче е невъзможно. Той вреди без причини, без цел, без план, на най-неочакваното място, в най-неподходящото време. Умният човек не притежава способността да предусети кога идиотът ще нанесе своя удар. Затова и атаката на глупака обикновено е изненадваща. И дори, когато стане очевидна е трудно да се защитиш, тъй като тя няма рационална структура. Това е случаят, за който Шилер казва. „Пред глупостта и боговете са безсилни.\"В частност не-глупаците постоянно забравят, че да си имаш работа с глупаци по всяко време, на всяко място и при всякакви обстоятелства означава да направиш грешка, която ще ти струва скъпо в бъдеще.Простаците от категория П (припомнете си Третия закон) обикновено не са способни да разпознаят опасността от глупаците, което не е странно. Странното е, че по същия начин глупците биват подценявани и от умниците, и от бандитите. В присъствието на глупака те се отпускат, падат им защитните механизми, докато се наслаждават на интелектуалното си превъзходство вместо спешно да се мобилизират и да сведат до минимум вредите, които глупакът във всеки един момент може да нанесе.Разпространен стереотип е, че глупакът вреди само на себе си. Не. Не бъркайте глупаците с безпомощните простаци. Никога не се съюзявайте с глупаци, въобразявайки си, че можете да ги изпозвате за собствена изгода. Ако постъпвате така, очевидно е, че не разбирате природата на глупостта. Така сами предоставяте на глупака поле да се развихри и да сътвори непоправими поразии.Резултатът от действието на бандита е преминаване на благата от един към друг. На обществото, като цяло, от това не му става нито по-топло, нито по-студено. Ако в него преобладават бандити, то тихо си загнива, но нищо катастрофално не произтича. И всяка система би се свеждала до трансфер на богатсвото към тези, които предприемат действия в тази посока. Ако хипотетично допуснем, че в едно общество всички са бандити, то системата би се наслаждавала на стабилност. Това лесно се онагледява с всяка страна, в която властта е корумпирана, а гражданите й постоянно заобикалят закона.Когато на сцената обаче излязат глупаците, картината изцяло се променя. Те нанасят щети без да извличат ползи. Благата биват унищожавани, обществото обеднява.Историята доказва, че във всеки един период - независимо дали хилядолетия назад, или сега, дадена страна прогресира тогава, когато във власта има достатъчно умни хора, които удържат активните глупаци и не им позволяват да разрушат това, което умниците са създали или произвели. В регресиращите страни, глупаците са също толкова на брой, колкото и в прогресиращите, но във върхушката се наблюдава ръст на дела на глупавите бандити, а сред останалото население - на наивните простаци. Такава промяна на съотношението неизбежно ускорява деструктивните последствия от действията на глупаците и цялата страна отива по дяволите. ", "date": "2019.09.16", "title": " 5-те закона на глупостта и техните опасни последствия"}
{"url": "http://www.cross.bg/tyberkyloza-litza-lechenie-1613378.html", "text": "/КРОСС/ За пореден път през 2019 г. ще се проведат безплатни прегледи за туберкулоза в лечебни заведения за диагностика и лечение на туберкулозата в областните градове на страната.Кампанията „Седмица на отворените врати\" се осъществява в изпълнение на Националната програма за превенция и контрол на туберкулозата в Република България. Чрез предоставянето на безплатен достъп до медицински услуги проявата е доказала своята ефективност за повишаване на обществената информираност по отношение на заболяването.По време на проведени кампании през месеците март и юни 2019 г. общо анкетирани за туберкулоза са 5 057 лица, а на 3 293 лица в риск от туберкулоза са извършени медицински прегледи и допълнителни изследвания. Открити са 53 лица с туберкулоза и 144 лица с латентна туберкулозна инфекция, при които е започнато лечение.Инициативата се провежда от 2009 г. и е допринесла за по-добра разкриваемост на случаите на туберкулоза и латентна туберкулозна инфекция, за ефективна превенция на туберкулозата в страната и за подобряване на достъпа до здравни грижи. По време на проведените за периода 2009 г. - 2018 г. „Седмици на отворени врати\" анкетирани за туберкулоза са 119 787 лица, открити и насочени за лечение са 1 295 лица с туберкулоза, открити с латентна туберкулозна инфекция и обхванати с химиопрофилактика са 4 495 души.По време на „Седмицата на отворените врати\" на всеки желаещ се предлага скрининг за риска от туберкулоза чрез анкета и консултации. На лицата, които са в риск, се провеждат допълнителни прегледи и изследвания. При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията. ", "date": "2019.09.16", "title": "Безплатни прегледи за туберкулоза от 16 до 20 септември 2019 г. в цялата страна   "}
{"url": "http://www.cross.bg/tema-zhivo-ychilishte-1613333.html", "text": "/КРОСС/ Тема: Учебната година започва - и кой е най-бързият път до училище?Тема: Политика и скандали - коментари и прогнози.Тема: Шанс за живот - проблемът с донорството - какво е решението?Тема: Борбата с прането на пари - как европейското законодателство може дабъде по-ефективно?Тема: Как Мария, чието семейство остана без дом при пожара в Бухово, ще изпрати децата си на училище? Разказ на живо, за подготовката им и проледяване на първите им стъпки в училищния двор.Тема: Кой изхвърли десетки гуми в река Искър и как доброволци успяха да почистят?Тема: Как  Мая Манолова скара лидерите на ДБГ? В студиото Димитър Делчев.Тема: Защо се срути таванът на Клиниката по алергология в Александровска болница? Има ли риск за лекари и пациенти?Тема: Катастрофа с автомобила на председателя на парламента. Какво е състоянието на Цвета Караянчева?Тема: Как осъденият за педофилия англичанин Даниел Хъл стана пастор в Сливен. На живо: Защо жителите на квартала продължават да го подкрепят?Тема: Директно: Каква е причината за експлозията на бензиностанция в Добрич, при която загина жена?Тема: „Чети етикета\": На първия учебен ден, спокойно ли сме за децата си в училище и как осигуряваме сигурността им?Тема: Славена Вътова, за каузата да търсиш талантите на България.Тема: Протест на пчелари заради безразборната употреба на пестециди. Събеседници: Ясен Янев от \"Български свободни пчелари\".Тема: Български работници в Саудитска Арабия не са си получили обещаните заплати и са останали без медицинска застраховка.Кола на НСО катастрофира с председателя на НС, Цветя Карянчева Тема: пострада. Кой е нарушил правилата, за да се стигне до инцидента?Тема: Репортаж на Румен Бахов за \"Пълен абсурд\" - Иновативно устройство, което позволява да караш кола със спукани гуми.Тема: Недоволство на учители  и родители заради наредба, която предвижда посещения по домовете на отсъстващи ученици.Тема: Първи учебен ден - образователният министър Красимир Вълчев гостува в \"Здравей, България\". Ще посрещнем празника с живи включвания от София и страната.Тема: Мълчалив протест пред ВКС. Роднини на Алекс от Бяла търсят справедлива присъда.Тема: Училище се издържа от трюфели.Тема: В \"На твоя страна\" - с какви такси ни товарят фирми за наем на кола в чужбина?Тема: Прогноза за времето - Николая Василковски на живо от двора на 104 ОУ \"Захари Стоянов\"Тема: Маската на пауна падна в \"Маскираният певец\". Гости в студиото са детектив Ники Кънчев и първият напуснал шоуто Иван Звездев. ", "date": "2019.09.16", "title": "Теми и гости в сутрешните блокове "}
{"url": "http://www.cross.bg/zagivat-nezavisimost-priema-1613334.html", "text": "/КРОСС/ 1620 г. - От Плимут (Англия) потегля корабът Мейфлауър, чиито пътници създават в Плимут (Масачузетс), първата английска колония в Америка.1794 г. - Стойко Владиславов е избран от търновския митрополит за врачански епископ и приема името Софроний Врачански.1795 г. - Великобритания завладява Кейп Таун (дн. ЮАР).1810 г. - Мексико обявява независимост от Испания.1848 г. - Американските астрономи братя Уилям Кранч Бонд и Джордж Филипс Бонд и английския астроном Уилям Ласел независимо откриват Хиперион - естествен спътник на Сатурн.1859 г. - Британският изследовател Дейвид Ливингстън открива езерото Няса - сега на границата между Малави, Танзания и Мозамбик.1875 г. - Избухва Старозагорското въстание, организирано от Българския революционен централен комитет в Букурещ и ръководено от Стефан Стамболов с помощници Захари Стоянов и Георги Икономов.1903 г. - Хенри Ройс тества първия си двуцилиндров двигател с мощност 10 конски сили.1907 г. - Основан е Съюз на запасните офицери в България.1908 г. - Основана е компанията Дженерал Мотърс.1940 г. - Втората световна война: В САЩ е въведена задължителна военна служба за мъжете.1949 г. - Великото народно събрание приема нов Закон за БАН, според него Академията е държавно научно учреждение, подчинено пряко на Министерския съвет.1963 г. - Малайзия образува федерация със Сабах, Сравак и Сингапур.1963 г. - След получаване на независимост от Франция, Мохамед Ахмед Бен Бела е избран за първия президент на Алжир.1966 г. - В Ню Йорк се състои първото представление в новата сграда на Метрополитън опера.1975 г. - Папуа Нова Гвинея обявява независимост от Великобритания (администрацията на Австралия).1978 г. - При земетресение в югоизточен Иран (град Табас и околностите му) с магнитуд 7,5 - 7,9 по Скалата на Рихтер загиват 26 000 души.1980 г. - Сейнт Винсент и Гренадини се присъединява към ООН.1982 г. - Ливанската милиция извършва Клане в Сабра и Шатила, при което са убити 700 цивилни лица.1986 г. - При пожар в мината Кинрос (ЮАР) загиват 177 души.1987 г. - В Монреал е подписан Протокол за защита на озоновия слой.1999 г. - В резултат на бомбен атентат в 9-етажен жилищен блок в руския град Волгодонск загиват 17 души, а 70 са ранени.2005 г. - Излиза първата версия на Joomla!, на базата на Mambo 4.5.2.3, комбинирана с няколко други добавки и поправки. ", "date": "2019.09.16", "title": "16 септември в историята"}
{"url": "http://www.cross.bg/rozhdenitzite-na-septemvri-1613335.html", "text": "/КРОСС/  Проф. Иван Добрев - езиковедЙордан Димов - бивш зам.-министър на икономикатаЛюбомир Минчев - треньор по баскетболАнжелина Тотева, началник на кабинета на МВРИлхан Кючюк, евродепутат, председател на младежкото ДПС, зам.-председател на АЛДЕНиколай Гигов, бизнесменОгнян Дамянов, член на ВССБоряна Георгиева, депутат в 44-ото НС  ", "date": "2019.09.16", "title": "Рождениците на 16 септември"}
{"url": "http://www.cross.bg/chasa-godina-novata-1613336.html", "text": "/КРОСС/ София.От 11.45 часа на „Дондуков 2\" президентът Румен Радев ще се срещне с министъра на външните работи на Индонезия Рътно Марсуди.***София.От 10.00 часа в 18 СУ „Уилям Гладстон\" президентът Румен Радев ще открие новата учебна година.***Костинброд.От 9.30 часа в Първо основно училище „Васил Левски\" в Костинброд вицепрезидентът Илияна Йотова ще открие новата учебна година.***София.От 9.00 часа в министърът на образованието и науката Красимир Вълчев ще открие учебната година в Първа английска езикова гимназия. В 10.30 часа министърът ще присъства на тържеството в НПМГ „Акад. Любомир Чакалов\".***София.От 9.30 часа в Министерството на външните работи вицепремиерът и министър на външните работи Екатерина Захариева ще се срещне с министъра на външните работи на Кралство Норвегия Ине Сьорайде. В 09.50 часа ще започне пленарна среща между делегациите, а в 11.00 министрите ще направят изявление.***Стара Загора.От 10.00 часа министърът на земеделието, храните и горите Десислава Танева ще открие академичната година в Тракийския университет. Събитието ще се състои във Форума на университета в Студентски град.***София.От 11.00 часа министърът на културата Боил Банов ще открие новата учебна година в Националния учебен комплекс по култура с лицей за изучаване на италиански език и култура в кв. „Горна баня\".***София.От 9.00 часа кметът на София Йорданка Фандъкова ще присъства на откриването на учебната година в Първа Английска гимназия и 112 основно училище „Стоян Заимов\" на бул. „Александър Дондуков\" 60.***София.От 9.00 часа началникът на политическия кабинет на министъра на културата Ваня Бедрова ще даде старт на новата учебна година в Националното училище за изящни изкуства „Илия Петров\".***София.От 10.00 часа заместник-министърът на културата Амелия Гешева ще приветства учителите, родителите и учениците в Националното училище за танцово изкуство.***София.От 10.00 часа зам.-министърът на културата Румен Димитров ще поздрави учителите, родителите и учениците в Националната гимназия за приложни изкуства „Свети Лука\".***София.От 10.00 часа лидерът на БСП - София Калоян Паргов и общински съветници от левицата в Столичен общински съвет ще се включат в тържествата по случай първия учебен ден. Калоян Паргов ще участва в празника на Втора английска гимназия „Томас Джеферсън\" в ж.к. „Стрелбище\" на ул. „Траяновa врата\" 26. Иван Таков ще присъства на тържеството в 134-то СУ „Димчо Дебелянов\" на ул. „Пиротска\" 78. Николай Николов ще е в 19-о СУ „Елин Пелин\" на ул. „Яков Крайков\" 16. Альоша Даков ще се включи в откриването на учебната година в 119-о СУ „Акад. Михаил Арнаудов\" на ул. „Латинка\" 11. Борис Цветков ще бъде на първия учебен ден в 133-то „А. С. Пушкин\" на ул. „Цар Иван Шишман\" 1.***София.От 10.30 часа парламентарният секретар на Министерство на културата Весела Щерева ще присъства на откриването на учебната година в Националната професионална гимназия по полиграфия и фотография.***София.От 14.20 часа в Национална галерия „Квадрат 500\" министър Боил Банов и министърът на външните работи на Индонезия Н. Пр. Ретно Марсуди ще открият индонезийска представителна колекция.***София.От 10.00 часа заместник-министърът на образованието и науката Деница Сачева ще участва в откриването на учебната година в 19-то СУ „Елин Пелин\".***София.От 10.00 часа в София хотел Балкан ще се състои Българо-индонезийски бизнес форум с участието на министъра на външните работи на Република Индонезия Н. Пр. Ретно Марсуди.***София.От 11.00 в Голямата зала на Руския културно-информационен център ще се състои Международна конференция и среща на съучениците на Ивановския интернационален детски дом (Интердом), в която ще вземат участие над 100 випускника от Австрия, Азербайджан, България, Канада, Китай, Конго, Еквадор, Германия, Гърция, Хондурас, Кения, Латвия, Мексико, Молдавия, Русия, Словения, Испания, Великобритания и САЩ.***София.От 11.00 часа в аула „Максима\" на Национална спортна академия „Васил Левски\" тържествено ще бъде открита учебната 2019/2020 година.***София.От 11.30 часа на терасата на етаж 8 на НДК ще се състои пресконференция на открито за представяне на откриващия български филм и премиерните заглавия от програмата на Киномания.***София.От 18.00 часа в Мраморното фоайе на Столична библиотека ще се проведат концерт с участието на проф. Йосиф Радионов (цигулка) и изложба на художника Андрей Михайлов под надслов „София, моя любов!\". Те са посветени на празника на София - 17 септември.***София.От 19.00 часа в Централния военен клуб ще се състои концерт на Камерен ансамбъл „Софийски солисти***София.От 19.00 часа в Дома на киното ще се състои премиера на филма „Съ нами Богъ\" .***Банско.От 9.30 часа на пл. „Никола Вапцаров\" кметът на Общината Георги Икономов ще приветства учениците по повод новата учебна година.***Благоевград.От 9.00 часа кметът на Община Благоевград д-р Атанас Камбитов ще открие новата учебна 2019/2020 година в ПГСАГ „Васил Левски\". В 10.00 часа кметът ще поздрави учители и ученици в V СУ „Георги Измирлиев\".***Бургас.От 8.30 часа до 9.30 часа в района на СУ „Св. св. Кирил и Методий\" и ОУ „Александър Георгиев - Коджакафалията\" приказни герои ще помагат на учениците да пресичат пешеходните пътеки в близост до учебните заведения. От 9.00 часа до 11.30 часа в двора на ОУ „Елин Пелин\" в к-с „Меден рудник\" служители на „Пътна полиция\", Българския червен кръст и Сдружение „SOS - ПТП\" ще запознаят учениците с правилата за безопасно движение по пътищата и оказването на първа долекарска помощ. Събитията са част от програмата на Европейската седмица на мобилността, която ще се проведе от 16 до 22 септември в Бургас.***БургасОт 9.00 часа във Факултета по медицина на Университет „Проф. д-р Асен Златаров\" на официалното откриване на учебната година ще присъстват кметът Димитър Николов и зам.-кметът по здравеопазване, социални дейности и спорт д-р Лорис Мануелян.***БургасВ 09.00 часа в ОУ „П. К. Яворов\" зам.-кметът по образование и култура Йорданка Ананиева ще присъства на откриването на учебната година.***БургасОт 09.00 часа в ППМГ „Академик Никола Обрешков\" зам.-кметът по финанси, бюджет и икономически дейности Красимир Стойчев ще открие учебната година.***БургасОт 09.00 часа в ОУ „Васил Априлов\" зам.-кметът по европейски политики и околна среда Руска Бояджиева ще открие учебната година.***БургасОт 09.00 часа в Професионалната гимназия по строителство, архитектура и геодезия „Кольо Фичето\" - Бургас зам.-кметът по строителство, инвестиции и регионално развитие Чанка Коралска ще открие учебната година.***БургасВ 09.30 часа в Професионалната гимназия за чужди езици „Васил Левски\" зам.-кметът по образование и култура Йорданка Ананиева ще присъства на откриването на новата учебна година.***БургасОт 10.00 часа кметът Димитър Николов ще присъства на тържеството по случай откриването на новата учебна година в Професионалната гимназия по механоелектротехника и електроника.***Бургас.От 10.30 часа в централата на ГЕРБ на ул. „Конт Андрованти\" 5 ще се проведе приемна на народния представител от ГЕРБ Иван Вълков.***Бургас. /село ДебелтОт 12.00 часа в затвора в Дебелт ще се проведе официална церемония по откриване на учебната година за лишените от свобода.***Бургас.От 14.00 часа в училището към Затворническо общежитие „Дебелт\" заместник-министърът на правосъдието проф. Николай Проданов ще открие новата учебна година.***Бургас.От 16.00 часа във филиала на Националната художествена академия кметът Димитър Николов ще открие новата академична година.***Варна.От 10.00 часа в двора на Медицински университет - Варна ще се състои празнична церемония за откриването на новата академична година.***Варна.От 14.30 часа в клуба на ВМРО - Варна на ул. „Цар Симеон\" 26 министърът на отбраната на Република България и председател на ВМРО - БНД Красимир Каракачанов ще представи кандидата за кмет на Варна за предстоящите местни избори, подкрепен от ВМРО - БНД.***Велико Търново.От 8.30 часа кметът Даниел Панов ще открие учебната година в ОУ „Патриарх Евтимий\". В 8.45 часа Панов ще бъде в ОУ „Бачо Киро\". От 9.00 часа той ще присъства в ПМГ „Васил Друмев\". От 10.00 часа кметът ще открие учебната година в СУ „Емилиян Станев\".***Велико Търново.От 12.00 часа в парковото пространство край паметника „Майка България\" кметът Даниел Панов ще открие изложбата „Десет причини да остана в моето Велико Търново\".***Видин.От 9.00 часа кметът на Община Видин Огнян Ценков ще присъства на тържеството по случай откриването на новата 2019/2020 учебна година в СУ „Цар Симеон Велики\". То ще се състои в ОУ „Отец Паисий\" (бившето II-ро). В 10.00 часа ще поздрави учениците и учителите в ППМГ „Екзарх Антим I\".***Враца.От 8.30 часа кметът на Община Враца Калин Каменов ще открие новата учебна година в НУ „Св. Софроний Врачански\". В 09.00 часа той ще присъства на тържеството в ППМГ „Акад. Иван Ценов\", а в 09.30 часа - в СУ „Христо Ботев\". От 10.00 часа кметът ще бъде в ДГ „Европейчета\", от 10.30 часа в СУ „Васил Кънчов\", а в 11.00 часа - в Професионална техническа гимназия „Н. Й. Вапцаров\".***Варна.От 10.00 часа в двора на МУ - Варна ще се проведе тържествено откриване на новата академична година.***Враца.От 17.00 часа в храм „Св. Софроний Врачански\" ще пристигне честната глава на св. Климент Охридски и с това ще започнат честванията по повод 280-та годишнина от рождението на светеца, 225-та годишнина от ръкоположението му за епископ и 55-та годишнина от неговата канонизация. Честната глава ще бъде посрещната от Врачанския митрополит Григорий, след което ще бъде отслужено празнично вечерно богослужение.***Гоце Делчев.От 19.30 часа в района на бившата казарма ще бъде открит традиционният есенен панаир в Гоце Делчев.***Дупница.От 09.30 часа кметът на Община Дупница ще бъде гост на откриването на новата учебна година в Основно училище „Климент Охридски\".***Кюстендил.От 09.00 часа кметът на Община Кюстендил Петър Паунов ще открие новата учебна година в ПМГ „Професор Емануил Йорданов\".***Кюстендил.От 10.00 часа кметът на Община Кюстендил Петър Паунов ще открие новата учебна година в Основно училище „Паисий Хилендарски\".***Ловеч.От 8.30 часа заместник-министърът на образованието и науката Таня Михайлова ще открие новата учебна година в село Александрово. В 9.15 часа тя ще присъства на откриването в Националната гимназия по ветеринарна медицина в Ловеч. В 10.00 часа Михайлова ще бъде в ПЕГ „Екзарх Йосиф I\", а в 11.00 часа - в училище „Свети Седмочисленици\".***Нова Загора.От 16.30 часа пред сградата на Община Нова Загора ще се проведе протест срещу обгазяване от инсталация за биогаз на фирма „Енерджи 2\" ООД - част от групата ГРАДУС.***Перник.От 8.00 часа в храма „Св. Иван Рилски\" ще се състои молебен и водосвет за успех и благополучие на учениците през новата учебна година.***Пловдив.От 8.30 до 13.00 часа в район „Северен\" ще се проведе акция за безвъзмездно кръводаряване. Всеки желаещ може да дари кръв в заседателната зала на Районната администрация на бул. „Цар Борис ІІІ Обединител\".***Пловдив.От 9.15 часа в зала 1 на Апелативния съд ще се състои заседание по дело, образувано след протест на Прокуратурата срещу присъда на Окръжен съд - Пловдив, с която главният архитект на Община Асеновград К. А. и бизнесменът М. З. са признати за невинни по обвинение за подкуп.***Пловдив.От 10.00 часа в зала 1 на Апелативния съд ще се състои заседание по дело, образувано след протест на Окръжна прокуратура - Хасково срещу оневиняването на ирански гражданин, обвинен за трафик на близо 156 килограма суров морфин на обща стойност над 5.7 милиона лева.***Пловдив.От 10.30 часа зам.-министърът на земеделието, храните и горите Янко Иванов ще открие академичната година в Аграрния университет в града.***Пловдив.От 10.30 часа в СУ „Димитър Матевски\" в жк. „Тракия\" заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси\" Зорница Русинова ще открие новата учебна година.***Пловдив.В 11.00 часа в зала 5 на Окръжния съд ще се проведе заседание по делото срещу Илия Ст., обвинен за убийството на научен сътрудник в Институт по растителни генетични ресурси гр. Садово. Убийството е извършено по особено мъчителен начин за убития и с особена жестокост.***Пловдив.В 11.00 часа, в пресклуба на БТА ще се състои пресконференция на ПП „Свобода\". Лидерът ѝ Ивайло Дражев ще обяви кандидатът за кмет на Пловдив и водач на листата за общински съветници.***Пловдив.В 11.00 часа в АМТИИ „Проф. Асен Диамандиев\" ще се открие тържествено 56-ата си учебна година.***Пловдив.От 13.30 часа в зала 1 на Апелативния съд ще се проведе заседание по делото срещу трима мъже, обвинени за контрабанда на 103 килограма хероин през ГКПП „Капитан Андреево\".***Пловдив.От 13.30 часа в Пловдивския университет ще бъде представена новата магистърска програма „Киберсигурност\" на университета.***Пловдив.В 14.45 часа в зала 2 на Районния съд ще се проведе заседание по делото срещу Красимир Ф., който към инкриминирания период е изпълнителен директор на „Кариери\" АД - Пловдив, и синът му Петър Ф., обвинени в причиняване на имотна вреда на 5 дружества.***Пловдив.В 15.00 часа в зала 1 на Районния съд ще се проведе заседание по делото срещу Кристиян К., обвинен за това че спомогнал на Антония Л., извършила престъпления, да избегне наказателно преследване.***Пловдив.От 18.30 часа до 19.45 часа пред сградата на Окръжната прокуратура на площад „Съединение\" ще се проведе протест.***Русе.От 10.00 часа заместник-министърът на образованието и науката Петър Николов ще открие новата академична година в Русенския университет „Ангел Кънчев\".***Силистра.От 9.00 часа в училищата в община Силистра ще се състои тържествено откриване на новата учебна година.***Стара Загора.От 8.30 часа кметът Живко Тодоров ще присъства на тържеството по случай новата учебна година в СУ „Иван Вазов\". В 9.30 часа той ще открие учебната година в СУ „Железник\". От 10.30 часа ще се включи в церемонията за началото на новата академична година в Тракийския университет, а от 11.30 часа и в откриването на многофункционалната спортна зала „Арена Академика\" в университета.***Стара Загора.От 9.00 часа в шест старозагорски училища - НУМСИ „Христина Морфова\", Начално училище „Кольо Ганчев\", СУ „Иван Вазов\", СУ „Васил Левски\", 6-то ОУ „Св. Никола\" и 4-то ОУ „Кирил Христов\", ще се проведе акцията по раздаване на учебни тетрадки по родолюбие.***Стара Загора.От 9.30 часа за,-кметът по образование Иванка Сотирова ще бъде гост на Девето основно училище „Веселин Ханчев\" по повод откриването на новата учебна година. Тя ще посети и Детска градина „Мечо Пух\" в 10.30 часа.***Стара Загора.От 9.30 часа зам.-кметът инж. Янчо Калоянов ще открие учебната година в Професионална гимназия по строителство, архитектура и геодезия „Любор Байер\"***Стара Загора.От 13.00 часа в зала 203 на Община Стара Загора кметът Живко Тодоров ще подпише Споразумение за сътрудничество с Регионалния съвет на КНСБ.***Стара Загора.От 18.30 часа в зала „Байер\" ще бъде открита юбилейната изложба на Сашо Сандев „Времето\".***Стара Загора.От 19.00 часа в Драматичния театър ще бъде представен спектакълът „Прелестите на изневярата\" на Драматичен театър „Гео Милев\".***Шумен.От 9.30 часа ще се състои официалното откриване на новата учебна година в СУ „Сава Добропродни\".***Шумен.От 10.00 часа ще се състои тържествено откриване на учебната година в Профилирана езикова гимназия „Н.Вапцаров\".***Шумен.От 13.00 часа в офиса на БТА-Шумен Демократична България - Шумен ще представи кандидата си за кмет за Община Шумен.***Шумен.От 13.30 часа в залата на Областния информационен център Научно-образователния център за наука, технологии, инженерство, математика и изкуства „СТЕАМ\" - Шумен и участниците в инициативата за създаване на туристическата атракция - дендрологичен маршрут „Шумен - зеленият град\" ще дадат брифинг.***Шумен.От 18.30 часа на площад „Кристал\" ще се проведе дефиле, с което ДКТ „Васил Друмев\" ще открие 164-ия си сезон.***Ямбол.От 9.00 часа кметът на Ямбол Георги Славов ще бъде гост на откриването на новата учебна година в ОУ „Любен Каравелов\". От 13.30 часа кметът ще сподели празненството по повод първия учебен ден и в ПГ „Васил Левски\".***Ямбол.От 10.00 часа главният секретар на Министерството на образованието и науката Албена Михайлова ще присъства на тържеството за откриване на новата учебна година в Езикова гимназия „Васил Карагьозов\". ", "date": "2019.09.16", "title": "Предстоящи събития на 16 септември"}
{"url": "http://www.cross.bg/sega-tryd-monitor-1613338.html", "text": "/КРОСС/ в. Сега -Транспортът и земеделието ще загубят десетки милиони еврофинансиранев. Сега -  Под натиск от Брюксел властта склони да обсъжда защита на длъжницитев. 24 часа -  Гняв, че Джеймс Гелинг получава само 6 г. затвор за смъртта на Венцислав Маргинов: Убит българин вдигна и Англия срещу ниски присъди за жестоки престъпленияв. Труд - Караянчева отърва кожата в катастрофа край Шуменв. Телеграф -  Тъпчат ни с антибиотици заради мръсни болницив. Монитор - - Всяка втора класна стая дигиталнав. Сега -  Борисов и МВР замазват скандален арест на фоторепортерв. Сега - Районният съд в София сложи GPS на призовкарите в. 24 часа - Караянчева счупи рамо, шофьорът на НСО избегна трагедия с детев. 24 часа - Ромката Исения и 5-ма сирийци осигурявали джипове и пикали за бомбени атентатив. Труд -  Шумен гради нов стадион с 13 000 местав. Труд - 700 000 ученици обратно в класв. Телеграф - Столичен храм се сдоби с чудотворна иконав. Телеграф -  Кълбовидни хризантеми хит за първия учебен денв. Монитор -  Хаос с 1/4 от стволовите клетки на БГ бебетатав. Монитор -  Жена загина след взрив на бензиностанция в Добричв. 24 часа -  Искрен Веселинов, съпредседател на групата на „Обединени патриоти\" и зам.-председател на ВМРО: Минималната пенсия трябва да се изравни с прага на бедност - 340 левав. Труд -  Министърът на образованието и науката Красимир Вълчев пред \"Труд\": Днес очакваме учителят да вдъхнови децата да учатв. Телеграф - Янка Такева, председател на учителския синдикат: 93 000 учители посрещат децатав. Монитор - Красимир Вълчев, министър на образованието и науката: Строим 20 нови училища следващите 5 годинив. Сега -  Има шанс бесът на гласоподавателите да надскочи страха на лидерите имв. Сега - Пробивите при личните данни стават все по-мащабнив. Сега -  Какви са новостите през учебната 2019/2020 г.в. 24 часа - - Кои производства скочиха и кои се свиха най-много у нас за 10 г.в. Труд -  Успокойте топката, глупацив. Телеграф -  Малофеев и Решетников протегнали пипала към нас веднага след Кримв. Монитор - Грешната кукувица и платената човечност ", "date": "2019.09.16", "title": "Преглед на водещите теми във вестниците "}
{"url": "http://www.cross.bg/siriya-tyrtziya-sreshta-1613343.html", "text": "/КРОСС/Днес в турската столица Анкара ще се проведе поредна среща от т. нар. \"формат от Астана\" с участието на държавните глави на Иран, Русия и Турция. Тримата президенти ще обсъждат ситуацията в Сирия и особено обстановката в северната провинция Идлиб, както и комисията за подготовка на новата конституция на Сирия.Идлиб е последната голяма област, останала под контрола на въоръжените бунтовници. В последните седмици обаче сирийската армия напредва в района. Русия изтъква, че прекратяването на огъня никога не се е отнасяло за терористичните групировки, а само за цивилното население. Турция, където вече живеят над 3,5 млн. сирийски бежанци, пък се опасява от нова бежанска вълна от северната сирийска провинция. По-рано турският лидер Реджеп Ердоган предупреди, че при евентуална нова бежанска вълна страната му няма да може да се справи със ситуацията и може да бъде принудена „да отвори вратите\" към Европа за бежанците.Преди тристранната среща ще се проведат и кратки срещи на четири очи между тримата президенти, а по-късно следобед тримата ще дадат съвместна пресконференция.На срещата ще се потърси напредък по въпроса за конституционния комитет, който да създаде новата конституция на Сирия. Комитетът се състои от по 50 представители, посочени от властите в Дамаск, опозицията и гражданското общество.Иран, Русия и Турция са страни-гаранти на процеса от Астана, който беше наречен така, тъй като преговорите между сирийското правителство и опозицията се провеждаха в казахстанската столица. Това е петата поредна среща на тримата държавни глави в този формат. ", "date": "2019.09.16", "title": "Путин, Ердоган и Рохани ще обсъждат ситуацията в Сирия"}
{"url": "http://www.cross.bg/rashidov-svoboda-slovoto-1613339.html", "text": "/КРОСС/ „Айде стига с тая свобода, бе! Вие луди ли сте? Полудявате вече с тая свобода! Кое не му е свободно? Те ни плюят всички хора като каруцари. Всеки ден е било свободно словото. Какво по-свободно от това?\". Това заяви в ефира на БНТ председателят на комисията по култура и медии в Народното събрание Вежди Рашидов по повод скандалите, които през седмицата се разразиха в БНР.Според Рашидов се прекалява с „играта\" за свободата на словото, което може да доведе други лоши последствия. Според него при зачестилите протести за медийната свобода всъщност става въпрос за „свободия\", която „минава границите на свободата\". Депутатът от ГЕРБ каза също, че е притеснен от факта, че „улицата започва да кадрува\", а впоследствие отговорността се носи от един човек. Бившият министър на културата на няколко пъти подчерта, че отговорността за скандала в БНР трябва да бъде носена от генералния директор.В петък за няколко часа за пръв път в историята си програма „Хоризонт\" спря да излъчва в цялата държава. Като причина БНР посочиха планирана профилактика, но журналисти от радиото споделиха, че истинската причина е отказът някой да смени водещата на сутрешния блок Силвия Великова, която в четвъртък бе отстранена от ефир от и.д. директора на програмата Николай Кръстев. По-късно стана ясно, че Великова е възстановена като водещ на сутрешния блок и като репортер с ресор съдебна система.В петък от управителния съвет на медията излязоха с позиция за скандала, която включваше и препоръка за „осигуряване на плурализъм и всички гледни точки по значими за обществото теми\", като за изпълняване на тази цел във всеки ресор ще бъде назначен по още един репортер. В същия ден пред сградата на радиото се проведе протест, в който се включиха и служителите на радиото, а Николай Кръстев подаде оставка от поста си.В интервюто си за БНТ Рашидов коментира също, че общественото мнение, изразявано най-вече в социалните мрежи, бива манипулирано от медиите и техните собственици. Според него е необходимо ревизиране на остарелите регулации за медиите и напомни, че той има предложение за конкретни решения в тази посока.Председателят на парламентарната комисия по култура и медии каза също, че би подкрепил увеличение на бюджета на националната телевизия. Според него дефицитът е трупан с години и няма как бързо да бъде оправен. Като условие за получаване на финансова инжекция Рашидов посочи необходимостта от „сериозен екип\", който да движи оздравителния процес.През юли настоящият генерален директор на БНТ Емил Кошлуков заяви, че телевизията има задължения от 37 млн. лева, а основен аспект в кандидатурата му бе обещанието за тяхното редуциране. ", "date": "2019.09.16", "title": "Рашидов: Айде стига с тази свобода на словото"}
{"url": "http://www.cross.bg/kostov-borisov-direktor-1613340.html", "text": "/КРОСС/ Асоциацията на европейските журналисти - България настоява изслушването на генералния директор на Българското национално радио Светослав Костов от Съвета за електронни медии (СЕМ) да бъде прозрачно, публично и предавано на живо. Медийният регулатор ще изслуша Костов в понеделник в 14 ч. във връзка със случващото се в радиото.Още в петък АЕЖ призова Съвета за електронни медии, както и редица институции в държавата да вземат отношение по случая, тъй като обществото има правото да знае кой и защо взе решение за безпрецедентното прекъсване на излъчването на програма \"Хоризонт\". По-късно същия ден прокуратурата обяви, че започва съвместна проверка с ДАНС, тъй като става дума за въпрос, засягащ националната сигурност.Съветът за електронни медии е органът, който има правомощия да осъществява надзор над Българското национално радио в качеството му на обществен доставчик на медийни услуги. Обществото има право да чуе, както обясненията на Костов за прекъсването на излъчването на програма \"Хоризонт\", така и за отмененото сваляне от ефир и отнемането на ресор \"Правосъдие\" от известната журналистка Силвия Великова. В не по-малка степен е важно да бъдат чути и въпросите, които ще зададат членовете на СЕМ, които само преди няколко месеца избраха Костов за поста генерален директор.В последните дни редица представители на други институции бяха далеч по-активни от СЕМ по отношение на кризата в радиото. Оказа се дори, че премиерът Бойко Борисов не подозира, че именно този орган избира генералния директор на БНР, а смята че това прави парламентът. Със сигурност с подобно впечатление са останали и други хора и това в голяма степен се дължи на пасивността на СЕМ в настоящия състав.Затова сме убедени, че СЕМ трябва да полага повече усилия за публичност и живото излъчване на изслушването на Светослав Костов би било такова.Не на последно място, бихме обърнали внимание на министър-председателя Бойко Борисов, че решаването на подобни медийни казуси посредством лични обаждания от негова страна, не подхожда на държава, в която институциите работят. Вместо той да се занимава с това, би трябвало СЕМ да си свърши работата, а за да е ефективен съветът, е много важно какви хора изпращат в него Народното събрание и президентската институция.Съвсем наскоро възникна скандал относно неподходящата и недостатъчна квалификация на излъчена от Народното събрание нова членка на СЕМ. Припомняме, че според закона членовете на съвета трябва да се ползват с висок професионален и обществен авторитет, а не да бъдат просто верни на управляващата партия. Ако Бойко Борисов наистина се интересува от темата, е добре да потърси отговор на въпроса дали парламентарната група на неговата партия е действала в интерес на обществото при гласуванията относно състава на СЕМ. Друг въпрос, който би трябвало да е сред темите за размисъл за Борисов, е дали председател на парламентарната комисия по култура и медии, излъчен от неговата партия, трябва да е човек като Вежди Рашидов, който в неделя в национален ефир отрече свободата на словото като ценност. ", "date": "2019.09.16", "title": "Изслушването на генералния директор на БНР в СЕМ трябва да е публично"}
{"url": "http://www.cross.bg/tzigari-prodykti-hasurdzhiev-1613349.html", "text": "/КРОСС/ Електронните цигари съдържат никотинова течност, а проблемът с нея, освен никотина, който предизвиква зависимост, е, че никой не знае какво се продава на улицата, ако този процес не е регулиран. \"Точно такъв е скандалът в САЩ, а не въобще за алтернативите на цигарите или електронните цигари\", каза пред БНТ д-р Станимир Хасърджиев.Експертът обобщи, че положението в Европа е доста по-различно, като даде пример с Великобритания, където още от 2012 година държавните власти насърчават ползването на електронни цигари, които да заменят обикновените такива, които всъщност са големият убиец.\"Цигареният дим е това, което задръства белите дробове и се развива възпаление. В дима се съдържат канцерогените. Той създава големите проблеми\", каза Д-р Хасърджиев.Във Великобритания има национална стратегия за поощряване преминаването на пушачите към електронни цигари и близо 40 000 души годишно заменят цигарите с електронни. Разликата със САЩ е, че на Острова всички тези продукти са много добре контролирани.\"Не може всеки да започне да продава нещо, без да е ясно какво получава потребителят. Всичко се случва контролирано, с лекари и специалисти, които помагат на хората да се откажат от тютюнопушенето\", сподели здравният експерт.За устройствата, които нагряват тютюн (IQOS, glo), д-р Хасърджиев обясни, че САЩ е първата държава в която Агенцията по храни и лекарства (FDA) започна процедура по одобрението на тези продукти, като по-малко вредна алтернатива на цигарите.\"Това се случва за първи път в историята. Доскоро беше немислимо\", каза Д-р Хасърджиев.Целта на президента Тръмп в САЩ е да накара всички тези, които продават електронни цигари, да преминат през такава процедура на одобрение в FDA и да докажат, че продават нещо с намалена вреда. Здравният експерт смята, че ако това се докаже, трябва дори да се изготвят национални стратегии за предлагането на тези продукти, като средство за отказ от един от най-тежките пороци - тютюнопушенето.На въпроса какви са изследванията, които показват дали нагреваемите тютюневи изделия имат намалена вреда за тези които ги употребяват и за околните, д-р Хасърджиев отговори, че вече има много изследвания. Най-сериозното доказателство е, че Американската агенция по храни и лекарства позволи преди няколко месеца на един от тези продукти да се продава на американския пазар по официален ред.\"Ясно е, че в тези продукти няма катрани и канцерогени в такива огромни количества, каквито има в една изпушена цигара. Логично е да мислим и предполагаме, че след като има по-малко отрова, човек ще се трови по-малко. Разбира се трябва да мине време, за да се разбере вярно ли е това, но аз лично не смятам да чакам 20 години\", сподели експертът. ", "date": "2019.09.16", "title": "Строг контрол върху течностите за електронни цигари"}
{"url": "http://www.cross.bg/chasa-pynkt-dnes-1613342.html", "text": "/КРОСС/ От 9 до 14 часа днес временно ще бъде преустановено пропускането на леки и товарни автомобили на вход и изход на граничния пункт Лесово -  Хамзабейли.Причината е ремонт и разширение на съпределния граничен пункт, съобщават от МВР. ", "date": "2019.09.16", "title": "Спират движението на ГКПП \"Лесово\" за 5 часа днес "}
{"url": "http://www.cross.bg/ycheben-ychiteli-godina-1613341.html", "text": "/КРОСС/ Започва новата учебна година. Първият учебен ден ще бъде посрещнат в 2400 училища в страната. За първи път в класните стаи ще влязат 60 хиляди първокласници, 12 хиляди от които в София. Министърът на образованието Красимир Вълчев ще открие учебната година в 9 ч. в Първа английска гимназия в София.Общо 700 хиляди ученици се очаква да влязат в класните стаи днес. Безплатните учебници до 7 клас са доставени в училищата, увериха от Министерството на образованието и науката. И след първия учебен ден ремонтите ще продължат в около 60 училища в страната. Осем учебни заведения ще провеждат учебен процес в сгради на други училища, като това ще продължи до приключване на ремонтите в техните собствени учебни бази.Въпреки наличието на незаети работни места за учители, просветният министър Красимир Вълчев очаква нормален старт на учебната година: \"В отделни общини ще има единици непопълнени места.\"В първия учебен ден учители организират протест пред просветното министерство от 16 ч. под надслов \"Време е МОН да пие по една студена вода\". Недоволството на педагозите е проворкирано от задължението им да участват в обходите на домовете на остъстващи ученици с цел последните да бъдат върнати в клас.Недостиг ще се усети при ресурсните учители и преподавателите по математика, химия, физика, информационни технологии и английски език. А образователното ведомство ще трябва да мисли как от догодина да намери между 4000 и 4500 учители, които да заместят свои колеги в пенсионна възраст. ", "date": "2019.09.16", "title": "Започва новата учебна година"}
{"url": "http://www.cross.bg/lyudmila-kiprian-vsichki-1613328.html", "text": "/КРОСС/ Св. вмчца Евфимия ВсехвалнаСв. Евфимия се чества на 16 септември, когато пострадала, а на 11 юли се възспоменава чудотворството на нейните свети мощи. То било проявено във време на ІV вселенски събор в Халкидон.РечникТоя събор бил свикан при император Маркиан и императрица Пулхерия в 451 г. Повод за свикването му дала ереста на александрийския патриарх Диоскор и на цариградския архимандрит Евфихий. Тези еретици лъжливо учели, че Иисус Христос не е имал две природи - божествена и човешка, а само една - божествена.На събора най-много се проявил цариградския патриарх Анатолий и йерусалимския патриарх Ювеналий. Спорове и доказателствата и от двете страни не довеждали до никакъв край. Тогава патриарх Анатолий предложил - и православни, и еретици да напишат поотделно своето вероизповедание и двете да ги поставят в ковчега, в който били мощите на света Евфтимия. На това се съгласили всички.Двете вероизповедания били написани и поставени върху мощите на великомъченицата. Ковчегът бил затворен и с царски печат запечатан, а още и военна стража била поставена. Тогава всички прекарали три дни в пост и молитва. Когато на четвъртия ден отворили ковчега, всички видели, че православното изповедание стои в дясната ръка на светицата, а еретическото - под нейните нозе. Така с Божия сила спорът бил решен в полза на православните.Света мъченица ЛюдмилаБлажената Людмила била родом от Сърбия, дъщеря на сръбския княз. Омъжили я за чешкия княз Боривой. По това време чешкият народ още не бил кръстен, а самият Боривой и неговата млада съпруга били езичници. След женитбата си те повярвали в Христа и се кръстили в името на Отца и Сина и Светия Дух, построили църкви и поставили в тях свещеници. Те имали трима сина и една дъщеря. На тридесет и шест годишна възраст Боривой починал. Блажената Людмила понасяла своята мъка с пълна преданост на Божията воля и раздавала на бедните цялото си имущество. Синът й Братислав наследил престола на своя баща и след като управлявал народа си тридесет и три години, също починал.Властта поел Вячеслав, внукът на света Людмила. Но майка му възненавидяла свекърва си и всячески се стараела да я погуби. Като научила за това, света Людмила се оттеглила в град Течин. Снаха й подучила двама боляри и ги изпратила в Течин да убият блажената Людмила. Когато отишли там, злодеите събрали и много други подобни на тях зли хора.Една вечер те обкръжили двора и двореца, където се намирала блажената Людмила, разбили вратите и влезли вътре. Те хванали светата княгиня, хвърлили въже върху шията й и я удушили. Така блажената Людмила угодила на Бога и пострадала мъченически.Това се случило в събота, в първия час на нощта. Тогава светата била на шестдесет и една години. Бог прославил с много чудеса мястото на нейното погребение. Тя не била погребана в църква, а под градската стена. Всяка нощ над това място се появявали горящи свещи, а един слепец прогледнал, когато се докоснал до пръстта на гроба й. Като научил за тези чудни знамения, нейният внук Вячеслав пренесъл мощите й в град Прага и ги положил в църквата на свети Георги, където и днес те явяват много знамения и чудеса.Светителя Киприан, митрополит КиевскиСвети Киприан, митрополит Киевски и всеруски чудотворец, бил родом от България (от Търново, бел.ред.) и се отличавал със светия си живот , голямото си любомъдрие и начетеност в свещените книги (2). Той назидавал всички със своето боговдъхновено учение и душеспасителни наставления. Свети Киприан ревностно се подвизавал в делото на непрестанното учителство (3), наставлявал паството си да пребивава в страх Божий, всячески да се въздържа от смехотворство и празнословие и особено да усърдства в молитвата и истинското покаяние.Той обичал тихия, безмълвен живот и затова често се оттеглял в своето митрополитско село Голенишчево*. Това безметежно място било разположено между две реки - Сетун и Раменис, и било заобиколено с гъста гора. Тук той построил храм в името на тримата светители Василий Велики, Григорий Богослов и Иоан Златоуст. Тук ръкополагал епископи и свещеници и усърдно се занимавал с преписване и превод на много свещени книги от гръцки на славянски (4) език. Той написал и житие на великия чудотворец светителя Петър, митрополит на цяла Русия (5).Свети Киприан се упражнявал много и в молитвата и четенето на Божествените писания (6). Винаги имал в ума си паметта за смъртта, страшния съд Христов, мъченията на грешниците и блаженството на праведниците.Преуспявайки в тези богоугодни подвизи, митрополит Киприан достигнал дълбоки старини и легнал на смъртния одър в своето село Голенишчево. Четири дни преди кончината си той написал прощална грамота, в която давал прошка и благословия на всички вярващи и сам с истинско християнско любомъдрие и смирение искал прошка от тях. Свети Киприан направил така, защото знаел каква сила има смирението: то покрива греховете и насочва всичко към добро. Преди кончината си светителят заповядал на епископите и приближените си да прочетат грамотата над гроба му при неговото погребение (7).В такова смирение, с благодарствена молитва на уста, той починал в Господа в година 6914 от сътворението на света (през 1406 г. от Р.Хр., бел.ред.), на шестнадесетия ден от месец септември (8). ", "date": "2019.09.16", "title": "Св. вмчца Евфимия Всехвална. Св. Людмила Чешка. Св. Киприан"}
{"url": "http://www.cross.bg/glypak-minyti-chovek-1613323.html", "text": "/КРОСС/ Всеки човек е пълен глупак поне по пет минути на ден. Мъдростта е в това да не надхвърляш петте минути.Елбърт Хъбард", "date": "2019.09.16", "title": "Всеки човек е пълен глупак "}
{"url": "http://www.cross.bg/coca-cola-sofiya-moyata-1613364.html", "text": "/КРОСС/ На 14 септември в София на площад Батенберг се състоя грандиозния финал на Coca-Cola The Voice Happy Energy Tour 2019. Столицата бе завладяна от музикалната вълна на най-голямото турне в България, където близо 50 хиляди зрители се насладиха на любимите си хитове от най-популярните музикални звезди в България. Специално за София бе запазена и голямата изненада - изпълнението за първи път на живо на летния хит на Coca-Cola The Voice Happy Energy Tour - „Моята песен\", чието видео бе представено в началото на август. „Моята песен\" събира за първи път заедно и в един проект Михаела Маринова, TITA и Михаела Филева, а към тях се присъединяват младите таланти Eva Parmakova, Yoana, 4Magic, Ballan и CHOKO, както и самият автор на песента STAN NO!R - победителят в конкурса на Coca-Cola „Моята песен\"Конкурсът имаше за цел да предостави уникалната възможност на един талантлив тийнейджър да сбъдне своята мечта като напише текста на летния хит на Coca-Cola, който след това да изпълни на сцената на турнето заедно със своите музикални идоли. Ето че тази мечта е реалност за Стан Стефанов, който освен в ролята на текстописец, влезе и в тази на изпълнител. „Ужасно много се вълнувам, сърцето ми бие като лудо и съм сигурен, че е емоцията е огромна. Не мога да повярвам, че всичко това се случва! За мен е сбъдната мечта!\" „Моята песен\" постави грандиозния финал на вечерта като събра на сцената звездите на турнето.В събота вечер София пя и танцува заедно с Криско, TITA, CHOKO, Ballan, TRF, Михаела Филева и китаристът Васил Крумов, Михаела Маринова, DARA, Yoana, Ева Пармакова, 4Magic, Pavell & Venci Venc'. Специално за публиката в столицата участие взеха и младата звезда ALMA и очарователните близначки Alex & Vladi в компанията на Young BB Young.Енергичните танци на балет NOVA и музиката на DJ Doncho поддържаха настроението през трите часа на концерта на площад Батенберг. София бе последната спирка в лятното турне Coca-Cola The Voice Happy Energy Tour, което посети Горна Оряховица, Банско, Пловдив, Варна, Бургас и Благоевград.", "date": "2019.09.16", "title": "Грандиозен финал на Coca-Cola The Voice Happy Energy Tour 2019 в София"}
{"url": "http://www.cross.bg/dzhonsun-brekzit-taka-1613402.html", "text": "/КРОСС/ Преговорите между Великобритания и Европейския съюз за споразумение за напускане ще бъдат засилени, каза канцеларията на британския министър-председател Борис Джонсън, като повтори, че той няма да поиска отлагане на Брекзит след 31 октомври, предаде Ройтерс.\"Лидерите се съгласиха, че е необходимо обсъжданията да се засилят и че скоро ще се провеждат ежедневни срещи\", заяви премиерската канцелария след среща между Джонсън и председателя на Европейската комисия Жан-Клод Юнкер.\"Беше постигнато съгласие, че би трябвало също така да се водят преговори на политическо ниво между Мишел Барние и министъра за Брекзит\", каза канцеларията, според която може също така да продължат разговорите между Юнкер и Джонсън. ", "date": "2019.09.16", "title": "Борис Джонсън изключва възможността за отлагане на Брекзит "}
{"url": "http://www.cross.bg/bandata-soul-eyed-1613401.html", "text": "/КРОСС/ \"Симпли ред\" (Simply Red) ще тръгне на турне във Великобритания през есента следващата година, за да популяризира предстоящия си албум \"Blue Eyed Soul\", съобщи Контактюмюзик. Изпълнителите на хита \"Fairground\" ще изнесат 11 концерта. Турнето им ще започне с шоу на 6 октомври 2020 г. в Нюкасъл и ще приключи с концерт в Борнемут на 23 октомври същата година. Фронтменът Мик Хъкнъл заяви, че се надява останалите членове на бандата, с които е на сцената от 2003 г., да дадат много от себе си в тези концерти. През 2015 г. бандата издаде първия си албум от 8 години - \"Big Love\". Макар че Мик 8 години не бе работил със Стив Люинсън, Кенджу Сузуки, Кевин Робинсън, Дейв Клейтън и Рони Рот, временната им раздяла означаваше, че фронтменът на бандата ще може да си създаде по-ясна представа за звученето й.\"Албумът \"Stay\" на \"Симпли ред\" от 2007 г. ме отдалечи от групата - каза той. - Дълго се питах какво точно е звученето й. Сега знам, че то е оригинално. Всъщност не познавам друга банда, която да обединява в едно различни музикални елементи.\" \"Blue Eyed Soul\" ще излезе на 8 ноември. ", "date": "2019.09.16", "title": "Simply Red тръгват на турне през 2020 г."}
