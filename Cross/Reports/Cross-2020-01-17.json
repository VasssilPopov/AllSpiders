{"url": "http://www.cross.bg/murtvite-gradut-mestnite-1622945.html", "text": "/КРОСС/ В близост до руското селище Даргавс е разположен средновековен некропол, който носи зловещото име „Градът на мъртвите\". Това древно гробище пази тленните останки на над 10 000 души, повечето от които погребани с дрехите си и много други свои вещи.Много от местните хора вярват, че всеки, който се осмели да влезе там, няма да се върне жив. Въпреки че около историята и значението на този обект, намиращ се близо до границата с Грузия, има много неизвестни, историците малко по малко разкриват неговите тайни.Ясно е, че някъде от 16-ти век тази местност е използвана като гробище, но учените не са сигурни кога точно се заражда тази традиция.Според една от теориите по време на монголското нашествие в Русия през 13-ти век местните започнали да изграждат тези еднотипни надземни гробници, за да пестят пространство.Друга хипотеза твърди, че „Градът на мъртвите\" е изграден по стара индо-иранска традиция от племената сармати, мигрирали в южна Русия и погребвали своите мъртъвци над повърхността в израз на почит към земята.Днес в местността са изцяло запазени 99 средновековни крипти, в които са открити над 100 тела, някои от които толкова запазени, че следи от плът още могат да се забележат по тях. „Градът на мъртвите\" се свързва с още една важна част от историята на местните - серията от чумни епидемии от 17-ти и 18-ти век.Съществуват доказателства, че заболелите са се заключвали в криптите, „очаквайки смъртта да дойде\", пишат от ВВС. Някои тела са положени в дървени ковчези, които наподобяват лодки. До единия труп дори е открито весло.Тъй като в близост до местността няма реки, историците си обясняват този феномен с това, че местните явно са вярвали, че човек трябва да прекоси някаква река, за да достигне Рая. Докато повечето посетители посещават „Градът на мъртвите\", за да видят автентична средновековна архитектура, според историка Людмила Габоева това не е единствената причина. „Хората, които идват тук, за да се възхитят на красотата на това място, си отиват в мир и преодоляват вечния човешки страх от смъртта\", казва тя. ", "date": "2020.01.17", "title": "Едно от най-мистичните места в Европа - руският „Град на мъртвите”"}
{"url": "http://www.cross.bg/tzanev-stoyan-grafika-1622948.html", "text": "/КРОСС/ До невероятния  художествен свят, изпълнен със символика и топлота, на големия  български художник Стоян Цанев ще имат възможност да се докоснат ценителите на изобразителното изкуство в Бургас.Изложбата в памет на твореца с международна слава ще бъде открита  на 11 февруари от 18 часа в  в Бургаска Художествена Галерия \"Петко Задгорски\".На двата етажа на галерията ще бъдат представени платна - живопис и графика на именития творец. Картините, които ще бъдат  представени са от фонда на Бургаска Галерия \"Петко Задгорски\", творби, предоставени от наследниците му и притежания на частни колекции.Известният художник ни напусна на 5 февруари м.г.Стоян Цанев е завършил Академия за изящни изкуства във Варшава, при  проф. Анджей Руджински. За творчеството си Цанев е удостоен с множество престижни български и международни отличия:  Награден е от полското културно министерство. От същата година взема участие в представителните изложби в чужбина на Съюза на българските художници. Твори в областите кавалетна графика, живопис и малка пластика. Автор е и на екслибриси за поетите Недялко Йорданов, Христо Фотев и за изтъкнатия бургаски художник Георги Баев. Получава награда за графика на СБХ на името на Веселин Стайков през 1979 и 1988 година, наградата на Международното биенале на графиката във Варна през 1989 г., награда на Биеналето за хумор и сатира, организирано от Дом на хумора и сатирата - Габрово. През 2007 година получава най-голямата българска награда за живопис - \"Захарий Зограф\".Платна на Стоян Цанев са притежание на Националната художествена галерия, Софийската градска художествена галерия;  художествените галерии в Бургас, Варна, Добрич, Силистра, Сливен, Пловдив, Велико Търново, Стара Загора, Русе, както и музейни и частни колекции по цял свят.  ", "date": "2020.01.17", "title": "Голяма ретроспективна изложба в памет на художника Стоян Цанев откриват в Бургас"}
{"url": "http://www.cross.bg/fleeseware-inctalatzii-ato-1622961.html", "text": "/КРОСС/ Cпeциaлиcтитe нa ĸoмпaниятa Ѕорhоѕ paзĸpиxa твъpдe нeoбичaeн пpoблeм. B Gооglе Рlау зaпoчнaxa дa ce пoявявaт пpилoжeния, ĸoитo пo нaй-paзлични нaчини yбeждaвaт пoтpeбитeлитe дa нaпpaвят пpoбeн aбoнaмeнт, нo cлeд пpиĸлючвaнeтo нa пpoбния пepиoд, вceĸи мeceц зaпoчвaт дa тeглят пapи oт бaнĸoвaтa cмeтĸa нa cъoтвeтния пoтpeбитeл, предава Kaldata.Teзи пpилoжeния oт нoв вид пoлyчиxa имeтo flеесеwаrе, ĸaтo в Gооglе Рlау тe ca минимyм 25. Mнoгo oт тяx ca дocтa пoпyляpни - нaд 100 милиoнa инcтaлaции нa пoтpeбитeлcĸитe ycтpoйcтвa, ĸaтo oбщитe инcтaлaции ca нaд eдин милиapд. Eĸcпepтитe пpeдпoлaгaт, чe чe бpoят инcтaлaции и и peйтингитe ca нapoчнo yвeличeни, зa дa мoгaт мoшeницитe дa cпeчeлят пoвeчe.Caмoтo aбoниpaнe мoжe дa нe e oчeвиднo зa пoтpeбитeлитe. Ocвeн тoвa, paзpaбoтчицитe cпeциaлнo пpaвят flеесеwаrе пpилoжeниятa мaĸcимaлнo oпpocтeни, бeзпoлeзни, дpaзнeщи и пълни c бъгoвe. Идeятa e пoтpeбитeлят бъpзo дa ги мaxнe и дa нe paзбepe, чe имeннo тe изcмyĸвaт пapитe oт cмeтĸaтa. Haивният пoтpeбитeл изoбщo мoжe и дa нe ce дoceти, чe e мoжeл дa ce aбoниpa зa пpилoжeниe, ĸoeтo нe пpeдлaгa нищo пoлeзнo и yниĸaлнo.Caмият aбoнaмeнт oбиĸнoвeнo e cĸpит няĸъдe в oбщитe ycлoвия, в няĸoи изcĸaчaщи пoмoщни пpoзopци, в пpeдлoжeния зa cъздaвaнeтo нa бeзплaтeн aĸayнт, пpeдлaгaнe нa cпeциaлнa и мнoгo изгoднa ycлyгa или cтoĸa и т.н.Kaтo пpaвилo flеесеwаrе пpилoжeниятa ca пpимитивни пoмoщни пpoгpaми, ĸaтo oпpocтeни ĸaлĸyлaтopи, QR cĸeнepи и дpyги пoдoбни, в ĸoитo нapoчнo ca дoбaвeни бъгoвe, зa дa ce yвeличи вepoятнocттa, чe пoтpeбитeлят бъpзo щe пoиcĸa дa ги мaxнe.Ужилвaнeтo мoжe дa бъдe cepиoзнo - имa cлyчи oт $69,99 нa ceдмицa. ", "date": "2020.01.17", "title": "Нов вид безполезни приложения изсмукват хиляди долари чрез смартфоните"}
{"url": "http://www.cross.bg/film-naii-dobur-rezhisyor-1622980.html", "text": "/КРОСС/ След като филмът на южнокорейския режисьор Понг Джун Хо \"Паразит\" спечели Златна палма в Кан и взе Златния глобус за най-добър чуждоезичен филм, продукцията получи номинации за \"Оскар\". Шест пъти се чу името на южнокорейския кинохит по време на анонсирането на номинациите на Американската кино академия - за най-добър филм, за най-добър режисьор, за оригинален сценарий, за чуждоезичен филм, за монтаж и за сценография.\"Той е филм, който се занимава с много интересни социални и психологически архитипи\", смята кинокритикът проф. Божидар Манов.Хитовата лента ще видим през март на 24-тия София филм фест. ", "date": "2020.01.17", "title": "Южнокорейският \"Паразит\" с шест номинации за \"Оскар\" "}
{"url": "http://www.cross.bg/blok-godini-kozlodyii-1622981.html", "text": "/КРОСС/ Американският енергиен гигант „Westinghouse Electric Company\" подписа договор за модернизацията на АЕЦ \"Козлодуй\", съобщава БГНЕС.„Westinghouse\" обяви, че е подписала договор с АЕЦ \"Козлодуй\" в България за преместване на текущите информационни и контролни системи (I&C), базирани на платформата Ovation на 5 и 6 блок по най-новите стандарти. Това ще осигури още по-голяма конкурентоспособност и ефективност в начина на работа на тези централи.„Дигитализацията и модернизацията на експлоатираното ядрено оборудване е ключова част от дългосрочните операции на нашия клиент и стратегически приоритет за Westinghouse\", казва Тарик Чохо, президент на бизнес звеното за операции по изграждане в Европа, Близкия изток и Африка (EMEA) на Westinghouse. „Имаме удоволствието да подкрепим 5 и 6 блок на АЕЦ \"Козлодуй\" в техните усилия да използват най-добрите налични технологии и да доставят икономически и чиста енергия на България за десетилетия напред.\"Платформата Оvation е една от най-модерните I&C платформи за енергийния сектор и се използва широко както в работещи, така и в нови ядрени централи. Като доставчик на платформата Оvation за ядрената промишленост, Westinghouse внедрява Ovation в АЕЦ „Козлодуй\" повече от 15 години и платформата се оказа безопасна, надеждна и много икономична. Westinghouse се ангажира да подкрепи блокове 5 и 6 на \"Козлодуй\" в поддържането на платформата Оvation поне още 30 години, като подкрепя плановете на Козлодуй да експлоатира 5 и 6 блокове поне до 2049 г.„Модернизацията на 5 и 6 блок беше необходима и като всеки един компютър, той трябваше да бъде подменен след 15 години работа\", заяви за Александър Николов, заместник-изпълнителен директор на АЕЦ „Козлодуй\".Той уточни, че договорът с американската компания е подписан вчера, 16 януари. Това е поредната стъпка от цялостната рехабилитация на двете ядрени мощности, каза Николов. Експертът подчерта, че съвместното сътрудничество с американците датира от средата на 90-те години на миналия век.Автоматичната система за управление на технологичния процес, която се внедрява в АЕЦ „Козлодуй\" е от още по-ново поколение, гарантиращо сигурността на 5 и 6 блок в следващите 30 години, заяви Александър Николов.Подписаният договор е за сумата от 63,5 милиона лева.„Westinghouse Electric Company\" е водеща световна компания за ядрена енергия и е водещ доставчик на продукти и технологии за ядрени централи за комунални услуги в целия свят. „Westinghouse\" достави първия в света търговски воден реактор под налягане през 1957 г. в САЩ. Днес технологията „Westinghouse\" е основа за приблизително половината от действащите в света ядрени централи. ", "date": "2020.01.17", "title": "„Westinghouse“ ще модернизира 5 и 6 блок на АЕЦ „Козлодуй“ "}
{"url": "http://www.cross.bg/vrubnitza-volyyak-iliyana-1622995.html", "text": "/КРОСС/\tМладите социалисти от \"Връбница\" организират протест в село Волуяк в неделя. Събитието е под мотото \"С нашите пари, с нашите данъци, направете нещо и за нас!\" и е част от кампанията \"24х24\" на Младежкото обединение (МО) на БСП - София.На протеста ще присъстват лидерът на БСП - София Калоян Паргов, общинският съветник и председател на МО на БСП в София Петко Димитров, районният председател на социалистите във \"Връбница\" Христиан Кръстев, Владимир Петров, който беше кандидат на БСП за кмет на \"Връбница\", и председателят на младежкото обединение в района Илияна Рангелова.\"Данъчната система следва да води до изграждане на качествен живот за всеки, който плаща за нея\", заяви Илияна Рангелова.Протестът, който е срещу липсата на канализация, водопровод и неудобния градски транспорт, ще се проведе в неделя, 19-ти януари, от 12,00 часа на малкия площад до жп гарата във Волуяк.", "date": "2020.01.17", "title": "  Младите социалисти от \"Връбница\" организират протест във Волуяк на 19-ти януари"}
{"url": "http://www.cross.bg/dimitrov-ekoministur-moratoriym-1622976.html", "text": "/КРОСС/ Новият екоминистър Емил Димитров заяви, че на този етап се въздържа от въвеждането на мораториум върху вноса на боклук. Той заяви, че за него е приоритетен контролът върху дейността на РИОСВ -тата в страната. Емил Димитров е на посещение в Перник.По думите на Димитров те трябва да се въздържат от издаването на нови разрешения.\"В момента трябва да се въздържаме от нов внос\", допълни той.Димитров е разпоредил и създаването на ведомствена група, в която да участват всички заинтересовани.\"Докато не докладвам на премиера резултат и той не одобри, не мога да кажа нищо за мораториум\", категоричен беше новият екоминистър. ", "date": "2020.01.17", "title": "Новият екоминистър засега се въздържа от мораториум върху вноса на боклук "}
{"url": "http://www.cross.bg/dzhoshya-ysik-pylev-1622971.html", "text": "/КРОСС/ Световният шампион по бокс в тежка категория Антъни Джошуа и промоутърът му Еди Хърн са се срещнали с Александър Усик и неговия представител Александър Красюк в лондонски хотел в четвъртък.Това стана ясно от публикувани в „Инстаграм\" снимки на британеца, Хърн и Красюк, на които те позират заедно и признават за „интересни\" разговори помежду си. Вчера от щаба на Кубрат Пулев обявиха, че има сделка за мач между него и Джошуа, който ще се състои през май в Истанбул. От страна на Джошуа обаче все още се чака потвърждение. Според медиите в Англия той още не е решил окончателно срещу кой от двамата да се бие. Двубой с Усик може би ще бъде по-лесно уговорен, тъй като двамата боксьори са представлявани от Matchroom Boxing. Не е изключено преговорите между Джошуа и Усик да са за това украинецът да изчака двубой с Пулев, преди да се изправи срещу настоящия световен шампион по-късно през годината. ", "date": "2020.01.17", "title": "Мачът на Кубрат Пулев с Джошуа може и да се размине "}
{"url": "http://www.cross.bg/samotaksyvane-sistema-terminal-1622972.html", "text": "/КРОСС/ В терминалите за самотаксуване няма пари в брой, тъй като плащанията през всички терминали за самотаксуване се извършват с дебитна или кредитна карта. Агенция „Пътна инфраструктура\" прави това уточнение по повод запитвания от медии след кражбата на терминал за самотаксуване тази нощ от бензиностанция край София.Непосредствено след получаване на сигнала за кражбата на терминал за самотаксуване в Националното тол управление връзката на машината с Електронната система за събиране на пътни такси е блокирана. Терминалът е деактивиран и всякакви опити за злоупотреби с Електронната система за събиране на пътни такси са елиминирани.В информационната система на терминала не се съхраняват данни на дебитните или кредитните карти, с които са извършени плащания. Системата за купуване на електронни винетки не изисква въвеждането на лични данни, затова и ползвателите на конкретния терминал нямат причина за притеснение.Всички терминали за самотаксуване в страната са застраховани срещу кражба или повреда. Националното тол управление има готовност да монтира нова машина след координация с представители на търговския обект.", "date": "2020.01.17", "title": "В терминалите за самотаксуване няма пари в брой. Работят единствено с карти"}
{"url": "http://www.cross.bg/borisov-boiiko-gerb-1622970.html", "text": "/КРОСС/ Премиерът Бойко Борисов не е бил поканен на консултациите за Изборния кодекс при президента Румен Радев. Покана не е изпратена нито до Министерски съвет, нито до централата на ГЕРБ, съобщават от партията.\"Във връзка с медийни въпроси защо Бойко Борисов не е присъствал на срещата днес в президентството, информираме следното: председателят на ПП ГЕРБ и министър-председател на България Бойко Борисов винаги е демонстрирал готовността си за участие в диалог по всички обществени теми, както във вътрешен, така и в международен план. Борисов обаче не е получавал покана от президента Румен Радев за участие в днешната среща за обсъждане на актуални въпроси в изборния процес\", пишат от централата на ГЕРБ. Такава покана не е изпращана до него нито в Министерския съвет, нито в Централата на ПП ГЕРБ. Бойко Борисов многократно е заявявал, че съвместната работа между институциите е ключова за стабилността и развитието на страната ни. Винаги, когато е имало предложения за диалог и срещи, Бойко Борисов се е отзовавал, както като партиен лидер, така и като министър-председател\", се казва още в прессъобщението. ", "date": "2020.01.17", "title": "Борисов не бил поканен на консултациите за Изборния кодекс"}
{"url": "http://www.cross.bg/pozitziya-hazarta-zakon-1622983.html", "text": "/КРОСС/ Във връзка с внесения от Валери Симеонов и група народни представители проект на закон за изменение на Закон за хазарта, коментиран от министъра на финансите г-н Владислав Горанов и спортния министър г-н Красен Кралев, бихме искали да изразим следната позиция.Национализирането на частен бизнес е недопустим прецедент, който ще доведе до необратими последствия за държавата, законодателната и изпълнителната власт.Фундаменталното нарушаване на установения от Конституцията на Република България правов ред, и грубото погазване на европейското законодателство ще причини огромни финансови и репутационни щети на България.Отговорността и последствията от тези действия няма да бъде носена от политиците, стоящи зад внасянето на проекта, а от българските гласоподаватели и данъкоплатци.Изявената позиция е подкрепена и от „Национална лотария“ АД и БАРХИ.", "date": "2020.01.17", "title": "Официална позиция на „ЕВРОБЕТ“ ООД относно законопроект за изменение на Закон за хазарта "}
{"url": "http://www.cross.bg/hameneii-ayatolah-nareche-1622977.html", "text": "/КРОСС/ В първата си петъчна проповед от 8 години насам върховният лидер на Иран нарече американския президент \"клоун\". Аятолах Хаменей защити ракетните удари срещу американски обекти в Ирак.Според него те са навредили на имиджа на Съединените щати, определяни като суперсила. При иранската операция ракета улучи украинския самолет. Загинаха 176 души.Аятолахът произнася проповеди само при кризи. При проповедта през 2012-та Хаменей нарече Израел \"раков тумор\" и обеща Техеран да подкрепи всеки, който се бори еврейската държава. ", "date": "2020.01.17", "title": "Аятолах Хаменей с първа проповед от 8 години"}
{"url": "http://www.cross.bg/pristanishte-firma-polychatel-1622978.html", "text": "/КРОСС/ Контейнери със съмнителен боклук са открити на пристанище „Варна-Запад\" и в момента тече проверка на съдържанието им. Товарът е изпратен от Италия, получател е софийската фирма „Блацион\", която има разрешение за внос на боклук.Контейнерите са пристигнали на пристанище „Варна-Запад\" на 9 октомври миналата година, оформени като товар, който може да остане складиран в порта до 90 дни.След изтичане на този срок от митницата на пристанището са уведомили фирмата получател, не са получили отговор и са подали сигнал до Районната прокуратура.Проверката е започнала вчера след 16.30 часа. Вече е установено, че освен вписаните в разрешителното пластмаси и каучук, в контейнерите има текстил, стъкло и дърво, а отпадъците не са балирани и вакуумирани, както е по закон.Невена Илиева, наблюдаващ прокурор: Изпращач на контейнерите, по документите, с които разполагаме, е италианската фирма \"Дентиче Пантелоне\", която е със седалище Авелино, Италия. Товарът е изпратен за България на пристанище Варна с кораб от пристанище Салерно. Също по документи - получател на товара е българската фирма \"Блацион\" ООД, която е със седалище София.  ", "date": "2020.01.17", "title": " Проверяват контейнери със съмнителни отпадъци от Италия на пристанище \"Варна-Запад\" "}
{"url": "http://www.cross.bg/petkov-rymen-moskva-1622982.html", "text": "/КРОСС/ Председателят на ПП АБВ Румен Петков е в Москва, където посети храма „Успенски събор\" в сърцето на Кремъл и присъства на богослужение. В руския храм се пазят мощите на един от най-почитаните руски митрополити, който е българин - свети Киприян. В църквата се отслужват литургии три пъти годишно и днес именно беше един от тези дни, с участието на старозагорския митрополит Киприян.По-късно днес Румен Петков бе на посещение в руското Министерство на културата, където обсъди възможностите за културен обмен между Москва и София и предстоящите чествания на 800-годишнината от рождението на св. Александър Невски, покровител на катедралния храм в София.Петков се срещна и с Виталий Мартинюк, началник на Агенция за развитие на младежкия туризъм в Руското военноисторическо общество.", "date": "2020.01.17", "title": "Румен Петков посети храма „Успенски събор“ в Москва"}
{"url": "http://www.cross.bg/imoti-grypata-ychastvali-1622958.html", "text": "/КРОСС/ Специализираната прокуратура внесе искане за задържане под стража на петима от общо шестимата обвинени за участие в схема с имотни измами. Шестият е с 5 000 лв. гаранция, съобщават от прокуратурата.Групата е действала на територията на София 5 години. Тя е фалшифицирала документи на покойници. В нея са участвали полицаи, служители на ГРАО и частни съдебни изпълнители. Схемата е действала безотказно. При нея са отнети много апетитни имоти, включително и такива на булевард \"Витоша\".При извършените претърсвания на жилища и автомобили, както и лични обиски, са иззети множество доказателства за престъпната дейност на групата - чужди лични документи, данни за лица, чиито имоти са придобити или са подготвени за придобиване от групата и др.Ролята на полицейския служител в престъпната група била да издирва възрастни или наскоро починали самотно живеещи хора, които притежават скъпи имоти и пари. Служителката в „ГРАО\" от своя страна заличавала от регистъра евентуални наследници на жертвите.Иззет е и „издаден\" в Москва фиктивен акт за граждански брак на един от обвинените с починало лице, притежаващо голяма парична сума в банкова сметка и  апартамент в центъра на София.Замесените в схемата набелязвали самотни възрастни мъже и жени без близки. След смъртта им успявали да издадат фалшиво удостоверение за брак с член на групата и така се сдобивали с имота му.До този момент бяха установени случаи на прехвърлени имоти от 15 починали. ", "date": "2020.01.17", "title": "Прокуратурата иска арест за петима, участвали в схеми за имотни измами"}
{"url": "http://www.cross.bg/fond-razvitie-fondovete-1622973.html", "text": "/КРОСС/ Днес, 17 януари 2020 г., официално беше подписан Меморандум за разбирателство, чиято цел e създаване на Българска инвестиционна и координационна платформа за градско развитие. Тя ще установи механизъм за взаимодействие между страните във връзка с финансирането на разширени възможности за инфраструктура в България. Механизмът цели да гарантира координацията в усилията на страните при осигуряване на подкрепа за развитието на българските градове, както и да подобри ефективността на процеса по инвестирането на средствата от Европейските структурни и инвестиционни фондове. Платформата ще осигури ресурс, който ще допълни вече наличната подкрепа за градско развитие, която Фонд на фондовете управлява, включваща 353.3 млн. лв. по ОПРР 2014-2020 и 66 млн. лева по ОПРР 2007-2013 (инициативата JESSICA).Като произтичаща стъпка от Меморандума се очаква още осигуряването на допълнителни средства от страна на ЕИБ, които ще подпомогнат българските общини, както и ще разширят обхвата на вече постигнатото с финансирането от Фонд на фондовете.При изпълнение на целите на инвестиционната и координационна платформа за градско развитие се предвижда Фонд ФЛАГ да продължи успешното партньорство с Българска консултантска организация, с която участват в управлението на два от фондовете за градско развитие, финансирани от Фонд на фондовете.По повод подписването на Меморандума вице-президентът на ЕИБ, Лиляна Павлова, коментира събитието така: „.Изпълнителният директор и член на Управителния съвет на Фонда на фондовете, Светослава Георгиева сподели следното: „“Изпълнителният директор на ФЛАГ, г-жа Надя Данкинова, благодари на институциите за доброто сътрудничество и сподели: „“В рамките на събитието беше подписано и Споразумение за финансиране за техническа помощ между Фонд на фондовете и ЕИБ. Подкрепата се осигурява по проект, спечелен от Фонда, със съдействието на Европейски консултантски център по инвестиционни въпроси (ЕКЦИВ). Предвижда се към него да могат да бъдат наемани високо-квалифицирани национални и международни експерти в сферите на проектните инициативи. Помощта ще се  предоставя от финансовите посредници на крайните получатели, като по този начин се надгражда договореното в Меморандума. Общата стойност на споразумението е в размер на 200 хил. евро безвъзмездни средства, на проектен принцип. Чрез подписването на Меморандума за разбирателство и съпътстващото Споразумение за техническа подкрепа се поставят основите на по-тясно междуинституционално сътрудничество и допълнително финансиране за постигане целите на политиките на европейско и национално ниво.В допълнение се очаква Меморандумът да подготви публичните власти и техните партньори в реализацията на интегрирани териториални инвестиции, които се предвижда да бъдат финансирани по новата Програма за развитие на регионите в следващия програмен период 2021-2027 г.", "date": "2020.01.17", "title": "Мобилизират се допълнителни средства за развитието на българските градове"}
{"url": "http://www.cross.bg/bolnichni-predlaga-stranata-1622974.html", "text": "/КРОСС/ Личните лекари ще могат да дават до 7 дни болничен. Това предлага правителството като мярка за справяне с фалшивите болнични. Освен това, по границите ще ни проверяват дали когато излизаме от страната не се водим в болнични.Предлаганите мерки са част от приетия от правителството анализ за причините за увеличаване на броя на болничните и неизплащаните средства.Предлага се още, ако втора лекарска комисия докаже, че съответният човек не е действително болен, болничният да се отмени, а лекарят, който го е издал, да бъде санкциониран.Друго предложение е да се намали допустимият срок на болнични, издавани от лекарска комисия, от 30 на 20 дни, а този от джипито да е седем вместо досегашните 14 дни без прекъсване като в рамките на годината личният лекар ще има лимит от болнични дни за едно лице не повече от 20.За бизнеса се предлага, ако има сключен договор с лечебно заведение, да може да изпраща на повторен преглед болния в него, ако се съмнява за злоупотреба.Освен това се предлага граничните служби да имат достъп до регистъра на болничните и при излизане от страната да правят проверки, като подават информация към НОИ, ако човекът в момента е в болнични.Правителството даде срок от един месец, в който предложенията да се обсъждат с бизнеса и синдикатите. ", "date": "2020.01.17", "title": "Личните лекари ще могат да дават до 7 дни болнични "}
{"url": "http://www.cross.bg/huawei-mate-freebuds-1622960.html", "text": "/КРОСС/ От 30 януари Huawei, заедно със своите партньори А1, Теленор, Виваком, Технополис и Техномаркет, ще пусне на българския пазар Mate 30 Pro в цвят Space Silver в комплект с черни безжични слушалки FreeBuds 3. Предложението е лимитирано до 100 бройки и е придружено с Premium Service обслужване, което ще направи първите притежатели на Huawei AppGallery смартфон у нас наистина специални.Huawei Mate 30 е комбинация от върхови постижения в областта на производителността, базирана на изкуствен интелект, и на мобилната фотография и видеография, с които стои начело на теста на мобилни камери DxO Mark.  Освен с изключителния си хардуер, Mate 30 Pro се отличава и с това, че е първият флагман, с който Huawei подава заявка за промяна на статуквото на мобилния пазар. Той се базира на отворената платформа Android 10 AOSP с EMUI 10 без наличие на Google Mobile Services (GMS). В сърцето на неговата екосистема стои Huawei AppGallery - собственият магазин на компанията, в който ще намерите ежедневно увеличаващ се брой приложения от Huawei и трети страни. Те работят с постоянно обогатявания набор от софтуерни инструменти, познат като Huawei Mobile Services (HMS). HMS стои и в основата на екосистемата от свързани устройства на Huawei и услуги като Mobile Cloud, Themes, Browser и други.Huawei FreeBuds 3 са безжични случалки с open-fit дизайн, базирани на първия собствен чип на компанията за носими устройства Kirin A1, който е и първият Bluetooth 5.1 чипсет в света. Те се отличават с висококачествен звук благодарение на своя 14.2mm large dynamic driver, и с интелигентно двупосочно шумоподтискане. Околният шум се изолира в желаната от потребителя степен, а звукът при разговори, предаван към другата страна на линията, е кристално чист, благодарение на двойката микрофони и сензора за костна вибрация. FreeBuds 3 предлагат още безжично зареждане, включително и директно от Mate 30 Pro, и още множество екстри, работещи оптимално с EMUI 10, с който идва смартфонът.У нас Huawei пуска лимитираното си предложение Mate 30 Pro + Free Buds 3 на препоръчителна цена от 1999 лв. за свободна продажба или с изгодни абонаментни планове от мобилните оператори. Количество е ограничено до 100 броя и първите 100 български потребители, които ще станат част от новата ера на пазара на мобилни устройства, ще получат и Premium Service следпродажбено обслужване. То включва еднократна безплатна подмяна на екран или заден панел в случай на повреда в рамките на първите 6 месеца, безплатна доставка от врата до врата за гаранционни ремонти, специализирана услуга по горещата линия, както и възможност за индивидуална консултация с технически съветник.Huawei е компания, ориентирана към своите потребители, и проактивно търси тяхното мнение. Тя се фокусира върху развойна дейност, с която максимално бързо да задоволи и надскочи очакванията на тези, които са й се доверили. За нея 100-те притежатели на Huawei Мate 30 в България са партньори в изграждането на нов, по-удобен и качествен начин на живот, комуникиран като Seamless AI Life. Затова в рамките на Premium Service, те получават и възможност за участие в проучване на Huawei за потребителското изживяване с Mate 30 Pro. Компанията предварително изказва благодарност на всички, които попълнят регистрационната форма на уеб сайта consumer.huawei.com/bg, с която се съгласяват неин екип да се свърже лично с тях и след отговоряне на зададените им въпроси, да им изпрати подарък Huawei Band 4 в рамките на една работна седмица по куриер на посочения от тях адрес.Mate 30 Pro с Free Buds 3 и Premium Service с възможност за получаване на Huawei Band 4 ще бъде изложен и ще може да се закупи от 30 януари от следните локации в София:Теленор в The Mall на бул. „Цариградско шосе\" 115А1 в Mall of Sofia на бул. „Александър Стамболийски\" 101Виваком в Paradise Center на бул. „Черни връх\" 100Технополис Младост на бул. Околовръстен път\" 265Техномаркет на бул. Цариградско шосе\" 92За въпроси преди или спед покупката можете да се обърнете и към екипа на Huawei директно във Facebook, с имейл на , на телефон 0800 18818 между 9 и 18 ч, или на живо в Центъра за обслужване на клиенти на Huawei на ул. „Леге\" 6.  ", "date": "2020.01.17", "title": "Huawei пуска 100 броя Mate 30 Pro в комплект с FreeBuds 3  на българския пазар"}
{"url": "http://www.cross.bg/vychich-surbiya-izbori-1622962.html", "text": "/КРОСС/ Сръбският президент Александър Вучич съобщи, че на 19 и 26 април в страната ще се проведат парламентарни и местни избори, съобщават БГНЕС.Съобщението бе направено в края на интервюто му пред местната телевизия \"Първа\" тази сутрин. По този начин Вучич отхвърля искането на опозицията и на международната общност изборите да се проведат в началото на месец май.Основните опозиционни партии, включително и \"Съюзът за Сърбия\", в която влизат партиите на Борис Тадич и Зоран Живкович, съобщиха, че няма да участват във вота и ще бойкотират изборите.Миналата седмица стана ясно, че властите искат да свалят и изборният праг за влизане в парламента. Вучич иска да свали този праг до 3%.В продължение на над 14 месеца в Сърбия всяка седмица се провеждат масови протести срещу режима на Вучич. ", "date": "2020.01.17", "title": "Сърбия отива на избори, опозицията бойкотира вота"}
{"url": "http://www.cross.bg/otpadutzi-moratoriym-vnos-1622967.html", "text": "/КРОСС/ От Българска стопанска камара /БСК/ и членуващи в Камарата браншови организации в сферата на рециклирането настояват за спешна среща с министъра на околната среда и водите Емил Димитров заради оповестени намерения за налагане на мораториум върху вноса на отпадъци. Това съобщиха от БСК.В писмо до министър Димитров представителите на бизнеса изразяват тревога от опасността някои икономически сектори (като рециклиращата и металургичната индустрия) да останат без необходимите суровини. Общата забрана на внос на отпадъци от други държави членки на Европейския съюз би била и в нарушение на правилата на Единния пазар и свободното движение на стоки в Общността, се допълва в писмото.Причината за евентуален мораториум за внос на отпадъци е намерените коксични такива на сметище около Плевен. При разследването стана ясно, че вносът е осъществен от фирми, свързани с италианската мафия. ", "date": "2020.01.17", "title": "Бизнесът притеснен от евентуален мораториум върху вноса на отпадъци"}
{"url": "http://www.cross.bg/eminem-albym-murdered-1622969.html", "text": "/КРОСС/ Рапърът Еминем издаде изненадващо албума \"Music To Be Murdered By\" заедно с видеоклип, призоваващ за промени в законодателството за огнестрелното оръжие.Предишният албум \"Kamikaze\" на Еминем също беше пуснат в продажба през 2018 г., без да бъде обявен предварително.Видеоклипът към \"Darkness\" - една от 20-те песни в новия албум, показва стрелба на концерт. Текстът препраща към стрелбата на музикален фестивал в Лас Вегас през 2017 г., когато загиват 58 души. Клипът приключва с текст и кадри от съобщение за друго масово убийство в САЩ и призив за регистриране за изборите.Линк към видеоклипа на сайта на Еминем насърчава посетителите да се свържат с няколко организации за предотвратяване на насилието с огнестрелно оръжие.\"Music To Be Murdered By\" е 11-ият студиен албум на Еминем. В него участват също Ед Шийран, Скайлар Грей, Андерсън Пак, Джус Уърлд.\n\t\t\t\t\t ", "date": "2020.01.17", "title": "Еминем пусна нов албум пъвро видео към песен от него"}
{"url": "http://www.cross.bg/sedmitza-slychaya-ostri-1622965.html", "text": "/КРОСС/ През изминалата седмица са регистрирани общо 5 748 случая на остри заразни заболявания срещу 3 558 случая за предходната седмица. От тях 3 969 са случаите на грип и остри респираторни заболявания (ОРЗ) срещу 2 009 случая за предходната седмица, съобщават в справка от Министерство на здравеопазването.Общата заболяемост от грип и ОРЗ за страната е 104,35 на 10 000 души срещу 52,82 на 10 000 души за предходната седмица.В Министерство на здравеопазването е постъпила информация за регистрирани епидемични взривове от Вирусен хепатит тип А в области Стара Загора (21 случая) и Хасково (7 случая). Всички заболели са хоспитализирани.Предприемат се необходимите противоепидемични мерки за ограничаване на инфекцията в засегнатите населени места (изолация на болните, издирване и наблюдение на контактните лица, извършване на текущо почистване и дезинфекция на повърхности, под, санитарни възли в организирани детски колективи). ", "date": "2020.01.17", "title": "Над 5000 случая на остри заразни заболявания са регистрирани за седмица у нас "}
{"url": "http://www.cross.bg/horata-vuzmozhnost-otzenka-1622964.html", "text": "/КРОСС/ Социалният министър Деница Сачева определи Закона за личната помощ като проблемен и написан \"на крак\" и прогнозира, че заради него ще възникнат след време и други казуси. Затова през март щяла да възложи частична оценка на въздействието, когато ще са минали 6 месеца от влизането в сила на текстовете.Тя отново подчерта, че отговорност за хората, които са останали без лични асистенти, трябва да носят вносителите на закона - БСП и Мая Манолова.\"Това не е единственият проблем в закона, той ще създаде и други, които тепърва ще виждаме. Сега виждаме, че хората с 90% трябва да се лишават от средства, между 100 и 380 лева, те трябва през Агенцията са социално подпомагане да ги превеждат на общините, а те след това да ги превеждат на техните близки, които често се явяват техни асистенти. Грубо казано, ако една майка е личен асистент на детето си, тя престава да му бъде майка на практика и става негов личен асистент и те имат трудови правоотношения. Нека да говорим какво се случва реално. Не се дава възможност хората да са независими, не се дава възможност някой професионалист да работи с тях - например как някой да започне работа, а един закон, с който се осигурява по един тромав и изключително несправедлив начин допълнителни доходи, които биха могли да бъдат използвани в най-различни посоки\", даде своята оценка Деница Сачева.\"Всички закони, които се приемат бързо, на крак, които не зачитат експертните становища, няма как да дават добър позитивен обществен ефект.Този закон влиза директно в Народното събрание, приема се под натиск, всички ръкопляскат и 6 месеца по-късно започваме да решаваме проблемите, които възникват от него\", отсече социалният министър.Сачева отговори задочно и на критиките на Мая Манолова, че работници са останали без заплати в Ловеч, а в действията на бившия омбудсман съзря пиар акция.\"Всичко, което се е случило по отношение на защитата на правата на хората в Ловеч, се е случило благодарение на Инспекцията по труда. Работниците бяха информирани още на 13 януари какво ще се предприема. Г-жа Мая Манолова отиде на 14 януари там. Събра работници и се опита да си направи общо взето пиар акция. Благодарение на усилията на колегите на Главна инспекция по труда тези хора получиха 4 млн. и 100 хил. лв. от дължащите им се възнаграждения. Работи се активно и с техния работодател. Поет е писмен ангажимент тези хора да бъдат информирани до края на месеца дали работодателя е намерил възможност за преструктуриране и дали те ще имат възможност да останат на работа\", обясни ситуацията министърът. ", "date": "2020.01.17", "title": "Сачева прогнозира още проблеми със Закона за личната помощ, ще иска оценка "}
{"url": "http://www.cross.bg/planeta-zvezdata-proksima-1622968.html", "text": "/КРОСС/ Учени от Италианския национален институт по астрофизика откриха признаци за съществуване на планета, която кръжи около намиращата се близо до Слънчевата система звезда Проксима Кентавър, съобщи Сайънс алърт.Потенциалният нов обект е открит при наблюдения на лъчевата скорост на звездата. Оказало се, че положението на светилото малко се променя, и че това не е свързано с орбитирането на друга планета - Проксима б.Новата планета, кръстена Проксима с, се отнася към класа супер-земи, т.е. масата ѝ е по-голяма от земната, но е по-малка от тази на ледения гигант Нептун.Новооткритата планета е неподходяща за живот, тъй като се намира на голямо разстояние от звездата си. Възможно е да става въпрос за планета с водородно-хелиева атмосфера. Обикновено подобни тела обаче не се формират на такива места.Смята се, че супер-земи се формират близо до т.нар. снегова линия - разстоянието от звездата, където водата в течно състояние замръзва. Проксима с би трябвало да се намира по-далеч от въпросната условна граница. Затова евентуалното ѝ откриване ще постави под съмнение тази хипотеза. Някои специалисти все още се съмняват, че планетата действително съществува. Възможно е наблюдаваните колебания в положението на звездата да са свързани с активността ѝ. ", "date": "2020.01.17", "title": "Възможно е да сме открили гигантска планета близо до Слънчевата система"}
{"url": "http://www.cross.bg/rybli-pazari-mishystin-1622979.html", "text": "/КРОСС/ Рублата поскъпва в петък с 0,5% спрямо щатския долар, докато фондовите индекси на борсата в Москва достигат нови исторически върхове след избора на новия руски премиер.След два дни на нестабилна търговия около оставката на правителството на Медведев и последващото назначаване на Михаил Мишустин за следващ министър-председател, руските финансови пазари поеха възходящ курс в края на работната седмица, като инвеститорите са в очакване на имената на министрите, които ще влязат в новото правителство.Анализаторът Анатолий Шал от американската банка JP Morgan отбеляза, че бързото избиране на Михаил Мишустин на мястото на досегашния премиер Дмитрий Медведев означава, че политическата несигурност в Русия беше твърде кратка, за да има по-съществено влияние върху руските капиталови пазари. \"Първите изявления на Мишустин сочат висока степен на приемственост в икономическите политики, тъй като той подчерта значението на макроикономическата стабилност\", добави Анатолий Шал.Важна подкрепа за позитивно представяне на руската рубла и на акциите на борсата в Москва обаче оказва и общият подем на т.нар. \"развиващи се пазари\" на фона на глобалния инвеститорски риск-апетит с оглед на подписаната търговска сделка САЩ-Китай и днешните китайски смесени до добри икономически данни.Руската валута поскъпва с 0,5% към 61,30 рубли за един щатски долара, докато еврото поевтинява с 0,6% към 68,10 рубли. По този начин рублата се търгува в тридневни върхове спрямо двете водещи валути.В същото време руският фондов индекс MOEX, който е базиран в рубли, се повишава с 1,2% към рекорден връх от 3 198 пункта, докато деноминираният в долари индекс RTS нараства с 1,67% към исторически връх от 1 641 пункта. ", "date": "2020.01.17", "title": "Ръст на рублата и рекордни върхове на борсата в Москва след избора на новия руски премиер "}
{"url": "http://www.cross.bg/sofiya-mugla-chasa-1622959.html", "text": "/КРОСС/ Може ли да се лети в дъжд, сняг или мъгла? Важна ли е метеорологичната прогноза за безопасността в авиацията? „Да\" е отговорът на тези въпроси. Темата за времето бе акцент в януарското издание на доброволческата инициатива на летище София „Училище за авиация\". Гост-лектори бяха доц. д-р Елисавета Пенева от Софийския университет „Св. Климент Охридски\" и Росен Пенчев от ДП РВД. Децата с интерес разбраха как авиационните метеоролози от цял свят общуват на свой специален език и разменят информация за атмосферните условия. Учениците разгледаха и специални метеорологични карти и научиха, че заради въздушните течения когато летите от София до Лондон, ще пристигнете за 3 часа, а от Лондон до София за 2 часа и половина.Училището завърши с обиколка на най-голямото международно летище в страната ни, която показа на децата как се работи безпроблемно, дори и в мъгла.    ", "date": "2020.01.17", "title": "Професия „авиационен метеоролог“  в „Училище за авиация“ "}
{"url": "http://www.cross.bg/stroezhi-proverki-izdadeni-1622947.html", "text": "/КРОСС/ През 2019-та година от органите на Дирекцията за национален строителен контрол са извършени над 35 хиляди  проверки на строежи, строителни документи и продукти за строителството.Премахнати са 40 незаконни строежа, като част от тях са инсталация за хлороунищожение и склад за съхранение на натриев хипохлорит (белина) в Ямбол, както и склад за съхранение на пълни бутилки и варели с течен хлор, също в Ямбол.От инспекторите на ДНСК са издадени заповеди за премахване и на заведение за обществено хранене на морски плаж „Болата\", както и на цех за производство на епоксидни покрития, полиуретанови, нитроцелулозни, автобои, разредители и системи в Русе, показват още отчетите на дирекцията.24 хиляди са извършените проверки на издадени строителни книжа - разрешения за строеж и одобрени инвестиционни проекти, при които са отменени над 70 броя разрешения за строеж.Извършени са 5 800 проверки на дейността на лицата, упражняващи строителен надзор на строежи от първа до трета категория включително. Вследствие на тези проверки, само през миналата година са прекратени удостоверенията на 6 надзорни фирми.3700 проверки са направени на строежи от първа до трета категория на одобрените планове за безопасност и здраве, както и спазването им на място на започнатите, но невъведени в експлоатация строежи от всички категории на територията на страната.По разпореждане на Специализирана Прокуратура ДНСК изиска информация от кметовете на общини, касаеща законността на строителството на недвижими имоти, свързани с лица, участници в организирани групи за телефонни измами. Проверени бяха общо 130 обекта на територията на гр. Горна Оряховица, с. Дреновец, община Ружинци, област Видин, с. Арчар, община Димово, област Видин, гр. Берковица, област Монтана, гр. Левски, гр. Ветово, област Русе. В следствие на тези проверки бяха издадени 17 заповеди за премахване на незаконни строежи, от които 1 вече е премахнат, 16 са в процес на доброволно премахване. За други 20 обекта тече процедура по издаване на заповеди за премахване от кметовете на съответните общини. Забрана за ползване е наложена за 5 обекта. 23 от останалите проверени сгради са в категорията на т.нар. търпими строежи. През миналата година от служители на ДНСК са съставени близо 500 акта по реда на Закона за административните нарушения и наказания.  Наложените глоби и имуществени санкции са на стойност около 940 хил. лв.По-честите нарушения са неспазване плановете за безопасност и здраве - особено при извършване на изкопни работи и укрепване и обезопасяване на изкопите, което може да бъде причина за аварии в строителството. Само в гр. София са издадени 6 заповеди за спиране на строителството на обекти, на които са допуснати нарушения при извършване на изкопни дейности и констатирани нарушения по време на строителния процес.Сред нарушенията, констатирани от инспекторите са и одобрени инвестиционни проекти и издадени разрешения за строеж в несъответствие с предвижданията на подробния устройствен план. Други са свързани с изпълнение на строежи от строители без необходимото удостоверение от Камарата на строителите за съответната категория на строежа или с назначаване на технически ръководители на строежите без необходимата квалификация, показват още проверките на ДНСК.  ", "date": "2020.01.17", "title": "ДНСК е извършила над 35 хиляди проверки на строежи"}
{"url": "http://www.cross.bg/evroviziya-bulgariya-viktoriya-1622946.html", "text": "/КРОСС/ Българският представител на Евровизия 2020 Виктория Георгиева - VICTORIA ще вземе участие в още един от промоционалните концерти, които се провеждат преди Евровизия 2020. Надеждата на България се присъединява към колоритния спектакъл в испанската столица Мадрид, който ще се проведе от 10 до 11 април в концертната зала \"La Riviera\".  В първия ден участниците от всички страни ще присъстват на официална гала вечер и ще имат възможност да се срещнат с представители на най-големите медии в страната. Също така е предвиден и специален откриващ концерт с бивши участници от конкурса. Сред тях ще  бъде и Поли Генова, която прослави България с четвъртото си място на \"Евровизия\" 2016 с песента \"If Love Was A Crime\".Втората и основна концертна вечер пък ще бъде посветена на тазгодишните участници, сред които и нашият представител - Виктория Георгиева. Организаторите на събитието обещават да заинтригуват над 2500 зрители с атрактивна програма и страхотна атмосфера.Феновете в Испания представляват една от най-многобройните и организирани общности и често са определяни като най-забавните и емоционални зрители на Евровизия. Любопитен факт е, че те са и едни от най-големите привърженици на България и българските представители през годините, като Испания е една от страните, която традиционно оценява най-високо българските участници. Обявяването на българския представител като част от концерта предизвика близо 7 000 реакции в социалните медии само в рамките на първия час, което според организаторите е едно от най-добрите постижения от началото на провеждането на събитието през 2017-а година.В момента Виктория е в Лондон, където работи с различни композитори от България и Европа. Това е последният музикален лагер, който ще даде край по работата и търсенето на българската песен за Евровизия 2020. През февруари предстои да бъде заснет музикалния видеоклип, а през март се очаква премиерата на песента.Евровизия 2020 ще се проведе на 12, 14 и 16 май в Ротердам, а шоуто ще бъде излъчвана пряко по БНТ 1 от 22 часа. На 28 януари ще разберем в кой полуфинал ще вземе участие България. ", "date": "2020.01.17", "title": "Виктория Георгиева ще пее и в Мадрид преди Евровизия"}
{"url": "http://www.cross.bg/simeonov-igri-chastnite-1622955.html", "text": "/КРОСС/ Лотарията с търкане на талони да се организира само и единствено от държавния Български спортен тотализатор, предлагат група депутати от НФСБ начело с Валери Симеонов. Те са внесли в парламента проект за промяна в Закона за хазарта, според който лицензите на частните оператори на лотарийни и моментните лотарийни игри ще бъдат прекратени.В момента лотарийните игри са три - на държавното тото, както и частните \"Национална лотария\" и \"Лотария България\" на Васил Божков.Законопроектът е внесен в Народното събрание в четвъртък следобед, а днес Симеонов е получил подкрепа от премиера Бойко Борисов и други ключови министри от правителството. \"Сондирах каква ще е политическата позиция на ГЕРБ и получих подкрепа в лицето на министъра на спорта и министъра на финансите, които пряко ще отговарят за това, а и на премиера Бойко Борисов. След като ГЕРБ препотвърди, че ще подкрепи този закон, разчитам, че и г-жа Корнелия Нинова ще го подкрепи, както бе обещала при предния законопроект\", каза Симеонов пред журналисти в парламента. Той уточни, че днес сутринта е имал среща с Борисов и министрите в Министерски съвет,Според мотивите целта на промяна е приходите от лотарийни игри да отиват единствено за финансиране на българския спорт. С нарасналите средства ще се финансира още поддръжката и ремонта на спортни зали и физкултурни салони и ще се изграждат нови.\"Действащата сега уредба дава възможност и на други хазартни оператори да организират посочените лотарийни игри, но за сметка на това те нямат никакви ангажименти във финансирането на спорта. Това води до \"разсейване\" на средствата\", се посочва в мотивите към законопроекта.Симеонов предлага на частни фирми да се разрешава организирането единствено на томбола, бинго, кено и техните разновидности.Това е пореден опит на лидера на НФСБ да ограничи дейността на частните хазартни фирми, чиито талончета за търкане от няколко години са превзели цялата страна. Преди две години Симеонов внесе законопроект, с който се забранява продажбата на талоните в магазини, бензиностанции и лавки, а само в лицензирани за тази цел обекти. Законопроектът обаче продължава да отлежава в Народното събрание.Самият Симеонов днес обясни, че новият законопроект е доразвитие на този, който е внесъл през юни 2018 г, който е бил \"талантливо замотан\". \"В момента предложих един още по-съвършен вариант, в който вкарвам идеите от предния закон\", каза Симеонов.Симеонов отново предлага продажбата на лотарийни билети и фишове за залагания да се продават единствено в лицензирани пунктове. Те трябва да са отдалечени най-малко на 300 метра от учебни заведения.Този път обаче лидерът на НФСБ е далеч по-настъпателен. Той предлага до три месеца от влизане в сила на закона, частните организатори да върнат лицензите си. Представената оценка на въздействието обаче е по-скоро проформа, защото в нея изобщо не се посочва какви неустойки би платила държавата за едностранно прекратяване на лицензите.Не е ясно и как ще бъдат защитени интересите на спечелилите от двете частни лотарии, чиито печалби не са докрай изплатени. Както е известно практиката на \"Национална лотария\" и \"Лотария България\" е да изплаща парите разсрочено, като за най-големите суми срокът достига 20 години.Печалбите от лотарийните игри, които не са изплатени към датата на прекратяване на лиценза на организаторите, трябва да се изплатят не по-късно от 30 юни 2021 г., се казва в законопроекта на Валери Симеонов. Друга възможна опция е да се сключи договор между организатора на лотарийната игра с прекратен лиценз и спечелилото лице за разсрочено изплащане на печалбата до края на 2025 г. Освен това частните лотарии ще трябва да учредят в полза на Държавната комисия по хазарта безусловна и неотменима банкова гаранция в размер на печалбите, които не са изплатени.Вносителите на законопроекта посочват, че подобно привилегировано положение на държавния организатор на лотарийни игри съществува в Австрия и някои от скандинавските и балтийските държави.Предлага се още ръководството на БСТ да се назначава не само от министъра на младежта и спорта, но и от министъра на финансите, защото това гарантирало \"по-висока финансовата отговорност\".В проекта се предлагат и текстове, които регламентират етапите, през които трябва да бъде реализирано прекратяването на лицензите на тези фирми, които в момента имат такива. Според Симеонов фирмите оператори прилагали всякакви номера, за да не изплатят печалбите, като да ги дават на части и да спират изплащането, ако спечелилият почине.Идеите на Валери Симеонов се появяват месец, след като финансовият министър Владислав Горанов разпореди проверка на Държавната комисия по хазарта във връзка със сигнал за скандално занижени такси, които частните лотарии плащат. В медиите бяха публикувани данни за пропуснати близо 250 млн. лв. приходи в хазната за последните пет години от фирми, свързани с Васил Божков. Спецпрокуратурата също започна разследване, както в Държавната комисия по хазарта, така и за изнудване от страна на Божков, след сигнал подаден от бившите му съдружници - фамилията Найденови, които твърдят, че той се опитва да отнеме бизнеса им с марката \"Ефбет\". ", "date": "2020.01.17", "title": "Борисов подкрепил Симеонов за ликвидация на всички частни лотарии "}
{"url": "http://www.cross.bg/volya-stoiinev-zayavi-1622949.html", "text": "/КРОСС/ „Представихме нашите мотиви на народните представители от Воля. Проведохме изключително продуктивен и експертен разговор.  Те се съгласиха за проблемите, които всички ние виждаме за това, което се случва в страната, но помолиха за няколко дни размисъл, за да обсъдят мотивите в тяхната парламентарна група\". Това заяви зам.-председателят на ПГ на  „БСП за България\" Драгомир Стойнев след консултация  с ПГ на Воля . Той подчерта, че ситуацията в държавата  е кризисна, но от Воля ще  преценят дали ще подкрепят правителство, което генерира всеки ден криза, или ще подкрепят  предсрочни избори.   Стойнев заяви, че от днес  независимите депутати могат да бъдат наричани зависими.", "date": "2020.01.17", "title": "Драгомир Стойнев: Воля се съгласиха с нашите доводи за вота на недоверие"}
{"url": "http://www.cross.bg/radev-rymen-glava-1622950.html", "text": "/КРОСС/ Управляващите претендират за диалог между институциите, но на практика избягаха от него и то по един жизненоважен за цялото ни общество въпрос - усъвършенстване на изборното законодателство и на условията, които водят до честни, прозрачни и справедливи избори. Това каза държавният глава Румен Радев в рамките на инициираната от него поредна среща на „Дондуков\" 2 за преодоляване на проблемите в изборния процес.На срещата бяха поканени представители на изпълнителната и законодателната власт и на парламентарно представените политически сили. Отзоваха се представители на парламентарните групи на „БСП за България\" и на ДПС, както и от ръководствата на Главна дирекция „Гражданска регистрация и административно обслужване\" /ГРАО/ и на Държавна агенция „Електронно управление\". В срещата участва и вицепрезидентът Илияна Йотова.„Силно се надявам вчерашното „пожарно\" заседание в Народното събрание да не е стимулирано единствено от мотива да се изпревари срещата при президента и очаквам да доведе до реални резултати\", отбеляза Румен Радев.Основният мотив за провеждането на срещата на държавния глава с парламентарно представените партии на „Дондуков\" 2 е усъвършенстване на изборното законодателство, което да започне навреме, така че този път законодателните промени да са приключили шест месеца преди провеждането на изборите. Машинното гласуване е важен въпрос, чието решаване трябва да започне сега, предвид законовите срокове по обществените поръчки, дейностите по сертифициране, обучение, защита срещу вмешателства в машините, посочи Румен Радев.Това са сериозни проблеми, но ако ще минаваме към други технически устройства, също трябва време. Да не се окаже, както на предните избори, че в закона е предвидено машинно гласуване, но няма време за провеждането на необходимите процедури, подчерта още президентът. Румен Радев отбеляза и че в Закона за държавния бюджет за 2020 година няма заделени средства за машинно гласуване. „Затова беше мястото тук на Министерския съвет да каже ясно своя ангажимент и какво смятат да правят - ще наемаме ли, ще закупуваме ли машини. Винаги е по-рационално да се закупят машини, защото излизат по-евтино\", добави държавният глава.Президентът открои актуализацията на избирателните списъци като друга важна тема. Според него това е необходима стъпка, но ще изисква  огромна по обем дейност. По думите на държавния глава този въпрос отново е в правомощията и отговорностите на Министерския съвет. „Знам, че не им се иска на управляващите, неудобен е за тях, но той е от полза за българските граждани и българската демокрация и трябва да се случи\", заяви още президентът Румен Радев. ", "date": "2020.01.17", "title": " Румен Радев: Управляващите не искат дебат за Изборния кодекс"}
{"url": "http://www.cross.bg/leva-live-livurpyl-1622953.html", "text": "/КРОСС/ Ливърпул ще победи Манчестър Юнайтед в дербито на английската Висша лига според „Еврофутбол\". Сблъсъкът между мърсисайдци и Червените дяволи е на 19.01.2020 г. от 18.30 ч.:Ливърпул - Ман. Юнайтед\t Сингъл, Live, ТОП\t„1\"-2.52 „Х\"-3.26 „2\"- 2.40Вижте интересните футболни срещи в предстоящите дни:Шалке 04 - М'Гладбах\t\t\t\t\tтук\tСингъл, Live, ТОП\t„1\"-1.39 „Х\"-4.20 „2\"- 6.20Спортинг Лисабон - Бенфика Лисабон\t\tтук\tСингъл, ТОП\t\t„1\"-3.42 „Х\"-3.34 „2\"- 1.90Хофенхайм - Айнтрахт Фр.\t\t\t\tтук\tСингъл, Live, ТОП\t„1\"-2.24 „Х\"-3.44 „2\"- 2.61Реал Мадрид - Севиля\t\t\t\tтук\tСингъл, Live, ТОП\t„1\"-1.60 „Х\"-3.70 „2\"- 4.50Нюкасъл Юнайтед - Челси\t\t\t\tтук\tСингъл, Live, ТОП\t„1\"-5.35 „Х\"-4.02 „2\"- 1.46Наполи - Фиорентина\t\t\t\t\tтук\tСингъл, Live, ТОП\t„1\"-1.56 „Х\"-3.78 „2\"- 4.70Херта Берлин - Байерн Мюнхен\t\t\tтук\tСингъл, Live, ТОП\t„1\"-6.95 „Х\"-4.85 „2\"- 1.30Андерлехт - ФК Брюж\t\t\t\t\tтук\tСингъл, Live, ТОП\t„1\"-3.94 „Х\"-3.48 „2\"- 1.73Григор Димитров е фаворит в първия си мач от Откритото първенство на Австралия по тенис. Срещата е в ранните часове в понеделник. Хуан Игнасио Лондеро - Григор Димитров\t\t Сингъл, Live, ТОП\t„1\"-4.87\t  „2\"- 1.06 В сряда бургазлия прибра общо 5280 лева от футболни предвиждания, а жител на кърджалийското село Чорбаджийско заслужи с 50 лева 2102,03 лева за 6 мача в права колонка.В град Кърджали местен взе най-голямата печалба от Спортмакс в последните 3 дни - 3350 лева с прогноза за Краен изход. В четвъртък старозагорчанин добави към бюджета си 2502 лева за Секунда на 1-ви гол. Залог от 40 лева на Точен резултат осигури на столичанин 2502 лева.З Гълъбово замина сумата от 1400 лева от Надбягвания с коне в сряда след предвиждане за 1-2, а в четвъртък трима софиянци прибраха 1017 лева, 1125 лева и 1311 лева за 1-3.Русенец грабна общо 3390 лева от Гонки в четвъртък, а друг добави 2250 лева със същото предвиждане. Едва 2 лева залог за 1-3 донесоха на столичанин сумата от 1000 лева.  ", "date": "2020.01.17", "title": "Ливърпул ще победи Манчестър Юнайтед в дербито на Англия, според „Еврофутбол“"}
{"url": "http://www.cross.bg/izborniya-protzes-zarkov-1622952.html", "text": "/КРОСС/ Дискусията, организирана от президента, е точно навреме. Проблемите на изборния ни процес са известни, но не се решават и една от причините е, че темата се отваря винаги в навечерието на избори. Огромният брой недействителни бюлетини и нередностите, констатирани в последните два избора миналата година, затвърждават необходимостта от въвеждането на машинно гласуване\". Това заяви зам.-председателят на ПГ на „БСП за България\" Крум Зарков  по време на срещата с президента Румен Радев за проблемите в изборния процес.  Зарков засегна и проблема с избирателните списъци: „Очевидно списъците, изготвяни сега, са неадекватни. Това се вижда преди всеки избор, когато списъкът, изготвен от ГРАО, се разминава с около милион души с данните на НСИ за живеещите в България. Необходимо е публичният регистър най-накрая да бъде създаден и той да служи за основа за изготвянето на реалистични избирателни списъци\". По думите му смисълът от цялата дискусия и налагащите се промени е да се възстанови доверието на гражданите в изборния процес и по този начин да се стимулира тяхното участие.", "date": "2020.01.17", "title": "Крум Зарков: Сега е времето да гарантираме машинното гласуване"}
{"url": "http://www.cross.bg/pernik-tazi-stantziya-1622954.html", "text": "/КРОСС/ Кметът на община Перник Станислав Владимиров е изпратил писмо до министъра на околната среда и водите за поставяне на още една станция за измерване на качеството на въздуха в Перник, предаде БНР.Желанието на общината е тя да бъде поставена в близост до индустриалната зона, където освен предприятия има жилищни квартали с училища и детски градини. Това ще даде една по-точна и пълна картина за състоянието на атмосферния въздух и в тази част на града.За същото настоява отдавна и местното екосдружение „Дишай Перник\", според което  местоположението на сегашната измервателна станция не е подходящо. Позицията на сдружението е, че са необходими още две станции, в чийто обхват да попадат ТЕЦ „Република\" и „Стомана индъстри\".По думите на кмета Станислав Владимиров, въпреки скромните средства, с които общината разполага, в проекта за бюджет за тази година е заложено поставянето на филтри в част от домакинствата, които се отопляват с твърдо гориво.В Перник, който е на воден режим от края на миналата година, по-рано тази седмица бяха регистрирани завишени нива на серен диоксид. ", "date": "2020.01.17", "title": "Кметът на Перник поиска още една станция за контрол на въздуха "}
{"url": "http://www.cross.bg/kurdzhali-zhilishteto-raiionna-1622963.html", "text": "/КРОСС/ Районна прокуратура - Кърджали е образувала досъдебно производство за това, че в периода от 11 до 16 януари 2020 г., в гр. Кърджали, е извършена кражба на парична сума в размер на 400 000 лева, от апартамент в жилищна кооперация.В хода на разследването е установено, че собствениците на жилището са отсъствали от дома си няколко дни, като преди заминаването си те заключили входната врата. При завръщането им в апартамента са установили кражбата на парите. От жилището не липсват други вещи или документи.От разследващ  полицай при ОД на МВР - Кърджали,  под ръководството и надзора на прокурор при Районна прокуратура - Кърджали, се извършват множество активни първоначални процесуално-следствени действия, с оглед разкриване извършителя на престъплението. Работи се по всички версии.", "date": "2020.01.17", "title": "Откраднаха 400 000 лв. от апартамент в Кърджали"}
{"url": "http://www.cross.bg/krasimir-london-vecherta-1622956.html", "text": "/КРОСС/ Криминално проявен българин е един от заподозрените за убийството на 60-годишен сънародник в Лондон, съобщиха от МВР. Въпросният мъж вече е задържан от британските власти, уточнява. Тялото на Красимир Къртиков е открито в дома му в британската столица на 13 януари, като според местната полиция убийството е извършено предишния ден. Медии уточняват, че домът му се е намирал на улица \"Уайтхорс\" в Кройдън. По трупа са откирти следи от насилие, а след аутопсията като причина за съмъртта се посочват \"множество наранявания\". Не се уточнява с какво са нанесени те.По линия на международния обмен полицията у нас е установила, че заподозреният имал множество криминални прояви за кражби и наркотици, срещу него е имало 19 заявителски материала. Информацията за него е била поискана от водещия разследването във Великобритания, уточниха от МВР, откъдето подчертаха, че посолството ни в Лондон и българските власти сътрудничат активно на разследването.Полицията веднага е започнала разследване и в четвъртък вечерта е задържан 44-годишен мъж.\"Разследването се движи бързо, но бихме искали да разговаряме с всеки, който е виждал Красимир след 16 часа в събота (11 януари)\", призова детектив Хелън Ранс, която ръководи разследването по случая.\"Също така бихме искали да призовем всеки, който е бил в района на улицата, да се замисли дали е чул или забелязал нещо необичайно събота вечерта или през нощта в неделя. Близките на Красимир са съкрушени, но ние имаме задачата да разберем какво точно се е случило през онази нощ и да приведем виновниците под съдебна отговорност\", допълни тя. ", "date": "2020.01.17", "title": "Друг българин убил Красимир Къртиков в Лондон "}
{"url": "http://www.cross.bg/grama-grazhdanin-politziya-1622951.html", "text": "/КРОСС/  Случаят се разследва под ръководството на Окръжна прокуратура-КюстендилСнощи в 23 часа на пункта пристигнал за влизане в България лек автомобил „Ауди\" с водач 29-годишен гражданин на Северна Македония. По искане на служители на Гранична полиция е извършена съвместна митническа проверка, при която в предния ляв калник е открит пакет с 260 грама бяло прахообразно вещество.  При полевия наркотест веществото e реагирало на метамфетамин и амфетамин. Уведомена е окръжната прокуратура. Северномакедонският гражданин е задържан в помещение за временно настаняване на задържани лица на ГКПП Гюешево.В Регионална дирекция „Гранична полиция\" - Кюстендил е образувано досъдебно производство.  Наркотичното вещество и превозното средство също са задържани. Работата по случая продължава. ", "date": "2020.01.17", "title": "Гранични полицаи задържаха 260 грама наркотици на ГКПП Гюешево"}
{"url": "http://www.cross.bg/mishystin-premier-slyzhba-1622957.html", "text": "/КРОСС/ Михаил Мишустин никога не е имал политически амбиции като бюрократ от кариерата и името му не се споменаваше като топ кандидат за следващ премиер на Русия. Но 53-годишният Мишустин, дългогодишният шеф на руската данъчна служба, бе предложен за поста от президента Владимир Путин, а долната камара на руския парламент - Държавната дума, бързо го назначи, пишат от Асошиейтед Прес, цитирани от БТА.Като бюрократ от кариерата, който през последните 10 години отговаряше за данъците на Русия, Мишустин винаги се е държал дискретно и настрани от политиката. Той не принадлежи към никоя партия, а в редките си интервюта предпочита да говори за иновации в данъчната администрация. Мишустин е хвален за модернизирането на закостенялата система на руската данъчна администрация и повишаването на събираемостта на данъците. Правителствени служители и бизнесмени го описват като професионалист и ефективен мениджър, който добре разбира икономиката, което го прави добър избор за кабинета в момент, когато икономиката на Русия е отслабена.\"Главните задачи на новия премиер ще произтичат от необходимостта за модернизиране на икономиката. Мишустин има репутацията на човек, който притежава необходимия за целта опит\" написа във Фейсбук политическият анализатор Абас Галямов.Липсата на политически амбиции и на какъвто и да било политически опит подсказва, че Мишустин вероятно старателно ще изпълнява желанията на Кремъл като глава на кабинета, което според някои коментатори е особено важно в \"преходния период\" на конституционни реформи, предложени от Путин.Мишустин, който има диплома по информационни технологии, е бил държавен служител през последните две десетилетия. Кариерата му започва през 1998 г., когато става заместник-директор на данъчната служба.Въпреки че не е активен в политиката, той е имал досег или дори се е сближавал с политици като играч в аматьорската Нощна хокейна лига, в която играе и Путин. Мишустин е и член на борда на хокейния клуб ЦСКА Москва. През 2010 г., след две години в частна инвестиционна фирма, Мишустин се връща в данъчна служба, този път като шеф и лично подбран от Путин, който тогава е премиер. След като печели близо 2,6 млн долара през 2009 г., той е третият най-богат руски държавен служител в онзи момент.През годините Мишустин \"изгради из основи модерна данъчна служба, използваща модерна технология и цифрова икономика\", заяви Вячеслав Володин, председателят на долната камара на руския парламент.Под ръководството на Мишустин данъчната служба откри два огромни центъра за данни, които събират фактурите от фирми и касовата информация от търговците на дребно, осигурявайки по-добър контрол на паричните потоци. Мишустин въведе и разнообразни онлайн услуги, за да улесни плащането на данъци в опит да повиши събираемостта.През ноември той с гордост докладва, че обемът на събраните данъци се е увеличил 1,4 пъти от 2014 г. Делът на данъчните приходи в БВП на страната също е нараснал с 4 процентни пункта, а събираемостта на ДДС - с 64 процента.Репутацията на Мишустин поражда надежди, че като премиер той ще успее да съживи стагниращата икономика на страната, нещо което предизвиква силното разочарование на руските граждани през последните години. ", "date": "2020.01.17", "title": "Новият руски премиер: бюрократ от кариерата без политически амбиции"}
{"url": "http://www.cross.bg/resyrsi-dyrankev-godina-1622975.html", "text": "/КРОСС/ Създаването на едно свръхведомство с 1 милиард лева няма да реши проблемите във водния сектор .Това каза пред БНР икономистът проф. Боян Дуранкев в коментар на инициативата на правителството за създаване на национален ВиК холдинг.\"Когато 30 години оставиш всичко на самотек и го даваш в ръцете на концесионери или на някой друг, който просто да оправдава някакви разходи, се озоваваме в 2020-а година в България, където проблемът с водата и въздуха, както и с трудовите ресурси, в момента се оказва неуправляем\", добави той.\"Водопроводната ни мрежа много малко е разширена след 90-а година. Другото - язовирите, които са почти 500 в България в момента, в огромната им част са построени до 90-а година. Те са остарели и изискват реновиране и поддръжка\", каза още икономистът.Проф. Дуранкев обясни в предаването \"Хоризонт за вас\", че над 20 европейски държави правят ежегодни, както и 5- или 20-годишни баланси на обществените и природните ресурси, които трябва да се управляват по-добре.\"Природните ресурси са обществена собственост и тя не подлежи на приватизиране\", категоричен беше той и посочи, че България трябва да започне да прави баланси на водите и горите.Според него държавата трябва да се върне в управлението на тези ресурси. ", "date": "2020.01.17", "title": "Проф. Дуранкев: Свръхведомство с 1 млрд. лв. няма да реши проблемите във водния сектор "}
{"url": "http://www.cross.bg/razgrad-nasilie-roditelite-1622966.html", "text": "/КРОСС/ 16-годишен младеж е тормозил системно родителите си, съобщиха от ОД на МВР в Разград. Те са подали сигнал в неправителствена организация в града, която работи с жертви на домашно насилие.Оттам за случая са уведомили и местното Районно управление. През последния месец момчето е нанесло побой над родителите си, тормозил ги е и психически.Тъй като е непълнолетен с него в момента работят специалисти и психолози от Консултативния център по проблемите на домашното насилие в Разград.Образувано е досъдебно производство за причиняване на телесна повреда в условията на домашно насилие. Случаят е предаден на Районната прокуратура в Разград. ", "date": "2020.01.17", "title": "16-годишен пребил родителите си в Разград "}
{"url": "http://www.cross.bg/selena-rare-izlizaneto-1622936.html", "text": "/КРОСС/ Популярната певица Селена Гомес татуира заглавието на новия си албум \"Rare\" на задната част на врата си, пише Контактмюзик.С новата си татуировка изпълнителката приветства излизането на тавата, която беше представена на феновете на 10 януари.Двадесет и седем годишната изпълнителка писала нови неща за \"Rare\" до последната минута.В края на краищата посрещнала излизането на албума с истинско облекчение. Поради тази причина държала да има \"физически знак\" върху себе си и след неговата реализация. ", "date": "2020.01.17", "title": "Селена Гомес с нова секси татуировка"}
{"url": "http://www.cross.bg/libiya-konte-konferentziya-1622939.html", "text": "/КРОСС/ Италианският премиер заяви, че не изключва възможността войски на ЕС да бъдат изпратени в Либия за поддържане на мира в тази африканска страна след прекратяване на военните действия между страните в конфликта.Италианският премиер Джузепе Конте и ръководителят на либийското Правителство на националното споразумение Файез СарджКонте посети Алжир в четвъртък, където се срещна с президента на републиката Тебун, съобщи РИА новости.\"Това е една от възможностите, които ще разгледаме. Но трябва да сравним нашите позиции и да се опитаме да насочим ситуацията към мирно решение\", каза премиерът пред италианските репортери, говорейки за дневния ред на предстоящата конференция за уреждане на конфликта в Либия, която ще се проведе в Берлин на 19 януари.Конте отбеляза, че след прекратяването на военните действия между враждуващите страни може да се говори за изпращане на войски на ЕС в Либия. \"Когато военният вариант бъде отложен, работата по изпращането на контингент за посредничество и мир в Либия ще бъде възможен вариант. И вече можем да кажем, че сме отворени за това\", заяви Конте.Конте също нарече \"отличен сигнал\" информация за готовността на командира на Либийската национална армия (LNA) Халифа Хафтар да участва в Берлинската конференция. В тази връзка той подчерта, че е необходимо да се обсъди бъдещето на Либия с участието на представители на тази страна.Германия във вторник официално обяви провеждането на конференция за Либия на 19 януари в Берлин, на нея са поканени представители на Русия, САЩ, Турция, Египет, ЕС, ООН и други страни. Премиерът на правителството на Националното споразумение (PNS) Файез Сарадж и ръководителят на LNA, маршал Хафтар, обявиха, че ще присъстват на конференцията./ ", "date": "2020.01.17", "title": "ЕС може да изпрати войски в Либия"}
{"url": "http://www.cross.bg/zapochne-vreme-bulgarsko-1622940.html", "text": "/КРОСС/ Григор Димитров ще започне участието си на Откритото първенство на Австралия още в първия ден, който е понеделник 20 януари.Родният тенисист се изправя срещу световния №51 Хуан Игнасио Лондеро, като мачът им ще е трети на корто №3 \"Мелбърн Арена\".Първият двубой е между Матео Беретини (Италия) и Андрю Харис (Австралия), като ще започне в 2 часа през нощта българско време.След него има мач от дамската програма между \"датската принцеса\" Каролин Возняцки и американката Кристи Ан.Това означава, че Гришо няма как да започне преди 5:30 българско време.Новата работна седмица за любителите на тениса у нас ще започне с нови емоции около Григор и участието му на традиционно силния за него Australian Open.Ако родният тенисист успее да преодолее Лондеро, ще се изправи срещу победителя от мача между Леонардо Майер (Аржентина) и Томи Пол (САЩ). ", "date": "2020.01.17", "title": "Гришо открива новата седмица с първия си мач в Мелбърн"}
{"url": "http://www.cross.bg/tiktok-facebook-godina-1622941.html", "text": "/КРОСС/ През 2019 г. на сцената на социалните мрежи изгря и китайската TikTok. Приложението за споделяне на кратки видеоклипове предизвика огромен интерес не само между потребителите, но и сред институциите.Въпреки критиките от тях, особено в САЩ, TikTok продължи да печели потребители. При това много. Според данни на Sensor Tower, TikTok е второто най-теглено приложение за 2019 година. При това изпреварва Messenger и Facebook. TikTok отстъпва единствено на WhatsApp, което запазва лидерството си с над 850 млн. тегления, предимно в Индия.TikTok е и единственото приложение, което не е собственост на Facebook, в Топ 5, защото на пето място е Instagram. Китайската апликация е изтеглена общо над 1.5 млрд. пъти, като над 700 млн. от тях са през 2019 година. TikTok се радва и на най-голяма популярност в Apple App Store.На шесто място в класацията е Likee, следвано от SHAREit, YouTube, Snapchat и Netflix. Twitter също е в класацията, но на доста места назад, с малко над 100 млн. изтегляния. ", "date": "2020.01.17", "title": "TikTok е по-теглен от Messenger и Facebook през 2019 година"}
{"url": "http://www.cross.bg/myasto-gradove-zhivot-1622938.html", "text": "/КРОСС/ София е на 297-мо място сред 440 града в света по най-скъпи разходи за живот. Морската ни столица Варна е на 333 място, Пловдив - на 339, а Бургас - на 358-мо място.Това показва статистическият индекс „Numbeо\", който публикува класация на най-скъпите градове в света. Както е посочено на уебсайта на услугата, „индексът на разходите за живот\" се изчислява на базата на цени в магазини и ресторанти, транспортни тарифи, сметки за комунални услуги и покупателната способност на местното население.В сравнение с нашата столица няколко други балкански града са малко под нея в класацията. Например, Букурещ (Румъния) е на 304 място, Белград (Сърбия) - на 308, Тирана (Албания) - на 314, следвана от Сараево (БиХ) на 315.Тази година Цюрих е лидер в индекса на разходите за живот.Всички места в челната петорка са разпределени между швейцарски градове. Цюрих е следван от Базел, Лозана, Женева и Берн.В челната десятка също влизат Ставангер, Осло и Трондхайм (всички в Норвегия), Рейкявик (Исландия) и Берген (Норвегия).На последните места са Какрачи и Исламабад (Пакистан) и три малко известни индийски градове. ", "date": "2020.01.17", "title": "София е 297-ма в класацията за най-скъпи градове в света"}
{"url": "http://www.cross.bg/stoiinost-evro-iznos-1622943.html", "text": "/КРОСС/ Народното събрание утвърди Доклад на Междуведомствената комисия за експортен контрол и неразпространение на оръжията за масово унищожение към министъра на икономиката за 2018 г. Целта на доклада е да представи подробна информация, свързана с политиката на България в областта на експортния контрол на продукти, свързани с отбраната (ПСО) и на изделията и технологиите с двойна употреба(ИТДУ).В доклада се посочва, че по първото основно направление, продукти, свързани с отбраната (ПСО), през 2018 г. Междуведомствената комисия е издала общо 887 разрешения. Общата стойност на издадените разрешения е за 1, 44 млрд. евро, като най-голяма част от осъществения износ е за Саудитска Арабия, Индия, Афганистан, САЩ Турция и Алжир.През 2018 г. е реализиран износ и трансфер на ПСО от територията на Република България на обща стойност 766 млн. евро, сочат данните от доклада. Издадени са 363 разрешения/удостоверения за внос и трансфер за територията на страната на ПСО на обща стойност 412 млн. евро от Сърбия, Германия и САЩ. Общата стойност на реализирания внос и трансфер на територията на страната е 177 млн.евро, като най-голяма част от осъществения внос и трансфер е от Сърбия, Румъния и Словакия, отчитат от Междуведомствената комисия.По второто основно направление, изделия и технологии с двойна употреба, се посочва, че министърът на икономиката е издал 8 удостоверения за регистрация на износ и трансфер на изделия и технологии с двойна употреба и едно удостоверение за право за извършване на брокерска дейност с тях, за което се поддържа публичен регистър.През 2018 г. в рамките на тази група изделия е реализиран износ и трансфер на обща стойност над 7,3 млн. евро, се посочва в доклада, като в тази стойност е включен осъществения износ и по издадени от 2017 г. разрешения за износ в това направление.През 2018 г. са издадени 27 индивидуални разрешения за износ на обща стойност 23,8 млн.евро, като по 12 от тях няма реализиран износ. Общата стойност на реализирания износ по индивидуални разрешения е над 6,4 млн. евро. През 2018 г. е издадено и едно разрешение за изграждане на сондаж в икономическа зона на България в Черно море, сочат данните на Междуведомствената комисия. Оттам отчитат, че през изминалата година е издадено едно индивидуално разрешение за трансфер на изделия и технологии с двойна употреба на стойност 1 млн. евро. Стойността на реализирания трансфер на изделия и технологии с двойна употреба е близо 900 хил. евро. В доклада се посочва, че са издадени 72 удостоверения за внос на изделия и технологии с двойна употреба на стойност близо 75 млн. евро, като общата стойност на реализирания внос е над 112 млн. евро (в т.ч. и по 6 удостоверения за внос, издадени през 2017 г.)  ", "date": "2020.01.17", "title": "НС утвърди доклад за вноса и износа на оръжие"}
{"url": "http://www.cross.bg/gosyuan-folksvagen-haii-tek-1622942.html", "text": "/КРОСС/ Фолксваген (Volkswagen) ще придобие 20 процента от китайски производител на електрически батерии Госюан хай-тек (Guoxuan High-tech), предаде Ройтерс, позовавайки се на два източника.Споразумението ще бъде сключено на фона на обявената от германския автомобилостроител цел да продава годишно в Китай по 1,5 милиона електромобила повече до 2025 година.В момента пазарната оценка на Госюан хай-тек е около 2,8 милиарда долара, което означава, че участието на Фолксваген струва около 560 милиона долара. Автомобилната компания обаче планира да извърши операцията посредством частно вложение, което чувствително ще понижи цената.След съобщението акциите на Госюан поскъпнаха с 10 процента, достигайки най-висока стойност от март 2019 година. ", "date": "2020.01.17", "title": "Фолксваген купува 20% от китайски производител на електрически батерии "}
{"url": "http://www.cross.bg/kralski-turg-viktoriya-1622934.html", "text": "/КРОСС/ Долно бельо под формата на огромни памучни кюлоти, дълги копринени чорапи, боти, елече и пола на кралица Виктория отиват на търг, пише в. \"Дейли мейл\".Ценните кралски лотове могат да бъдат продадени за над 13 хиляди британски лири.Аукционът се организира следващия вторник от \"Хенсънс окшъниърс\" в град Етуол, графство Дарбишър. Кралските вещи принадлежат на 63-годишния електроинженер Родерик Уилямс , който след дълги колебания решил да ги предложи на търг. Колекцията представлява една почти пълна премяна на кралицата - от бельото до обувките.Същата аукционна къща успя да продаде през 2008 година кюлоти на кралица Виктория за 4500 лири, риза за спане за 3800 и нощница за 5200 паунда.Ценната колекция с кралски одежди електроинженерът Уилямс наследил от пра-пра дядо си Александър Ламонт Хендерсън. Той бил кралски фотограф до смъртта на Нейно Величество през 1901 година.Фотографът получил одеждите от прислужниците на кралицата като бартер срещу портрети и снимки, които им направил навремето. ", "date": "2020.01.17", "title": "Бельо и чорапи на кралица Виктория отиват на търг "}
{"url": "http://www.cross.bg/zaplata-rabotna-minimalnata-1622937.html", "text": "/КРОСС/ На 14 януари 2020 г. в Страсбург на специален брифинг отговорни представители на Европейската комисия съобщават, че слагат началото на обсъждане на проблема за установяване на минимална работна заплата в Европейския съюз. При избирането на председателя на ЕК, г-жа Урсула фон дер Лайен обещава пред Европейския парламент, че ще положи усилия да се търсят способи за осъществяването на идеята за механизъм, който да предвижда общ порядък за определяне на минимална работна заплата.В организирания преди европейските избори дебат Франс Тимерманс, понастоящем един от заместник-председателите на ЕК, предложи във всяка страна-членка минималната работна заплата да бъде 60% от средната за съответната страна. Преди това, на 1 март 2019 г. в своето слово за обновяване на ЕС Еманюел Макрон сподели идеята за въвеждане на минимална заплата, съобразена с икономическите условия на всяка страна. Тогава в много от коментарите, казаното от Макрон беше цитирано неточно, като се пропускаше пояснението минималната заплата да се съобразява с условията на всяка страна.В някои от коментарите от 14 и 15 януари важният за хората въпрос за минималната заплата в ЕС, се представя недостатъчно ясно.Често необходимостта от общи принципи се подменя с обяснението, че минимална заплата, определена от ЕС е необходима, за да се спасят работещите в някои страни от експлоатация чрез ниско заплащане. Някои наричат това социален дъмпинг. Това е неуместно и неточно определение. У нас и преди то се споменаваше и беше приписвано на Макрон, въпреки че както отбелязахме той винаги е уточнявал, че минималната работна заплата трябва да е свързана с условията на всяка страна.Все пак този път е по-трудно да се изопачава и представя невярно въпроса за минималната работна заплата, защото беше направено уточнение от Валдис Домбровскис, че този въпрос е в прерогативите на националните законодателства. ЕС може само да предлага, за тяхно улеснение, някакъв инструментариум за определяне от всяка страна на минималната заплата, но не да налага номинално определена сума, задължителна за всички страни. В икономически план това би било глупост.Известно е, че в традиционно подредените и дисциплинирани скандинавски страни -Швеция, Дания, Финландия не се определя минимална заплата. Но за сметка на това има силни синдикати и отговорни работодатели, които ежегодно договарят заплащането и то е едно от най-добрите. Няма минимална заплата и в Австрия, Малта и Кипър. В скандинавските страни действащият ред за колективно договаряне се защитава от всички участници в този процес и няма никаква причина, някои да настоява при тях да се въвежда минимална заплата. Ние, обаче се нуждаем от възможни европейски препоръки за определяне на минималната заплата.Внимателният анализ на коментарите и в настоящият момент и преди инициативата на ЕК, показва и една друга, не особено полезна тенденция. Вижда се желание да се противопоставят интересите на източноевропейските страни на тези от еврозоната.След споменатия в началото брифинг от 14 януари отново се появиха коментари, че източноевропейските страни нямат интерес дори към някакви общи принципи, които да се прилагат от всяка страна, защото те имали изгода от ниски разходи за работна заплата, за да са конкурентни. Това са некоректни и подвеждащи твърдения, които могат да създадат напрежение и трудности при решаване на други важни за общността въпроси.Съществуват достатъчно много ясни причини, които определят сериозните различия в разходите за работна заплата на всяка страна. Ето защо е неподходящо въпросът за минималната работна заплата да се обобщава с думите „нужна ни е социална конвергенция\". На всички е ясно, че ни е нужна конвергенция във всички сфери и преди всичко в доходите. За съжаление това не може да се постигне с приемане на Регламенти, Директиви и Решения на европейския съд. За да се сближим на всички нива, което би дало нов импулс на европейския проект, е наложително да се преосмисли начина, по който се организира и управлява ЕС. Това разбира се включва и въпроса за минималната работна заплата, но преди него има други и много по-трудни въпроси, от чието решаване зависят и доходите. Ще изброим някои от тези въпроси без претенция за изчерпателност:1. Как да се действа срещу настъпателната и агресивна конкуренция на Китай и на САЩ по всички икономически дейности;2. Как да се организира европейската цифрова икономика и своевременното внедряване на новости - нещо, което е многократно по-трудно при съюз от 27 национални държави и то съюз прегърнал либералната демокрация на фона на държавния капитализъм на Китай и егоистичния капитализъм на Доналд Тръмп;3. Как да усъвършенстваме прилаганите до сега инструменти за централизиране и разпределение на средства в рамките на ЕС. Не са ли остарели стереотипите прилагани до сега чрез т.н. европейски програми, хвърлящи огромни пари в сфери, които не водят до наваксване на изоставането на ЕС в сравнение с конкурентите му;Защо не се довършват разговорите за бъдещето на ЕС, които започнаха при Жан-Клод Юнкер. Ако внимателно прочетем казаното от Макрон от 1 март 2019 и словата на г-жа Анегрет Крамп-Каренбауер със заглавие „Да направим ЕС такъв какъвто трябва\" - публикация от 10 март 2019 г. ще се убедим, че отсъства общо разбиране по много важни въпроси. Едва след като това се направи, можем да говорим за социалната кохезия.Сигурно е добре да се спазват обещанията и вероятно затова едно от първите действия на новата ЕК е посветено на по-лесния проблем за възможните правила за формиране на минималната работна заплата в рамките на ЕС. Това може да се осъществи като се организират обсъждания в отделните страни, в които да участват европейските експерти от Брюксел и някои комисари. Ще бъде грешка, ако прибързано се предлагат решения, от които някои страни нямат потребност, а за други - това е много значимо. За нас, например, предложението на Франс Тимерманс за минимална заплата равна на 60 процента от средната за страната, би свършило много добра работа при ежегодните обсъждания на основните икономически параметри. /БГНЕС ", "date": "2020.01.17", "title": "Проф. Христина Вучева: Европейската минимална заплата е стъпка за сближаване в ЕС"}
{"url": "http://www.cross.bg/otgovornost-dimov-neno-1622933.html", "text": "", "date": "2020.01.17", "title": "Безпричинният арест като жертвоприношение по български "}
{"url": "http://www.cross.bg/geshev-prokyror-informatziya-1622932.html", "text": "", "date": "2020.01.17", "title": "Гешев работил 7 години за едва 20 прокурорски акта "}
{"url": "http://www.cross.bg/neno-dimov-voda-1622935.html", "text": "/КРОСС/ Специализираната прокуратурата публикува нови доказателства за разследването в Перник и други селища в региона. Вчера Апелативният специализиран наказателен съд потвърди определената от първата съдебна инстанция най-тежка мярка за неотклонение „Задържане под стража\" взета по отношение на Нено Димов.На 15 и 16 януари Специализираната прокуратура представи нови доказателства по делото, като от тях категорично се установява , че министърът на околната среда и водите Нено Димов не е положил достатъчно грижи за управлението и стопанисването на водния ресурс на язовир „Студена\", с което допринесъл за недостиг на вода за питейни и битови нужди за населението на гр. Перник.От материалите по делото е видно, че Нено Димов - в качеството си на министър на околната среда и водите, е бил надлежно и редовно информиран за актуалното и прогнозно състояние на водния обем в язовира. Въпреки резкия спад на притока и бързото намаляване на водното количество в язовира, същият е разрешавал разходване на вода за промишлени нужди в поисканите от предприятията обеми, макар те да са разполагали и с други водоизточници. По този начин Нено Димов не спазил нормативното изискване за преимуществено подаване на вода от язовир „Студена\" за питейни и битови нужди на населението в региона.Сред публикуваните от прокуратурата документи са разпитите на зам.-министър Красимир Живков (), на зам.-министър Атанаска Николова () и на служителката в дирекция \"Управление на водите\" Мая Дряновска ().Специализираната прокуратура продължава детайлната проверка на дейността на всички длъжностни лица от държавната и общинската администрация, които имат отношение към управлението и ползването на вода от язовир „Студена\". ", "date": "2020.01.17", "title": "Прокуратурата: Нено Димов е бил информиран за състоянието на язовир „Студена“ "}
{"url": "http://www.cross.bg/ostavkata-prezidenta-premierut-1622927.html", "text": "/КРОСС/ Премиерът на Украйна Алексей Гончарук , че е подал оставката си и я е предал на президента Владимир Зеленски, за да бъде внесена във Върховната рада.\"Приех длъжността, за да изпълнявам програмата на президента. За мен той е пример за откритост и благоприличие. За да отхвърля всякакви съмнения относно нашето взаимно уважение и доверието си към него, му предадох оставката си, за да я внесе в парламента\", написа Гончарук на страницата си във Фейсбук.", "date": "2020.01.17", "title": " Премиерът на Украйна подаде оставка "}
{"url": "http://www.cross.bg/martinov-sydzhyk-prodanov-1622925.html", "text": "/КРОСС/ Специализираният съд ще заседава на 17 януари по делото срещу бившия депутат от ГЕРБ Живко Мартинов, около когото избухна скандалът „Суджукгейт\", предаде БГНЕС.Мартинов е обвинен за изнудване на добрички бизнесмен, с цел да набави за себе си облага от 4 тона суров суджук, 30 кг филе „Елена\" и 30 кг телешка пастърма. Процесът тръгна в края на месец февруари 2019 г.През 2012-2013 г. Мартинов бил Общински представител на политическа партия ГЕРБ за Добрич и се ползвал с голямо влияние в града. Според прокуратурата през януари 2012 г. той се срещнал с местния бизнесмен Антон Проданов, който развивал частна търговска дейност, т.ч. в сферата на производството и търговията с месо и месни продукти. Двамата се познавали добре и Мартинов директно поискал да му приготви и достави един тон суров суджук от различни видове месо, в т.ч. еленско. Изрично заявил и намерението си да не го заплаща, изтъквайки общественото си положение и влияние, но и отправяйки му заплахи. Обяснил, че количеството е голямо, защото ще го носи на премиера Борисов и на други „високи хора\" от ГЕРБ. Заявил, че ако поръчката за суровия суджук не се изпълни, ще съсипе Проданов, защото вече бил вкаран в списъка на лицата с фирми, които трябва да дават. Мартинов уверил, че нямало нищо по-лесно от това да изпрати данъчните да му разбият бизнеса, и че когато реши, може да го вкара и в ареста, припомнят от прокуратурата.Проданов знаел, че Мартинов са ползва с голямо влияние в града и не подложил на съмнение възможностите му да изпълни заканите си, още повече, че били отправени в присъствието на други две лица. По това време срещу бизнесмена се водели две досъдебни производства, едното от които за данъчни престъпления. Затова решил да купи с лични средства необходимите продукти за приготвянето на суджука в поисканото от Мартинов съотношение - 60 % телешки шол, 20 % свински бут, 10 % еленско месо, 9% хранителни добавки и 1% подправки. Готовият суджук Проданов доставил лично в офиса на Мартинов в центъра на Добрич с микробус на свой познат.Двадесет дни след този случай, в началото февруари 2012 г., искането за тон суров суджук - безплатен и приготвен по същия начин, се повторило.Опитът на Проданов да се противопостави бил париран със заплахи. Той отново бил принуден да достави на Мартинов още един тон суджук, суровините за чието производство осигурил пак с лични средства.Същото искане Мартинов направил още два пъти. През март 2012 г. към „поръчката\" на тон суров суджук били добавени 30 кг филе „Елена\" и 30 кг телешка пастърма. За да мотивира Проданов, Мартинов отново напомнил: „Нали знаеш, че ми струваш един телефон да те вкарам в ареста. Ще трябва да даваш, докато реша аз. Иначе си пътник\". В резултат на упражнената принуда бизнесменът отново финансирал купуването, производството и доставката на поисканото количество. През януари на 2013 г., след поредната „поръчка\" на тон суджук „за премиера Борисов\", Проданов се възпротивил рязко. Но пак бил принуден да приеме: „Нали си знаеш урока. Иначе мачът е свирен за тебе. Гледай да не стане грешка със суджука, защото ако не му хареса, си свършил\".Според заключението на назначената оценителна експертиза на Проданов са нанесени „значителни имуществени вреди\" на обща стойност 36 168,20 лв. (за суровините, производството и доставката на 4 тона суров суджук и по 30 кг филе „Елена\" и телешка пастърма). ", "date": "2020.01.17", "title": "Спецсъдът ще заседава по делото „Суджукгейт” "}
{"url": "http://www.cross.bg/zhivota-skorseze-niro-1622924.html", "text": "/КРОСС/ Робърт Де Ниро сподели пред сп. „Пийпъл\", че не може да си представи живота си без Мартин Скорсезе с когото са приятели повече от 40 години.76-годишният актьор е близък приятел със 77-годишния режисьор повече от 40 години и каза, че връзката им трае през целия му живот.Актьорът сподели: 'Смятам, че съм голям късметлия, че имам толкова дълги отношения с него. Не мога да си представя живота си без него''. Двамата са работили заедно върху девет филма, а плод на сътрудничеството им е „Ирландецът\", в която участват и Ал Пачино и Джо Пеши. Филмът има десет номинации за „Оскар\" и взе четири награди на гилдията на екранните актьори.А Де Ниро казва, че работата по филма на Netflix е била „специална\" за всички участващи, тъй като Скорсезе е „много чувствителен\" към звездите, които привлича в своите проекти.Звездата от „Шофьор на такси\" заяви, че: „Правенето на този филм беше толкова специално за всички нас, независимо какво се е случваше. Добрият прием на филма беше черешката на тортата\".''Марти е много чувствителен към хората и актьорите. Той се вслушва в това, което му казват актьорите и го използва. Той е наясно и добре информиран за нещата и обича да чете много. Режисьорите трябва да бъдат „очукани\" от живота\", а Скорсезе наистина е страхотен''.Междувременно Робърт също има близки връзки със своята колега Ал Пачино, който наскоро каза, че двамата са си „помагали взаимно\" през целия си живот, след като за първи път са се сприятелили през 1968 година. ", "date": "2020.01.17", "title": "Робърт де Ниро: Не си представям живота без Скорсезе "}
{"url": "http://www.cross.bg/zaplata-rabotna-vitanov-1622944.html", "text": "/КРОСС/ \"От групата на социалистите смятаме, че минималната работна заплата трябва да бъде 60% от средната работна заплата за всяка една държава членка на ЕС. С минимална работна заплата 610 лв.  над 1 милион български граждани са до прага на бедност.\" - каза Петър Витанов, ръководител на Делегацията на българските социалисти в ЕП,  пред Нова телевизия. Според изчисленията, ако минималната работна заплата стане 60% от средната работна заплата, то в България тя ще се увеличи със 150 лв. и ще нарасне до 760 лв.\"За представителите на нашата група това е защита за работника и възможност за по-добър живот на българите. Как си представяте една майка да отгледа едно или повече деца със заплата от 610 лв.?\" - продължи евродепутатът на левицата.Той отбеляза, че с въвеждането на този механизъм за европейските работници, сивият сектор ще се свие, особено в България, където с изплащането на минималната работна заплата има практика и за допълнително даване на пари на ръка.\"Механизмите могат да бъдат различни, като именно тези дискусии са подети под натиска на групата на социалистите, защото Европа се базира на три принципа - благоденствие, справедливост, устойчивост. Европа все още има най-напредналите системи за социална сигурност, а това предложение е именно такова\", заяви Витанов.", "date": "2020.01.17", "title": "Петър Витанов: Минималната работна заплата трябва да се увеличи със 150 лв."}
{"url": "http://www.cross.bg/varshava-armiya-polsha-1622928.html", "text": "/КРОСС/ Руското Министерство на отбраната публикува разсекретени материали по случай 75-годишнината от освобождението на Варшава от силите на Нацистка Германия, предава РИА Новости, цитирана от Агенция Фокус.Руската медия твърди, че новият исторически раздел, който е бил разсекретен, се основава на уникални документи от фондовете на Централния архив на военния отдел. По-конкретно, той съдържа селекция от Варшавското въстание през септември 1944 г.\"За мощната германска отбрана, която Червената армия проби по време на освобождението на Варшава, говорят кадрите от фотоалбума на оперативното ръководство на 1-ви Белоруски фронт. Албумът съдържа уникални фотографии на пробива на отбраната, последствията от нападението и артилерийската подготовка\", съобщават от Министерството на отбраната.Разделът съдържа и документи за нацистките жестокости в Полша, но и за подривните дейности на части от полската съпротива (в частност на „Армия Крайова\") в тила на Червената армия в Полша, Беларус и Литва през 1944-1945 г.Министерството на отбраната отбелязва, че публикацията е насочена към защитата на историческата истина, противодействието на фалшификациите на историята и опитите за ревизия на резултатите от Втората световна война.Според разсекретените документи, най-малко 500 британци и американци са убити в лагера на смъртта в Треблинка, Полша по време на Втората световна война. „След мисия до лагера на смъртта в Треблинка, който е създаден през юли 1942 г. между Варшава и Белосток, кореспондентът на армейския вестник „За родината\" съобщава на началника на политическия отдел на 70-та армия, че заедно с евреи, цигани, поляци и други, в газовитете камери са убити поне 500 британци и американци\", се казва в документа.Документите също така сочат, че нацистките войски, отстъпвайки от Варшава през януари 1945 г., напълно унищожават няколко квартала на града, включително обекти от полското културно наследство.\"Варшава е разрушена. На улиците не е открита нито една непокътната къща, цели квартали са превърнати в руини. Няма нито един паметник. Културните ценности на града са унищожени и разграбени. Почти във всеки двор има гробове, труповете на измъчени поляци са разпръснати по улиците\", се казва в отчет пред Главната политическа дирекция на Съветската армия и флот. В него се споменава и за масови гробове в региона, в които са били заровени повече от 120 хил. поляци, убити от германците.Съветските войски заемат Варшава по време на настъпателната операция „Висла-Одер\" на 17 януари 1945 г. Това позволява на Червената армия значително да напредне към германската граница и изиграва важна роля в следвоенните отношения на СССР с Полша. След прогонването на германците огромна част от полската столица е в руини. Общо 84% от всички жилищни сгради са разрушени, материалните загуби са оценени на 2,5 млрд. долара.Според военните историци около 200 хил. съветски войници загиват в битките около Варшава. В памет на загиналите войници е създадено най-голямото военно гробище-мавзолей в столицата на Полша, където са погребани около 22 хил. войници от 1-ви Белоруски фронт на Червената армия. През 1950 г., на петата годишнина от капитулацията на Германия, е открит и мемориал. ", "date": "2020.01.17", "title": "Русия разсекрети документи от освобождаването на Варшава през ВСВ "}
{"url": "http://www.cross.bg/omyrtag-medalyonut-medalyon-1622930.html", "text": "", "date": "2020.01.17", "title": "ФБР разследва мистериозен златен медальон на хан Омуртаг "}
{"url": "http://www.cross.bg/mytymba-zhena-politzeiiskoto-1622926.html", "text": "/КРОСС/ Имамът Мохамед Мутумба открил, че съпругата му, с която живее от две седмици, всъщност е мъж. Мутумба срещнал Свабула Набукера в джамията в Уганда, където той се молел и мигновено се влюбил в нея, пише \"The Guardian\".Двойката дала своите брачни обети и двамата се оженили съгласно мюсюлманската религиозна традиция. Младоженците обаче нямали сексуален контакт преди брака, както и в първите седмици след сватбата, тъй като \"булката\" твърдяла, че е в месечното си неразположение. Мюсюлманският духовник Мутумба проявил търпение и изчакал да мине месечния цикъл на своята съпруга.Съсед на Мутумба обаче се оплакал, че младата му жена прескочила оградата и откраднала телевизор и дрехи от неговата къща. Той съобщил за случая в полицейското управление и на място били изпратени униформени. Арестуваната г-жа Набукера отишла до полицейското управление, облечена в хиджаб.„Както е обичайната практика, жена полицай претърсила заподозряната, преди да я заведе в килиите. За голяма изненада на служителите под сутиена на жената липсвали гърди. При по-нататъшно претърсване открихме, че заподозреният има мъжки полови органи. Бързо уведомихме съпруга, че жена му всъщност е мъж\", разказват от полицията.Мутумба останал шокиран, като разбрал новината за истинския пол на съпругата си. Освен за кражбата при съседа, \"госпожа\" Набукера ще бъде обвинена и за измама. „Вече сме му повдигнали обвинения за смяна на самоличност и кражба\", заяви шефът на полицейското управление. ", "date": "2020.01.17", "title": "Съпруг откри, че жена му е мъж две седмици след сватбата "}
{"url": "http://www.cross.bg/aleko-detza-hizha-1622923.html", "text": "/КРОСС/ Всички деца до 14-годишна възраст ще могат да ползват в събота, на 18 януари, кабинковия лифт от \"Симеоново\" до хижа \"Алеко\" срещу лифт карта на символична цена 1 лв.По този начин „Витоша ски\" и „София - европейска столица на спорта\" отбелязват Световния ден на снега в стремеж повече малчугани да излязат на чист въздух, сред природата в планината.Край хижа \"Алеко\" предстоят много състезания и активности от програмата на традиционния Витоша зимен Фест - спускане с колела по сняг за време, ски-алпинизъм, паралелен слалом за деца, ски-бягане със спринт около хижата и др. ", "date": "2020.01.17", "title": "Лифтът от \"Симеоново\" до хижа \"Алеко\" само за 1 лв. за деца в събота "}
{"url": "http://www.cross.bg/veshtestvo-vrat-proverka-1622913.html", "text": "/КРОСС/ Месо със странно жълто-зелено вещество ужаси клиенти на магазин от голяма верига. Сигналът до NOVA подаде семейство в София, което си купило свински врат на промоция. Оказва се обаче, че случаят не е изолиран. Снимки на подобно месо, закупено от магазини на същата верига в Шумен, Кюстендил, София и други градове, се разпространяват в социалните мрежи отпреди Нова година.Пред NOVA една от потърпевшите разказа, че при разрязването на парчето свински врат, което със съпруга й купили, потекла жълта слуз с особена миризма. Жената предполага, че въпросното вещество е някакъв антибиотик или химикал. Тя връща месото в магазина и получава парите си обратно. Не подала сигнал в Агенцията за безопасност на храните, защото вече нямало как да предостави стоката за изследване. От БАБХ научиха от NOVA за проблема. Разпоредена е проверка, която ще бъде извършена в петък.От веригата магазини пък вече проведоха вътрешна проверка. Уверяват, че партидата на въпросното месо има всички сертификати за качество и произход. Според тях случаят е изолиран, защото към тях не били подадени други подобни сигнали.Според микробиолога доц. д-р Иван Иванов странното вещество в месото няма как да е неразнесъл се антибиотик. Той обаче подчерта, че прави коментара си на база впечатления само от разпространяваните снимки. ", "date": "2020.01.17", "title": " „БОНУС” В МЕСОТО: Клиенти откриха странно вещество в свински врат"}
{"url": "http://www.cross.bg/zhertvata-imalo-mnozhestvo-1622915.html", "text": "/КРОСС/ Българин е открит мъртъв в дома си в Лондон. По тялото на жертвата имало множество наранявания, съобщават от полицията в британската столица. Образувано е разследване за убийство, съобщава в. „Дейли мейл\".Полицията е била извикана на мястото на престъплението в Кройдън от „Бърза помощ\" в понеделник сутринта по сигнал за намерен труп. Органите на реда идентифицирали жертвата като К.К. на 60 години. Близките му са уведомени за смъртта му.Полицията призовава всеки, който може да има информация за случилото се, да сигнализира. ", "date": "2020.01.17", "title": "Откриха труп на българин в Лондон, властите разследват убийство"}
{"url": "http://www.cross.bg/simidchiev-prahovi-aleksandur-1622916.html", "text": "/КРОСС/ Повишената концентрация на серен диоксид във въздуха притесни гражданите на Перник през последните дни. Опасно ли е това, как може да се предпазим от този газ и има ли мерки за превенция в такива ситуации - темата в Сутрешния блок на БНТ коментира пулмологът д-р Александър Симидчиев.Д-р Симидчиев обясни кои са най-рисковите групи в населението, при които концентрацията на серен диоксид оказва най-негативен ефект.Д-р Александър Симидчиев, пулмолог: За разлика от фините прахови частици, серният диоксид е газ, той не може да бъде спрян с маска или шалче. При чувствителните хора той може да предизвика спазъм на дихателните пътища, кашлица.В групите на чувствителните хора влизат деца до 5-годишна възраст и хора над 65-годишна, уточни пулмологът.Серният диоксид се отделя основно при горене на въглища, в Перник това е благодарение на факта, че има и топлоцентрала на въглища и в резултат на безветрието, се получи концентрация на този газ, обясни д-р Симидчиев.По думите му, при концентрация на този газ, не трябва да се излиза навън и не трябва да се диша твърде дълбоко. Газовете предизвикат оплаквания в момента, когато дишаме, но там няма такава дългосрочна вреда като при фините прахови частици, обясни д-р Симидчиев.Д-р Александър Симидчиев, пулмолог: За въздуха също трябва да има кодове както тези, които обявяваме за времето. В света има такива кодове. Добре е да ги има и у нас - например жълт код, само за чувствителни хора, лилав код - за всички.По думите на д-р Симидчиев, властите в Перник са имали добра координация и са информирали хората навреме. Проблемът обаче е в това, че не трябва да се допускат такива случаи, а не да се информираме за тях.Д-р Александър Симидчиев, пулмолог: Когато става въпрос за фини прахови частици, сертифицираните маски вършат работа. За това мога да посъветвам хората. Обикновните хирургични маски и шалчета не могат да спрат фините прахови частици. ", "date": "2020.01.17", "title": "Пулмолог: Обикновената маска и шал не предпазват от мръсния въздух "}
{"url": "http://www.cross.bg/shampionite-sporta-godini-1622920.html", "text": "/КРОСС/ Министерството на младежта и спорта и Българският спортен тотализатор (БСТ) ще отличат най-добрите спортисти и треньори за 2019 г. Това ще се случи по време на петото издание на церемонията \"Нощта на шампионите\".  Премии на обща стойност 215 000 лева ще бъдат раздадени на победителите и техните треньори в 7 категории:•\t„Спортист № 1 на България\"•\t„Треньор № 1 на България\"•\t\"Отбор № 1 на България\"•\t„Спортист с увреждания № 1 на България\"•\t„Млад спортист до 23 години № 1 на България\"•\t„Млад спортист до 18 години № 1 на България\"•\t„Млад спортист до 16 години № 1 на България\"По време на \"Нощта на шампионите\" министърът на младежта и спорта Красен Кралев ще връчи най-високото държавно отличие в областта на спорта \"Венец на победителя\" на заслужили български спортисти, ръководители и деятели. Водещи на церемонията ще бъдат капитанът на националния отбор по художествена гимнастика (индивидуално) Невяна Владинова и известният телевизионен водещ Деян Славчев-Део. Събитието ще се състои на 20.01.2020 г. (понеделник) от 19.00 часа в Rainbow Plaza,  ул. „Атанас Дуков\"  29. \"Нощта на шампионите\" ще бъде излъчена на живо по БНТ 1 и БНТ 3.", "date": "2020.01.17", "title": "Награждават най-добрите български спортисти в петото издание на “Нощта на шампионите”"}
{"url": "http://www.cross.bg/manolova-leva-mlrd-1622921.html", "text": "/КРОСС/ Създаването, с вчерашното решение на Министерския съвет, на държавен ВиК холдинг за 1 млрд. лева е мегасхема за източване на пари.Това заяви председателят на гражданската платформа „Изправи се.БГ\" Мая Манолова в сутрешния блок на бТВ.„Част от тази мегасхема са и онези 500 млн. лева, които са отпуснати преди година и половина на Държавната консолидационна компания (ДКК) за ремонт на 418 язовира. Сега се добавят нови 1 млрд. лева и числото става 1,5 млрд. лева. Притеснителното е, че новината от заседанието на Министерския съвет дойде без допълнителни обяснения, без брифинг на тримата министри, откъде ще дойдат парите, за какво ще се използват и дали ще се подобри качеството на водата и дали ще подобрят ВиК-услугите\", обясни Манолова.„С тези 1 млрд. лева ще се напълни язовира и ще се спре водният режим? Преди една година, без един милиард, язовирът е бил пълен\", заяви още тя.Манолова подчерта, че от „Изправи се.БГ\" са попитали къде са първите 500 млн. лева, дадени преди година и половина за ремонти на язовирите.„В края на 2018 година ги има тези пари, после ги няма. Една част са прехвърлени в дружеството „Монтажи\", но няма и следа от обществени поръчки.  418 аварийни язовири е следвало да бъдат ремонтирани, за което се отделят 500 млн. лв. По същата схема се отделят 1 млрд. лева за холдинга, за който не е ясно с какво ще се занимава и дали това ще реши кризата\", коментира тя.Манолова обясни и за друго държавно предприятие - Държавното предприятие  за управление и стопанисване на язовирите, което е създадено през юли 2019 г. От отчетите му става ясно, че купува 30 автомобила, офис техника и назначава 131 щатни служители. За предприятието са отделени 8 млн. лева за дейност.Каква е дейността и какво са свършили наетите служители обаче не е ясно, добави тя.„Холдинговият маниер на Борисов, който напомня 90-те години, напомня на начина, по който се управлява държавата\", заяви Манолова.Според нея, ако държавата е искала да участва с повече средства и да направи повече ремонти във ВиК-мрежата, може да го направи и сега, тъй като от 45 ВиК-дружества, 29 са държавни или с преобладаващо държавно участие.„Тези 1 млрд. лева се отпускат зад гърба на парламента, за да не пита за какво са тези пари и откъде ще дойдат\", допълни Манолова.Относно обвинението на социалния министър Деница Сачева, че 13 хил. инвалиди и възрастни хора са без лични асистенти заради Мая Манолова, председателят на „Изправи се.БГ\" заяви, че „това е безочливо прехвърляне на отговорност.\"„Сачева не си е свършила работата като министър. Явно не е разбрала кой пише законите в държавата и приема постановленията. Законът, който аз внесох предвиждаше всички да имат асистенти. Законът беше приет по този начин по настояване на министъра на финансите и на премиера. Още тогава се знаеше, че 5000 души, възрастни хора, над 65 г., които няма ТЕЛК, няма как да попаднат в обхвата на този закон и трябваше Сачева да осигури средства по програми, каквито имаше през 2019 г.\", категорична е Манолова.На въпрос за 500 работници в Ловеч, които не са получавали заплатите си повече от половин година, Манолова заяви:„Ако институциите си бяха свършили работата нямаше в Ловеч, в 11 часа през деня, пред Инспекцията по труда в града да дойдат над 500 души. Те ме поканиха, защото институциите не желаят да решат техния проблем.  Това може да се реши. Оказа се, че Инспекцията по труда, която трябва да внесе иск за обявяване в несъстоятелност на фирмата, след това си е оттеглила иска, защото дружеството ще се преструктурира\".Тя допълни, че това също е в ресора на Сачева и тя трябва да се поинтересува от работниците.За новото назначение на екоминистър, Манолова каза, че намира за притеснителна кадровата политика на премиера Борисов. Нено Димов заяви, че не е бил специалист във ВиК-сектора и язовирите. Докато назначават „калинки\", които не знаят за какво става дума и не искат да носят отговорност, които не могат да управляват кризите, дотогава ние ще сме в кризи, коментира Манолова.„Тези кризи доведоха до там, че цели жизнени системи на държавата отказват да работят. Това следва и в енергетиката, и в здравеопазването, и в пенсионните фондове - наливат се пари, харчат се, а резултатът за гражданите е нулев\", допълни тя.Относно публикация в интернет, че Мая Манолова е адвокат на президента Румен Радев, тя обясни, че има адвокатска кантора и клиенти, с които отношенията са поверителни, но държавният глава не е клиент на кантората й и цитираната в публикациите юрисконсулт М.Манолова не е тя. ", "date": "2020.01.17", "title": "Манолова: Пари се харчат по усмотрение, на тъмно, с решение на един човек – на премиера"}
{"url": "http://www.cross.bg/vinetki-benzinostantziya-mashina-1622922.html", "text": "/КРОСС/ Трима маскирани мъже са ограбили бензиностанция на Ботевградско шосе през изминалата нощ. Крадците са влезли в бензиностанцията около 3 часа през нощта и са заплашили персонала.Успели са да вземат малко над 1000 лева и машина за винетки. Полицията издирва извършителите. Няма пострадали при инцидента. ", "date": "2020.01.17", "title": "Маскирани задигнаха пари и машина за винетки от бензиностанция в София "}
{"url": "http://www.cross.bg/praznyvame-antonovden-1622907.html", "text": "/КРОСС/ На 17 януари отбелязваме Aнтоновден.Църквата почита паметта на Антоний Велики. Смята се, че денят предпазва от болести. Жените не трябва да плетат.Според една легенда имало двама братя близнаци Антон и Атанас, които изобретили ковашките клещи. Затова именните им дни се честват един след друг и на тези дни празнуват всички ковачи, железари и ножари.На този ден имен ден празнуват: Антон, Андон, Антоан, Антония, Антонина, Антоанета, Тончо, Тоня, Дончо, Донко, Донка. ", "date": "2020.01.17", "title": "Празнуваме Антоновден!"}
{"url": "http://www.cross.bg/prezidentut-radev-svikva-konsyltatzii-s-polititzite-1622908.html", "text": "/КРОСС/ А президентът събира представители на парламентарно представените партии,  изпълнителната и законодателната власт. Поводът- проблемите в изборния процес.В края на миналата година президентът обсъди с анализатори и представители на Централната избирателна комисия сигналите от кметските избори.Сред тях е  високият процент на недействителни или сгрешени бюлетини, както и разминаването в избирателните списъци .Държавният глава наложи и вето върху промените в Изборния кодекс. Тогава единият от мотивите му беше, че гражданите нямат възможност да обжалват резултатите в съда. ", "date": "2020.01.17", "title": " Президентът Радев свиква консултации с политиците"}
{"url": "http://www.cross.bg/razhodite-ohranata-hari-1622902.html", "text": "/КРОСС/  Канадците харесват много принц Хари, но болшинството не искат да поемат разходите за охраната му, когато той се премести да живее в страната им със съпругата си Меган, предаде БТА.73% от запитаните хора мислят, че херцозите на Съсекс трябва да плащат \"сами\" разходите, свързани с престоя им в Канада, по-специално за охраната, сочи изследването на института \"Ангъс Рийд\".Една пета - 19%, биха приели да поемат част от разходите, а само 3% - цялата сметка. Анкетата е направена сред 1154 души.Канадските медии изчисляват разходите по охраната на принца и семейството му на около 1,7 милиона канадски долара (1,2 милиона евро) годишно. Правителството още не е решило дали да ги поеме, увери министър-председателят Джъстин Трюдо.Същата анкета разкри, че принц Хари е най-популярният представител на британското кралско семейство в Канада. Цели 69% от запитаните имат добро мнение за него. Това не им пречи да ги възприемат предимно като \"знаменитости\". ", "date": "2020.01.17", "title": "Канадците не искат да плащат сметката за престоя на принц Хари и Меган Маркъл"}
{"url": "http://www.cross.bg/bobov-hepatit-registrirani-1622910.html", "text": "/КРОСС/ Бум на хепатит А в Бобов дол. По официални данни от РЗИ-Кюстендил на отделни места са регистрирани епидемични взривове, а за последните три месеца заболелите са 25.На редакционната ни поща тревогата си изразиха родители на деца от града. Според тях не се взимат достатъчно мерки за ограничаване на заболяването. Епидемия все още не е обявена, тъй като болните са повече в отделни колективи, сред които обаче са и училищата. В тях се извършва редовна дезинфекция, увери кметът на Бобов дол Елза Величкова в ефира на „Здравей, България\".„За съжаление аз мога да дам максимум три дни ваканция на децата. Ако трябва, институциите да се задействат и децата да се разпуснат за по-дълго, за да не се разпространява заразата\", каза още Величкова. Тя успокои, че за щастие в детските градини няма регистрирани случаи на хепатит. ", "date": "2020.01.17", "title": "Бобов дол пред епидемия от хепатит "}
{"url": "http://www.cross.bg/kontrol-otbranata-otgovori-1622911.html", "text": "/КРОСС/ Народното събрание днес ще обсъди Доклада за изпълнението на Закона за експортния контрол на продукти, свързани с отбраната, и на изделия и технологии с двойна употреба през 2018 г.В рамките на парламентарния контрол участие ще вземат седем министри.На един въпрос за българските военни контингенти зад граница ще отговаря заместник министър-председателят по обществения ред и сигурността и министър на отбраната Красимир Каракачанов.Владислав Горанов - министър на финансите, ще отговори на питане на депутати от партия \"Атака\" за планираните и изпълнени политики чрез бюджета.Очаква се министърът на енергетиката Теменужка Петкова да отговори за кадровото обезпечение на АЕЦ \"Козлодуй\" ЕАД в условие на дългосрочна експлоатация.В парламентарния контрол ще участват още министъра на труда и социалната политика Деница Сачева, на образованието Красимир Вълчев и на спорта Красен Кралев. ", "date": "2020.01.17", "title": "Седем министри на контрол в парламента "}
{"url": "http://www.cross.bg/dyshi-vodata-voda-1622914.html", "text": "/КРОСС/ Второ денонощие близо 200 хиляди души остават без вода в Шуменско. Причината е огромната авария на магистрален водопровод, която прекъсна връзката с язовир \"Тича\".  В четвъртък общо 6 екипа от около 60 души се бориха с проблемите в различните части на трасето.Очаква се работата по най- големия пробив  да продължи в петък сутринта. Екипите изчакваха да се оттече водата от тръбата, за да сложат нова муфа, която да спре теча.Заради лошото състояние на трасето, този ремонт беше планиран за събота и неделя. Аварията обаче изпревари плановете. Обещанието на този етап е водата да бъде пусната утре. ", "date": "2020.01.17", "title": "200 хиляди в Шумен и региона втори ден са без вода"}
{"url": "http://www.cross.bg/mlyako-maznini-sudurzhanie-1622903.html", "text": "/КРОСС/  Биологичното стареене на организма е по-бавно при хора, които предпочитат нискомаслено краве мляко, откриха изследователи от университета Бригъм Йънг в САЩ. Това се съобщава на уебсайта на университета.Научното изследване, посетено на тази тема, е публикувано в списание „Oxidative Medicine and Cellular Longevity\".Изследването, ръководено от професор Лари Тъкър, използва информация за 5 834 възрастни американски граждани, които консумират или мляко с ниско съдържание на мазнини (1% мазнини или обезмаслено), или високомаслено мляко (2% или 3,25% мазнини). Освен това приблизително 13% от изследваните изобщо не пият краве мляко.Авторите на научната работа проучиха връзката между дължината на теломерите (крайните участъци на хромозомите, един от основните показатели за възрастта на човек) и съдържанието на мазнини в млякото, използвано в храната, както и честотата на употребата му.Разликата в изследването според Тъкър е била поразителна. За всеки допълнителен процент съдържание на мазнини, теломерите са съкратени с 69 основни нуклеотидни двойки, което съответства на повече от 4 биологични години. По-специално при хора, които пият мляко със съдържание на мазнини 3,25%, теломерите са със 145 основни двойки по-къси от тези, които предпочитат обезмаслено мляко.Освен това теломерите при хора, които изобщо не пият мляко, също са по-къси от тези, които са яли обезмаслено мляко.Според Тъкър, проучването потвърждава разпоредбите, посочени в Диетичните препоръки за американците, издадени от Министерството на земеделието на САЩ за 2015-2020 г., в които млякото с ниско съдържание на мазнини е включено в здравословните диети. ", "date": "2020.01.17", "title": "Нискомасленото мляко забавя стареенето"}
{"url": "http://www.cross.bg/ptitzi-grada-nanap-1622904.html", "text": "/КРОСС/  Птици ему окупираха малкия австралийски град Нанап в западната част на страната. Те опустошават градини и паркове, крадат храна от отворени къщи и устройват шумни кавги помежду си, съобщи Найн Нюз.Стадото птици, всяка от които тежи по около 40 кг, се е заселило в предградията на Нанап за дълго време. От средата на миналата година в града започнали да се появяват отделни птици ему, а през последните седмици, изглежда, цялото стадо е решило да се премести там.\"Не е ясно какво е довело емутата в града. Вероятно птиците просто са разбрали, че винаги могат да намерят храна тук, особено сега, когато в градините на гражданите узряват плодовете. Те изяждат всички плодове, които могат да достигнат\", каза председателят на Общинския съвет Тони Дийн.Населението на града възлиза само на 1 300 души. Половината от тях настояват властите да прогонят птиците, а другата половина смятат, че това „нашествие\" внася определен колорит, който прави Нанап уникален. В отговор на оплакванията на първите, местните власти внесоха предложение за изгонване на емутата от частни райони с помощта на силни крясъци или вода от маркучи. Защитниците на птиците веднага обвиниха авторите на тези препоръки в насърчаване на жестокост към животните.Властите също наредиха да се поставят предупредителни табели по пътищата. \"Птиците не представляват опасност за хората, но могат да причинят пътни инциденти\", обясни градският съвет целесъобразността на тази мярка.Специалистите от отдела за защита на дивата природа все още не могат да кажат колко дълго ще останат тези големи птици в града и дали изобщо ще напуснат.Птиците ему са често срещани в по-голямата част от Австралия, с изключение на гъсто населените райони, горите и сухите зони. Височината на възрастна птица може да достигне 190 см, а теглото на отделните птици е около 55 кг. Емуто е в състояние да вдигне скорост до 50 км в час, умее да плува, има остро зрение и отличен слух. В природата продължителността на живота на тези птици варира от 10 до 20 години. ", "date": "2020.01.17", "title": "Емута-хулигани беснеят в австралийско градче"}
{"url": "http://www.cross.bg/dekemvri-tzeni-meso-1622905.html", "text": "/КРОСС/ Десетократни разлики в поскъпването на свинското месо през декември сочат данни на Системата за агропазарна информация (САПИ). Стойностите варират за различните области, като по-слабо изразено е в Благоевград и Кюстендил, например с 4,9%, докато в Кърджали достига 43,4%.Данните показват, че при търговията на едро и на дребно със свинско месо също има повишение на средните цени. Увеличението на средногодишните цени на едро и дребно в сравнение с 2018 г. е с между 3,6% и 8,5%. За декември 2019 г. промяната спрямо година по-рано е между 23,7 и 32,8% за различните разфасовки.По-слабо изразено е покачването при предлагането на дребно в магазинната мрежа. Различните видове разфасовки свинско месо са поскъпнали през декември 2019 г. спрямо декември 2018 г. с 5% в Смолян до близо 41% в Габрово за свинския бут, и от 10,6% - в Перник и София, до 32,4% във Велико Търново - за свински врат.За 2019 г. средната изкупна цена е 2,82 лв./кг живо тегло. Наблюдава се покачване на ценовите стойности под влияние на развитието на европейския пазар, както и вследствие на негативния ефект от възникването на огнища на африканска чума по свинете в България, се посочва в прессъобщение от Министерството на земеделието, храните и горите.По-чувствително е покачването на средните изкупни цени на угоени прасета в последните 2 месеца на 2019 г. Покачването на цената през декември достига до 32,1% спрямо цената през същия месец на предходната година. ", "date": "2020.01.17", "title": "10 пъти разлика в поскъпването на свинското"}
{"url": "http://www.cross.bg/detzata-voda-initziativata-1622909.html", "text": "/КРОСС/ Ученици от 119 СУ в столицата започват да събират пари за вода за децата от Перник. Идеята е на второкласника от училището Петър Газдов, който предлага инициативата в час по социално предприемачество.Връстниците му откликнали веднага и на входа на школото вече стои изрисувана от децата кутия с надпис \"Вода за моите връстници в Перник\".Най-важното е, че инициативата идва от дете. Очаквам да се включи цялото училище и още в понеделник да сме събрали нужната сума, каза директорът Диян Стаматов. След това училището ще се свърже с някой от големите доставчици на вода и тя ще бъде доставена в едно от пернишките училища. ", "date": "2020.01.17", "title": "Второкласник събира вода за децата в Перник "}
{"url": "http://www.cross.bg/antoniii-veliki-godini-1622806.html", "text": "/КРОСС/ На 17 януари църквата почита паметта на преподобний Антоний Велики, първият всепризнат основоположник на монашеския аскетизъм.Той се родил около 251 г. в Среден Египет. Бил дете на заможни и благочестиви родители, но те починали когато бил на 20 години. След това Антоний раздал своето имущество. С остатъка от наследството, той поверил сестра си на един девически дом и започнал подвижнически живот.Отначало се заселил в една изсечена в скалите египетска гробница, където го посетили първите изкушения. Той не спял по цели нощи и не приемал храна по няколко дни, защото бил убеден, че \"силата на духа укрепва, когато слабеят наслажденията на тялото\".На 35 години минал от другата страна на реката Нил и живял 20 години на планината при пълно усамотение и мълчение в една изоставена постройка, като зазидал входа за влизане и излизане. На това място негов приятел идвал два пъти в годината, за да му спусне от покрива запас от хляб, без да види лицето му.След дванадесет годишен подвиг, Антоний вече постигнал душевен мир. Отсега нататък той става старец, авва - отец на множество монаси. По околните планини изникват манастири, отделни калии на пустинножители. Понякога отшелниците се събирали при своя духовен баща и слушали неговите мъдри беседи. Когато безпокойството от хората заплашвало подвижника да го лиши от неговото безмълвие, той оставял това място и потъвал в още по-далечната \"вътрешна пустиня\" на много дни път от Нил. Там той живеел от труда на ръцете си, обработвайки малък оазис.Св. Антоний бил удостоен с дара на чудотворство и на прозорливост. Но като лекувал болни и прогонвал бесове, той винаги внушавал на излекуваните да въздават благодарност не на Антоний, а само на Бога. Видял да се възнасят към небето душата на основателя на Нитрийската подвижническа колония авва Аммун (+ около 356 г.). Явено му било и тайното пребиваване в пустинята на преподобни Павел Тевейски, когото той посетил в пещерата му в 341 година.По молбата на самия св. Атанасий, Велики Антоний посетил Александрия в 335 година, за да помогне в борбата срещу нестихналото и след Никейския събор арианство. Преподобни Антоний Велики преживял до 105-годишна възраст, като запазил телесното си здраве и сила. Почувствал близостта на своя край, той завещал да го погребат тайно, за да не узнаят людете за неговия гроб. Небесна радост озарила лицето му, когато дал последно благословение на двамата ученици, останали докрай при него. Той починал на 17 януари 356 година.В народния календар на българите Антоновден влиза в състава на тридневен празничен комплекс. Празнува се за здравето на домашните животни. Отбелязва се първото пролетно затопляне и затова се изкарват животните на улицата.Жените не работят, а мъжете не впрягат добитъка.Имен ден празнуват: Антон, Андон, Антония, Донка, Тони, Тончо и производни на латинското \"Антониус\", което означава \"безценен\".В българските вярвания двамата братя Антон и Атанас се представят като ковачи (среща се и като ножари, железари, налбанти) за това са и покровители на ковачите и железарите.Антоновден е наричан още и Лелинден, Чумин ден - празникът е свързан с предпазване от болести и най-вече \"лелята\" - чумата. Често наричат светците \"бащи на чумата\", тъй като се смята, че тя се е родила на техния празник.В тази връзка има редица забрани за жените - не се докосва вълна, защото се смята, че във вълната спи чумата, не се вари боб, леща, царевица, варива - да не се разболяват децата, не се плете и шие.По традиция на този ден жените изпичат содени питки, те се дупчат отгоре с масур или вилица, за да не се \"надупчат\" децата от шарка. мажат се с петмез или мед и ги раздават на близки и на съседи за здраве и една оставят на тавана за \"лелята\".В други райони в този ден се отбелязва първото пролетно затопляне и затова се изкарват животните на улицата.Традиционно на трапезата присъства содена питка, тутманик, пълнена кокошка. Не се слага свинско месо, за да не се разлютяват болестите. ", "date": "2020.01.17", "title": "Почитаме преподобний Антоний Велики (Антоновден)"}
{"url": "http://www.cross.bg/stava-voiina-okruzi-1622808.html", "text": "/КРОСС/ 49 г. пр.н.е. - Рим е бил опразнен заради настъпващите от север легиони на Юлий Цезар.395 г. - Римската империя е поделена между синовете на император Теодосий I на източна с владетел Аркадий и западна с владетел Флавий Хонорий.1562 г. - Във Франция са легализирани хугенотите.1718 г. - Огромно свлачище унищожава село Лойкербад в Швейцария, при което загиват 56 души.1773 г. - Английският капитан Джеймс Кук става първият мореплавател, пресякъл южния полярен кръг.1765 г. - Братът на Паисий Хилендарски Лаврентий подарява бащината си къща в Банско за метох на Хилендарския манастир.1775 г. - За пръв път е поставена пиесата Съперници на Ричард Шеридан.1793 г. - Конвентът на Франция гласува да бъде екзекутиран крал Луи XVI.1819 г. - Симон Боливар обявява Колумбия за самостоятелна република.1852 г. - Великобритания признава независимостта на Трансваал - провинция в Южна Африка.1878 г. - Руско-турска война (1877-1878): Битката при Пловдив открива пътя за руско настъпление към Цариград; освободени са Ямбол и Сливен.1917 г. - САЩ купуват от Дания Вирджинските острови за 25 млн. долара.1919 г. - В Месинския пролив потъва френският кораб Chaonia, загиват 460 пътници и екипаж.1945 г. - Втората световна война: Червената армия влиза във Варшава.1959 г. - Извършена е реформа на административното разделение на България - разформировани са административните окръзи и околии и да се създадени 30 нови административно-икономически окръзи, които по-късно стават 28.1966 г. - Американски самолет загубва до бреговете на Испания четири водородни бомби.1969 г. - Бийтълс пускат на пазара албума Yellow Submarine.1973 г. - Фердинанд Маркос става пожизнен президент на Филипините.1983 г. - Нигерия експулсира над 2 милиона имигранти, най-вече от Гана.1991 г. - След смъртта на баща си Олаф V, Харалд V става крал на Норвегия.1995 г. - Земетресение в Кобе, Япония, с магнитуд 7,3 по Скалата на Рихтер причинява огромни материални щети и убива 6 433 души.2003 г. - В Черно море, близо до българското крайбрежие е открит кораб, пролежал на дъното 2400 години. ", "date": "2020.01.17", "title": "17 януари в историята"}
{"url": "http://www.cross.bg/tema-okolnata-sreda-1622896.html", "text": "/КРОСС/ Политика по време на криза - председателят на комисията по околната среда и водите Ивелина Василева;Позицията на ДПС - гост Джевдет Чакъров;Колко опасен е серният диоксид - д-р Александър Симидчиев;Медальонът на Омуртаг - как стигна до търг в Ню Йорк?В Благоевград: ще бъде ли закрит зоопаркът и има ли как да спрат кражбите на животни? Опасни отпадъци с неясен произход, изхвърлени край Луковит. Кой си позволява да замърсява околната среда? С какъв бонус идва месото? Сигнал от зрители за свинско месо с жълто-зелено вещество в него. „За\" и „Против\" въвеждането на минимална заплата в Европейския съюз. Дискусия в студиото. ", "date": "2020.01.17", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzite-na--yanyari-1622811.html", "text": "/КРОСС/ Андрей Андреев - поетИван Глушков - политикИля Прокопов - историк, археологКамен Михов - юристТошо Пейков - политик ", "date": "2020.01.17", "title": "Рождениците на 17  януари"}
{"url": "http://www.cross.bg/chasa-sofiyaot-gleda-1622897.html", "text": "/КРОСС/ СофияОт 9.00 часа ще се проведе заседание на Народното събрание.***СофияОт 10.00 часа на „Дондуков\" № 2 продължават срещите по инициатива на държавния глава Румен Радев, посветени на актуални въпроси от изборния процес, както и мерки и средства за преодоляване на проблемите.***София.От 9.30 часа 9-и състав на Специализирания наказателен съд ще гледа делото срещуЖ. М., обвинен в изнудване.***София.От 10.00 часа 7-и състав на Специализирания наказателен съд ще гледа делото срещу Р. Ч., обвинена в престъпление по служба.***София.От 10.00 часа 19-и състав на Специализирания наказателен съд ще гледа делото срещу П. С., обвинен в изнудване.***София.От 10.30 часа 20-и състав на Специализирания наказателен съд ще гледа делото срещу Н. Г., П. С., М. К. и Н. Б., обвинени в организиране и ръководене на организирана престъпна група.***София.От 11.00 часа в Централното управление на ПроКредит Банк на бул. „Тодор Александров\" 26 ще се състои подписване на споразумение между Европейската инвестиционна банка и ПроКредит Банк за осигуряване на финансиране на малки и средни предприятия в България.***София.От 11.00 часа 10-и състав на Специализирания наказателен съд ще гледа делото срещу В. Н., Т. Х. и С. С., обвинени в организиране и ръководене на организирана престъпна група.***София.От 11.00 часа 13-и състав на Специализирания наказателен съд ще гледа делото срещу Б. А., Д. П., П. П. и П. Д., обвинени в образуване и ръководене на организирана престъпна група.***София.От 11.00 часа 11-и състав на Специализирания наказателен съд ще гледа делото срещу Л. И. и К. М., обвинени в образуване и ръководене на организирана престъпна група.***София.От 17.30 часа в Тържествената зала на Централния военен клуб на бул. „Цар Освободител\" 7 ще се състои възпоменателното събитие „Черният януари\", посветено на навършването на 30 години от трагичните събития от 20 януари 1990 г., когато Съветската армия нахлува в Баку след незаконното решение на бившето ръководство на СССР с цел да спре националната борба на азербайджанския народ.***Бургас.От 12.15 часа в спортна зала „Младост\" с мача между „Ботев\" - Луковит и „Монтана\" ще започнат срещите от финалния турнир за Купата на България по волейбол при мъжете.***Варна.От 11.30 часа в зала „Пленарна\" ще се състои публично обсъждане на проектобюджета на Община Варна за 2020 г.***Варна.От 17.00 часа в храм „Св. Атанасий\" ще се отслужи вечерня с петохлебие, по повод празника на църквата.***Враца.От 18.00 часа в Драматично-куклен театър ще бъде представена постановката „Безтегловната принцеса\" по Джордж Макдоналд.***Добрич.От 13. 10 часа и от 13.50 часа в ЧПГ „Леонардо да Винчи\" ще се проведат образователни концерти на Български камерен оркестър - Добрич.***Кюстендил.От 17.00 часа в Изложбената зала на Общинския театър ще бъде открита изложбата „Тектонски нарушения\".***Пловдив.От 10.00 часа в зала 11 на Районния съд ще се гледа делото срещу мъж и жена, обвинени за имотни измами и фалшифициране на документи.***Пловдив.От 11.00 часа в Центъра за обществена подкрепа на ул. „Неофит Бозвели\" 38 ще се проведе заключително събитие по проект „Подобряване на материалната среда в Звено „Майка и бебе\" към КСУДС - Пловдив: „Да подарим детство\".***Русе.От 10.00 часа в Зала 1 на Областна администрация - Русе ще се проведе заседание на Постоянно действащата междуведомствена областна епизоотична комисия.***Сливен.От 11.00 часа на площад „17 януари\" в квартал „Клуцохор\" ще се проведе ритуал-поклонение, който включва Заупокойна молитва в памет на загиналите и благодарствен молебен по повод 142 години от Освобождението на Сливен.От 12.00 часа на булевард „Ген. Скобелев\" до Драматичен театър „Стефан Киров\" ще бъдат поднесени цветя пред бюст-паметника на ген. Михаил Дмитриевич Скобелев.***Смолян.От 14.00 часа в атриума на Областна администрация - Смолян Евродепутатът от ГЕРБ/ЕНП Асим Адемов ще обяви резултатите и ще награди победителите в ученическия конкурс за мултимедийна презентация на тема „Будителите на моя роден край, които трябва да помним\". ", "date": "2020.01.17", "title": "Предстоящи събития на 17 януари"}
{"url": "http://www.cross.bg/izmama-trump-impiiichmunt-1622899.html", "text": "/КРОСС/  Президентът Доналд Тръмп прогнозира, че процесът за импийчмънт в Сената на САЩ няма да отнеме много време и отново отхвърли обвиненията за злоупотреба с власт срещу него като „измама\".\"Смятам, че трябва да мине много бързо\", oтговори Тръмп на журналистически въпрос за очакванията му за процедурата. По това време членовете на горната камара полагаха клетва да служат като жури в историческия процес за импийчмънт на Тръмп заради скандала с Украйна. \"Това е измама. Това е измама и всички знаят, че е пълна измама\", категоричен е американският президент.", "date": "2020.01.17", "title": "Тръмп за обвиненията за импийчмънт: Това е измама"}
{"url": "http://www.cross.bg/poveche-vreme-choveka-1622898.html", "text": "/КРОСС/  Повече от 10 000 човека са били евакуирани днес от 30 различни обществени сгради в Москва, включително от храма „Христос Спасител\". Причината са анонимни обаждания за „миниране\", съобщава РИА Новости. Направените проверки не установили наличието на взривни материали, заявиха представители на специалните служби в руската столица.„Към 20:00 часа (19:00 ч. българско време - бел.ред.) постъпи информация за заложен взрив в 30 обекта. След направената проверка информацията не е потвърдена\", е заявил представител на службите.По време на проверката се е наложило да бъдат евакуирани повече от 10 000 човека. ", "date": "2020.01.17", "title": "Евакуираха повече от 10 000 души в Москва заради анонимни сигнали "}
{"url": "http://www.cross.bg/chasa-tryd-sega-1622900.html", "text": "/КРОСС/  25 % по-големи субсидии за дребни фермериС 1 млрд. лв. държавата ще прави байпаси за вода, за да няма режимБездомниците двойно по-скъпи на Варна от СофияНазначават шефовете на държавите фирми след конкурс1141 изгоряха с книжки в чужбинаБългари в болнични, а работят в ГърцияДПС подкрепи БСП за вота на недоверие, сега 6-имата от „Атака\" държат оцеляването на кабинетаЗаместник на Нено Димов разрешил внос на 25 хиляди тона боклуци от Италия, Гешев иска отмянаЕК натиснала частните болници също да купуват лекарства с търговеОт 2021 г. центърът на София става зона без цапащи колиВиК: Девненските извори имат вода за цяла ВарнаДецата ще учат до тъмно още поне 3 години288 бг тийнове обикалят Европа без париГешев разпореди проверка на язовиритеВдигат субсидиите за малките ферми  Сейед Мохаммад Джавад Расули, посланик на Иран: Солеймани няма отношение към атентата в Бургас, това е фалшива новинаПроф.  Христо Пимпирев, директор на Националния център за полярни изследвания:  \"На твърда скала поставихме основите на научната лаборатория\"Добромир Живков: От ДПС зависи дали Борисов ще изкара докрай мандатаДоц. д-р Милкана Бошнакова и книгоиздателят Пламен Тотев: \"Новооткритите стихове на Яворов да влязат в учебниците\"Експертът по международна сигурност Симеон Николов, пред \"Труд\": Да приравниш Русия с тероризма е липса на мярка  Защо Борисов стигна и до Червено мореПринцове и просяциНено - „Казус бели\"Един малък премиер ходи по жараваНа здравния фронт -орел, рак и лакоми щукиЗащо в Гърция може, а тук не?Социална икономика за нови работни местаДържавната помощ за „американските\" Марици      ", "date": "2020.01.17", "title": "Преглед на вестниците "}
{"url": "http://www.cross.bg/sabin-vsyakakvi-zagreb-1622901.html", "text": "/КРОСС/  В днешно време може да попаднете на всякакви налудничави истории, свързани с навигационни устройства. Тази обаче определено заема първото място. 67-годишна жена изминава 1445 км заради GPS грешка и тотална липса на внимание. Реалната й цел се е намирала на едва 145 км.Сабин Мору тръгва от родния си град Еркелин в провинция Ено, Белгия. Тя искала да вземе приятел от гарата в Брюксел, разположена на 145 км на север от Еркелин. Пуснала GPS-а си и тръгнала на юг. Но... стигнала чак до Загреб, Хърватия. Вместо да прекара два часа на четири колела, нейното пътешествие продължило цели два дни!През това време Сабин спирала два пъти, за да зареди гориво, спала няколко часа в колата на пътя и дори претърпяла леко пътнотранспортно произшествие.„Бях разсеяна, затова продължавах да шофирам. Подминавах всякакви знаци. Първо бяха на френски, после на немски, а накрая на хърватски. Аз обаче продължавах да карам. Изведнъж се озовах в Загреб и осъзнах, че вече не съм в Белгия\", споделя Сабин. ", "date": "2020.01.17", "title": "Жена шофира 1445 км вместо 145 км заради GPS грешка"}
{"url": "http://www.cross.bg/otpadutzi-kraii-lykovit-1622906.html", "text": "/КРОСС/ Стотици килограми опасни отпадъци са били открити преди седмица край Луковит. Служители на общината са засекли по видео наблюдението камион с великотърновска регистрация да изхвърля течности и боклуци с неясен произход.Стигнало се е и до намесата на полицията.С прокурорско постановление тези отпадъци - течности с неясен произход, излъчващи ужасна миризма, са задържани на депото за отпадъци край Луковит.„Тези отпадъци са задържани от прокуратурата. Хванат е този камион по камерите. Установено е, че той е докарал тези отпадъци. Те се намират на площадката до момента, в който трябва да ги третираме, за да ги унищожим\", обясни кметът на Луковит Иван Грънчаров.Намерихме отпадъците по сигнал на кмета на село Торос. Той ги е намерил в местност край селото. Бяха складирани, установи се, че са опасни и токсични. След този сигнал се намеси прокуратурата, полицията. Води се наказателно производство\", каза още той.На кадри от общинското  видеонаблюдение се вижда ясно и  номера на камиона. Установена е връзка с фирма от Ботевград, която се занимава с управление на опасни отпадъци.Полицията вече работи по случая. По-късно днес се очаква информация и от прокуратурата. ", "date": "2020.01.17", "title": " Стотици килограми боклуци с неясен произход край Луковит"}
{"url": "http://www.cross.bg/horata-sutvoryavat-sudbata-1622804.html", "text": "/КРОСС/ Хората не сътворяват съдбата. Съдбата прави хората за час. Фидел Кастро", "date": "2020.01.17", "title": "Хората не сътворяват съдбата"}
{"url": "http://www.cross.bg/iiohan-niderlandiya-razkaza-1622919.html", "text": "/КРОСС/ Специално за „Тази сутрин\" нидерланският журналист Весел Хаген от „Талпа ТВ\" разказа подробно какво се знае за известния в няколко европейски страни като „Валиумен изнасилвач\" в родната му Нидерландия.В България Йохан С. брутално изнасилил млада жена в жилището си в „Зона Б5\", която преди това е упоил и привел в безпомощно състояние. Такова е обвинението, което му беше повдигнато късно снощи. To е второ за подобно деяние. Вчера прокуратурата поиска промяна на мярката му в задържане под стража. Жертвата този път е унгарка, а случката е от 23 октомври. Момичето пристигнало в София от Будапеща.Обществения интерес към историите за така известния като „Валиумен изнасилвач\" Йохан С. е огромен в родината му.Той е арестуван в Нидерландия, в Бразилия, в Испания, в Полша, в Малта. Сега той е арестуван в България, но това отново е голяма новинарска история в Нидерландия. Хората следят всичко по случая. Той е описван в медиите като човек, който е свръх интелигентен. Перфекционист. Но и самотник. Човек, който в някакъв момент става агресивен, разказа Хаген.38-годишният мъж живее в София от около година. Описван е като изключително харизматичен, лесно пленява жените. В Нидерландия опитали да изследват защо търси насилие, когато може да получи интимност доброволно: „Йохан беше изследван в специална психиатрична клиника 7 седмици, но той напълно отказва да сътрудничи. Поради тази причина те така и не успяват да му направят истински психологически портрет. Но тогава разговаряхме с психолози, които се съгласиха, че той има личностни проблеми. Те обясниха, че той не е шизофреник, че има проблеми с агресията. Той е описван като много харизматичен тип, че може да създава връзки, но отива твърде далеч в тези връзки, както сами може да видите\", посочи още Хаген.Журналисти от Нидерландия са единствените, разговаряли с 32-годишната жена, която е била с Йохан в нощта на Коледа. Тя разказа колко уплашена за живота си е била. Разказа колко харизматичен човек е той. Че е тръгнала с него, но не е имала намерения за някакви сексуални неща. Но той не ѝ позволил да си тръгне. Дал ѝ напитка, тя се почувствала замаяна, а когато поискала да си тръгне, той я натиснал до стената. В някакъв момент тя се събужда в банята, защото губи съзнание няколко пъти, и банята е пълна с кръв. А Йохан в този момент седял в транс на пода на банята. Просто гледайки в точка. Тогава тя учтиво го попитала дали може да си тръгне. Той не казал нищо, разказа шокиращите подробности журналистът.Прокуратурите в Испания и Малта, където Йохан получава обвинения за изнасилване през 2016 г. и 2014 г., така и не успяват да докаже вината му: „Хората в неговото родно село, с които разговарях казваха: „О, не, пак ли?\". Те казваха, че трябва да има справедливост. Надяват се, че този път ще се намерят достатъчно доказателства. Хората в Холандия сега вярват, че българското правосъдие ще свърши добра работа и че той ще получи правилната присъда\".В родината му с особен интерес следят ще съберат ли достатъчно доказателства българските власти. ", "date": "2020.01.17", "title": "Постоянен арест за живеещия в София известен в чуждите медии като „Валиумен изнасилвач”"}
{"url": "http://www.cross.bg/edno-dete-razhdaemost-1622912.html", "text": "/КРОСС/ Краят на „политиката за едно дете\" не можа да спре намаляващата раждаемост в Китай, съобщи Би Би Си. Нивото на раждаемостта е спаднал до най-ниското си ниво от създаването на Китайската народна република преди 70 години - въпреки премахването на „политиката за едно дете\".Коефициентът на раждаемост е 10,48 на хиляда през 2019 г. - най-ниският от 1949 г., съобщи Националното статистическо бюро. Броят на бебетата, родени през 2019 г., спадна с 580 000 до 14,65 милиона.Раждаемостта в страната намалява от години и това е предизвикателство пред втората най-голяма икономика в света. Въпреки намаляването на раждаемостта, населението на Китай достигна 1,4 милиарда през 2019 г., съобщи статистическото бюро.Смъртността през 2019 г. е била 7,14 на хиляда - което води до \"естествен прираст\" от 3,34%.През 1979 г. китайското правителство въведе общонационална „политика за едно дете\" - с различни изключения - за забавяне на растежа на населението.Семействата, нарушили правилото бяха изправени пред глоби, загуба на работа и понякога принудителни аборти. Но политиката е обвинявана за тежкия дисбаланс между половете - мъжете все още надхвърлят жените с повече от 30 милиона, сочат данните за 2019 г.През 2015 г. правителството прекрати „политиката за едно дете\" и позволи на двойките да имат две деца. Но тази реформа не успя да обърне спадащата раждаемост в страната.Експертите казват, че това е така, защото облекчаването на политиката не беше придружено с други важни промени, които подкрепят семействата: парична подкрепа за отглеждане на деца и увеличен отпуск по майчинство.Повечето хора всъщност не могат да си позволят повече от едно дете, казват анализатори. ", "date": "2020.01.17", "title": "Китай с най-ниска раждаемост от 70 години "}
{"url": "http://www.cross.bg/valezhi-stranata-harakterno-1622917.html", "text": "/КРОСС/ „В Северозападна България е мъгливо, видимостта е до 400 метра. В Югоизточната част на страната облачността е ниска. По-голямата част от Балканите и Западна Европа също е в мъгла. Но това явление е характерно за този месец\". Това каза в предаването Преди всички\" метеорологът Анастасия Стойчева от НИМХ.Тя припомни 2014 година, когато в първата декада над страната е имало продължителни мъгли:„Тези обстановки се случват рядко, когато зимата е мека и спокойна. При антициклонално време мъглите са характерно явление\".Анастасия Стойчева прогнозира, че още в неделя в страната ще проникне по-студен въздух, инверсиите ще се разрушат и видимостта ще се подобри.„Очаква ни по-динамична седмица, ще има вятър, но няма да има валежи... Към края на месеца ще има вероятност за валежи, но незначителни. Оставаме в сухо време и с температури, по-често над нормата. В началото на февруари все още няма да има валежи, които да възстановят дисбаланса с водата\". ", "date": "2020.01.17", "title": "НИМХ: Мъглите са характерно явление за януари "}
{"url": "http://www.cross.bg/piesata-godina-teatur-1622918.html", "text": "/КРОСС/ Тази вечер на голямата сцена на Народния театър „Иван Вазов\" ще бъде поставена премиерата на пиесата „Синът\" на режисьорът Диана Добрева. Тя е продължение на пиесата „Бащата\" от Флориан Зелер, която преди година постави Добрева. Написана през миналата година пиесата „Синът\" е третата част от трилогията на хитовия френски драматург, чието начало беше поставено с пиесата \"Майката\" през 2012 г.Главните роли в „Синът\" са поверени на актьорите Захари Бахаров, Владимир Пенев и Теодора Духовникова.Премиерата на спектакъла тази вечер е първата за 2020 година и бележи и завръщането на Захари Бахаров на сцената на Народния театър. ", "date": "2020.01.17", "title": "Първа за годината премиера в Народния театър "}
