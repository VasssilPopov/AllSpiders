{"url": "http://www.cross.bg/prodade-chovekut-pysnal-1594713.html", "text": "/КРОСС/ Британец съхрани и продаде отломки от разбития при катастрофа джип, управляван от принц Филип.Мъжът решил да се възползва от инцидента със съпруга на кралица Елизабет втора и събрал част от счупените стъкла и пластмасови части от съсипаното возило, преобърнало се близо до Сандрингам. След което ги пуснал на търг.Най-голямата оферта от общо 119, които човекът получил, е за 65 000 паунда, пише Tialoto.bg.Няколко часа след публикуване на обявата, тя е свалена заради нарушаване на общите условия за продажби. От екипа на еBay обясняват, че никой не може да продава неща, свързани с човешки трагедии. Въпреки това, британски медии твърдят, че човекът е успял да продаде нестандартния си артикул.Продавачът, пуснал обявата, ползва въпросния сайт от ноември 2001 г. и има 100% положителна обратна връзка. Заради отломките обаче неговият статус ще бъде променен. ", "date": "2019.01.24", "title": "Мъж пусна за продан в Ebay отломки от разбития джип на принц Филип"}
{"url": "http://www.cross.bg/evro-imoteka-imot-1594728.html", "text": "/КРОСС/ Покупките на имоти на цени над 100 000 евро през 2018 г. нараснаха до 35% от всички осъществени сделки в столицата. Това сочи годишният анализ на Имотека - компания за недвижими имоти, част от най-големия холдинг в имотната сфера AG Capital. Данните на компанията показват, че все още най-голям е бил делът на продажбите в сегмента между 70 000 до 100 000 евро - 38%, при които също се отчита увеличение на годишна база, макар и по-малко. Покупките между 30 000 и 50 000 евро бяха около 5%, дори по-малко бяха сделките под 30 000 евро, с тенденция към отпадане като значим дял. От 25% през 2017 г. до 18% през миналата година намаляха тези в диапазона от 50 000 до 70 000 евро.„Ако преди 2 години покупките на жилища бяха предимно в границите 50 000 - 70 000 евро и имотите за над 100 000 евро бяха изключения, то през 2018 г. те се превърнаха в масовите сделки на пазара в столицата\", коментира Люба Атанасова, изпълнителен директор на Имотека.„Премината бе психологическата граница на „скъпия\" имот - преди това беше жилище за повече от 100 000 евро, през изминалите 12 месеца обаче този имот се превърна в стандартен и масов за столицата\", казва още Атанасова. Според данните на Имотека класическият клиент на 2018 година изглежда по следния начин - младо семейство с едно малко дете, с бюджет между 100 000 и 120 000 евро, което търси тристайно жилище за собствено ползване в дългосрочен план. „Обикновено тези хора разполагат с около 50 000 до 80 000 евро в брой, спестени или от семейството. За останалата сума теглят ипотечен кредит. Търсят място с две спални и всекидневна част с кухня, задължително паркомясто, особено ако районът не позволява лесно свободно паркиране. Имат стабилни доходи. Предпочитат райони с изградена инфраструктура, парк в близост, добър градски транспорт, по възможност и училище. Обичайно имат нужда от около 80-100 кв. м\", казва Атанасова. Според експертите от Имотека гаражите и сервизните помещения са били сред ключовите елементи, които купувачите са търсели. „Липсата на всяко едно от този тип помещения - гараж, склад, сервизно помещение, наличието единствено на стаи за обитаване, може да откаже купувача от даден имот, тъй като създава сериозни битови неудобства. Затова продавачите трябва да бъдат внимателни, когато решат да продадат жилището, но не и гаража си, или пък да им търсят отделни собственици, за да постигнат по-висока цена\", коментират от компанията.  ", "date": "2019.01.24", "title": "35% от продажбите на имоти в София са за над 100 000 евро"}
{"url": "http://www.cross.bg/bulgariya-razpredelenie-tryda-1594729.html", "text": "/КРОСС/  „ЧЕЗ Разпределение България\" АД завърши изпълнението на проект „Подобряване качеството на предоставяните услуги чрез разкриване на нови работни места и професионално обучение в „ЧЕЗ Разпределение България\" АД. Той е в изпълнение на административен договор № BG05M9OP001-1.003-2458-С01, сключен между Министерство на труда и социалната политика и дружеството по процедура BG05M9OP001-1.003 „Ново работно място 2015\" по програма „Развитие на човешките ресурси\" 2014-2020 г.Проектът стартира на 02.05.2017 г. и продължи до 31.12.2018 г. По време на проекта ЧЕЗ Разпределение България осигури професионално обучение на 14 безработни или неактивни лица за срок от 12 месеца. Повече от половината от наетите по програмата трябваше да принадлежат към уязвими групи - хора без квалификация, трайно отдалечени от пазара на труда,  на възраст над 54 г., младежи под 29 г. и лица с увреждания.„Осем от наетите лица по програмата получиха свидетелства за придобита професионална квалификация по специалност \"Електрически инсталации\", професия \"Електромонтьор\" от професионално направление \"Електротехника и енергетика\". Седем от тях ще бъдат назначени на постоянна работа в „ЧЕЗ Разпределение България\" АД: трима в  дирекция „Мерене и управление на данни\" и четирима в дирекция „Експлоатация и поддържане\".Програмата „Развитие на човешките ресурси\" ни предостави добрата възможност да намерим най-подходящите кандидати, които имат желание да развият своите умения и да усвоят една много полезна професия. Убедени сме,че инвестицията в развитието на уменията на хората, които изпитват затруднения, помага те да станат не по-малко конкурентно способни от останалите на пазара на труда\", заяви Евгения Накова, директор „Човешки ресурси\" на ЧЕЗ България.Проектът се осъществява с финансовата подкрепа на Европейския социален фонд и национално съфинансиране. Общият размер на безвъзмездната финансова помощ е 146 526,72 лева, от които 85% европейско и 15% национално съфинансиране. Общата сума на допустимите разходи е              183 158,40 лева. В нея е включено  и закупуването на съвременни машини, апарати и инструменти, свързани със създаването на новите работни места.Чрез реализацията на проекта се осигури възможност за социално включване на 14 безработни и отдалечени от пазара на труда лица и предоставяне на работни места за 7 от тях, както и за повишаване качеството на услугите, предоставяни от дружеството. ЧЕЗ е отговорен работодател на повече от 3000 българи. Компанията е сред малкото в българския бизнес със сертификат и бронзово отличие за стандарта „Инвеститори в хората\" (Investors in People). ", "date": "2019.01.24", "title": "ЧЕЗ Разпределение приключи проект за наемане и обучение на безработни "}
{"url": "http://www.cross.bg/zadurzhani-politziyata-lozenetz-1594746.html", "text": "/КРОСС/ Ясни са имената на служителите на реда от Четвърто Районно управление , задържани при акция на полицията и спецпрокуратурата в София.Това са шефът на сектор \"Икономичека полиция\" - Красимир Кръстев и полицейските служители Георги Найденов, Марио Дринцолов, Радослав Томов, Антони Апостолов, съобщи \"Канал 3\".Те бяха задържани по време на работа след полицейска проверка в сградата в квартал \"Лозенец\". Информацията за организираната престъпна група е достигнала до МВР по няколко канала. Полицаите изнудвали за такса \"спокойствие\" търговци в столичния квартал \"Лозенец\", за който отговаря Четвърто РУ.В един момент обаче исканите суми станали прекалено големи и жертвите на рекета подали сигнал. \"Таксите\" са били различни според бизнеса на търговците.Преди да стане шеф на сектора Кръстев е бил директор на Второ Районно управление, но е отстранен от там преди 2 години след жалба на семейство, което се е оплакало, че върху тях е упражнено полицейско насилие. Тогава той е наказан с порицание и е преместен в 4-то РПУ.По непотвърдена информация задържаните полицейски служители са знаели, че подлежат на разследване още през декември и са били нащрек. Според източници на полицията петимата поддържат висок стандарт на живот. ", "date": "2019.01.24", "title": "Ясни са имената на арестуваните полицаи от 4-то РПУ в София"}
{"url": "http://www.cross.bg/rapsodiya-bohemska-singur-1594725.html", "text": "/КРОСС/ Брайън Сингър, режисьорът на номинирания за награда \"Оскар\" филм \"Бохемска рапсодия\", е обвинен в сексуално насилие над малолетни в статия, публикувана в сп. \"Атлантик\".Статията е базирана върху 12-месечно разследване и описва историите на четири предполагаеми жертви на насилие, които твърдят, че били съблазнявани и задиряни от режисьора на \"Бохемска рапсодия\", докато били малолетни. Три от четирите предполагаеми жертви на насилие са пожелали анонимност, съобщи Асошиейтед прес, цитирана от БТА.Виктор Валдовинос уверява, че бил задирян от Сингър на снимачната площадка на излезлия по екраните през 1998 г. филм \"Прилежен ученик\", когато бил в 7-ми клас.В свое изявление, разгласено от адвоката му, Сингър отхвърли обвиненията и увери, че хомофобската по дух статия в \"Атлантик\" е опит да се извлече полза от успеха на \"Бохемска рапсодия\". Биографичната лента за Фреди Меркюри получи 5 номинации за награди \"Оскар\", включително за най-добър филм.Сингър бе уволнен като режисьор на филма заради отсъствия от снимачната площадка. Той обаче остана режисьор в надписите на \"Бохемска рапсодия\", независимо че бе заменен от Декстър Флечър. Сингър остро разкритикува сп. \"Атлантик\" по повод въпросните истории, които сп. \"Ескуайър\" първоначално се готвело да публикува, но впоследствие отказало да го стори. ", "date": "2019.01.24", "title": "Режисьорът на \"Бохемска рапсодия\" обвинен в сексуално насилие над малолетни"}
{"url": "http://www.cross.bg/tyrizum-tyristite-myasto-1594731.html", "text": "/КРОСС/ Приходите от туризъм в света не са разпределени равномерно в различните континенти, показват данните от последното проучване на Report on World Tourism Economy Trends, публикувано то Световната асоциация на туристическите градове.Според проучването, 20 са най-големите туристически центрове и именно те са получили над 80% от всички доходи от туристи през миналата година. Добре е представена Европа, която прибира 51% от доходите, но през миналата година най-сериозен ръст демонстрира Азиатско-Тихоокеанският регион.Ето и десетте страни, реализирали най-високи приходи за своя бюджет от туризъм:1. За седма поредна година САЩ са на първо място в тази класация. Туристите пристигат в страната, за да разгледат градовете, природата, историческите места и развлекателните центрове. Тук има и огромно количество музеи, достатъчно е да се посочи, че четири от десетте най-популярни музея в света са именно в САЩ.2. Китай е на второ място по доходи от туризъм, като в тази страна най-много посещавани са няколко обекта. На първо място Великата китайска стена, която може да се види на 10 специално възстановени участъка. Но много от гостите идват и за китайската кухня, като предпочитани са 54 от големите китайски градове.3. Германия привлича ежегодно 40 милиона туристи от цял свят. Половината от тях идват заради възможността за оздравителни процедури в курортните й центрове, немалка част посещават архитектурните й паметници.4. На четвърто място е Япония, която се е специализирала в тематични обиколки, предлагани на туристите. Сред популярните са \"Есен в Япония\" с посещение на природни забележителности, както и посещенията на курортните градове Камакура и Окинава. Развит е и зимния туризъм в северните райони на страната.5. Великобритания влиза в класацията главно с Лондон. Тук са съсредоточени повечето от туристическите обекти. Но има и интерес към Шотландия и Уелс, където също има много туристически посещения. В столицата Бъкингамският дворец е номер 1 сред туристите.6. Индия е разработила специална национална програма за развитие на туризма и това дава резултат. Страната предлага селски, медицински и екологически туризъм. Сериозен дял се пада и на културния туризъм.7. Франция е една от най-туристическите държави в света. Париж привлича с множеството исторически обекти, но значителна част от туристите посещават страната заради френската кухня, както и заради нейния имидж на диктуваща световната мода.8. Италия е много популярна с паметниците си от времето на Римската империя. Страната влага милиони евро за поддържане и възстановяване на тези паметници -само за наклонената кула в Пиза са дадени 25 милиона евро за съхраняването й. Значителна част от туристите предпочитат и зимните курорти в Алпите, които предлагат прекрасни условия за ски туризъм.9. Мексико привлича с уникална културна история, забележителна архитектура и позната в целия свят кухня. Тук са и някои от най-известните морски курорти в света като Акапулко, където сезонът продължава 9 месеца.10. Испания завършва класацията на десетте страни с най-високи доходи от туризъм. Страната е любимо място за туристите от Обединеното кралство и Северна \"Европа заради топлия си климат и прекрасни плажове. Повечето от туристите посещават Барселона и Мадрид, но освен тях Испания има и 12 регионални центрове, включени в списъка на ЮНЕСКО за световното културно наследство. ", "date": "2019.01.24", "title": "Топ 10 на страните с най-много приходи от туризъм в света"}
{"url": "http://www.cross.bg/maiimyni-klonirani-chzhyn-1594732.html", "text": "/КРОСС/ Учени от Китай са клонирали пет маймуни от макак с редактирани гени с цел да подпомогнат изследването на смущения в биологичния часовник, свързани с проблеми в съня, съобщават Ройтерс и ДПА, позовавайки се на агенция Синхуа и публикация в местното англоезично издание \"Нешънъл сайънс ривю\", цитирано от БТА.Това е първото клониране на няколко маймуни за биомедицински изследвания, като за целта е използван индивид с редактирани гени. Клонингите са родени в Шанхайския Институт по неврология към Китайската академия на науките.За донор е избран млад мъжки индивид, чиито гени са редактирани, за да се предизвика разстройство на съня. Неговите фибробласти са използвани, за да бъдат клонирани пет маймуни. Постижението на китайските учени открива нови пътища в изследването и търсенето на лечение за подобни смущения при хората, свързани с проблеми като депресия и невродегенеративни заболявания, отбелязва \"Чайна дейли\".Клонираните маймуни вече проявяват признаци на негативно поведение, в това число разстройства на съня, повишени нива на тревожност и шизофренно поведение. От Синхуа отбелязват, че програмата под надзора на комисията по етика на института е в съгласие с международните етични стандарти за животински изследвания.Миналата година китайски учени оповестиха раждането на първите клонирани маймуни Чжун Чжун и Хуа Хуа след прилагането на същата техника, довела до появата на бял свят на овцата Доли преди около 20 години, припомня ДПА.При петте клонирани маймуни в Шанхай е използван същият метод, известен като ядрен трансфер на соматични клетки. За разлика от Чжун Чжун и Хуа Хуа, за създаването на които са използвани клетки от абортиран зародиш, петте животни са клонирани от индивид, чийто ген BMAL1 е нокаутиран, за да се предизвика разстройство в биологичния часовник ", "date": "2019.01.24", "title": "Китай клонира пет маймуни с редактирани гени"}
{"url": "http://www.cross.bg/vidin-botevgrad-mezdra-1594741.html", "text": "/КРОСС/ В участъка на международен път Е 79 от Видин до Монтана ще бъде изградена автомагистрала, а от Мездра до Ботевград - скоростен четирилентов път. Това съобщи министърът на регионалното развитие Петя Аврамова, която проведе работна среща за напредъка на проекта за модернизация на пътя Видин - Ботевград.Проектът на път от Видин до Монтана е променен от първоначалните планове в автомагистрала, а участъка от Мездра до Ботевград ще бъде скоростен четирилентов, заради релефа и трудните условия за неговото изграждане.Първият участък, който ще започне да се строи, е от Мездра до Ботевград, тъй като е най-напреднал в процедурите, след него започва строителството на пътя от Видин до Ружинци.„Тази година успоредно с процедурите, които трябва да се извършат по отчуждаванията, ще се проведат и тръжните процедури от АПИ, така че когато се приключи отчуждаването, да има и избран изпълнител. Заради обжалвания на пътя Мездра - Ботевград тръжната процедура се е проточила над една година\", обясни  министър Петя Аврамова.Тя добави, че освен магистрала „Хемус\", двете вертикални отсечки Русе - Велико Търново и Ботевград - Видин са изключително важни за бизнеса и за хората, които живеят в този край. ", "date": "2019.01.24", "title": "Правят магистрала между Видин и Монтана "}
{"url": "http://www.cross.bg/strana-venetzyela-vunshno-1594738.html", "text": "/КРОСС/ Във връзка със сериозното влошаване на политическата обстановка във Венецуела и потенциалната възможност от нейното ескалиране, Министерството на външните работи настоятелно препоръчва на всички български граждани, които имат намерение да пътуват в близките дни до южноамериканската страна, да отложат плановете си до изясняване и успокояване на обстановката.Към настоящия момент актуалният индекс на риска при пътуване до страната, определен от Външно министерство е Ниво 4: Предупреждение за преустановяване на пътуванията в цялата страна (освен при крайна необходимост).", "date": "2019.01.24", "title": "Не пътувайте до Венецуела, съветват от Външно "}
{"url": "http://www.cross.bg/iiosif-kyrtev-opital-1594740.html", "text": "/КРОСС/ Съучастник в телефонни измами получи от Районния съд в Пазарджик най-тежката мярка за неотклонение - задържане под стража. 21-годишният Йосиф Куртев от село Звъничево е уличен в посредничество при престъпна схема срещу 84-годишна пазарджиклийка.Според адвоката на Куртев той самият бил излъган, тъй като смятал, че ще работи във фирма за алуминиева дограма, прибраните от жертвите пари били капаро за монтажа. Дори опитал да се откаже, но „работодателите\" му го заставили да продължи със заплахи както за него, така и за семейството му.След задържането му той се опитал да съдейства на полицията, заяви още защитникът.В момента, когато получил позвъняване от поръчителите на измамите, подал апарата на униформените, но те не се възползвали да разберат повече за организираната група. Не пожелали и да го оставят да пътува до Русе, като го проследят, за да ги заведе до истинските извършители.Йосиф бе задържан в средата на януари. Полицаи и криминалисти стигнали до него след сигнал от възрастна жена, че е получила съмнително обаждане. Непознат й съобщил, че дъщеря й е претърпяла катастрофа и за операция трябват 17 000 лева.", "date": "2019.01.24", "title": "Оставиха зад решетките „муле“ на ало-измамници "}
{"url": "http://www.cross.bg/moreto-predi-tzarevo-1594739.html", "text": "/КРОСС/ Да, на морето е, но ние сме най-морската община, имаме 64 км брегова ивица - всичко ни е на морето. И в случая строителството е законно. Спазени са всички изисквания, проверил съм това в детайли. И не можем да тръгнем да национализираме, защото някой е решил, че това не му е красиво\". С тези думи кметът на Царево Георги Лапчев коментира поредния щрих от печалната картина на строителна инвазия по морето - поголовното изсичане на борови дървета край, настъпването на багери  и превръщането му във  ваканционно селище.Според становището на Държавното горско стопанство в Царево теренът -  на първа линия до морето, не попада в горска територия. От Регионалната екоинспекция в Бургас и Община Царево заявиха, че строителството отговаря на всички изисквания и заложените параметри. А парцелът е частен. Собственик на имота е била софийската фирма „Bulgarian Properties\". Тя обаче го е продала на фирма \"Арапя Билд\", която е и възложител на строителството. Сега, по план, там ще се строят шест двуетажни вили.„Става въпрос за урегулиран поземлен имот, предвиден като зона за урбанизиране в Териториалния устройствен план през 1997 г. От 2007 г. е издадено разрешението за строеж. Това, подчертавам, е частен имот, преди това пак е бил частен, и преди това, и преди това. А много, много преди това е бил земеделски... Преди 30 години, когато са били възстановявани тези земи, тогава да бяха излизали, да жалят процедури, за да не се случи това. Сега, постфактум, е много лесно да се каже. Спри ги!  Как?!  Да наруша закона ли?!. Тогава мен ще ме осъдят. Нали всички се борим затова, нещата да са по правилата. А аз не искам да си превишавам правата\", заяви Лапчев. И пред репортер на Дарик-Бургас допълни: Ваш колега наскоро ме попита: „Знаете ли, че през 30-те-40-те години тук е имало дюна?\" Не знам, защото тогава не съм бил роден. Но сигурно преди две хиляди години тук е било морско дъно. Да сезираме института по Океанология ли и да търсим водни бозайници...\" ", "date": "2019.01.24", "title": "Кметът на Царево: Всичко ни е на морето, да национализираме ли?! "}
{"url": "http://www.cross.bg/borisov-sutrydnichestvo-pytin-1594743.html", "text": "/КРОСС/ Министър-председателят Бойко Борисов проведе телефонен разговор с руския президент Владимир Путин. Двамата обсъдиха двустранното сътрудничество, както и в енергийната сфера.Премиерът Борисов и президентът Путин подчертаха, че в последните години партньорството между България и Русия се активизира. Те изразиха желание за по-нататъшно задълбочаване на доброто сътрудничество в редица сфери.Снимка Архив ", "date": "2019.01.24", "title": "Борисов и Путин обсъдиха в телефонен разговор двустранното сътрудничество"}
{"url": "http://www.cross.bg/nestorov-deiinostite-byrgas-1594744.html", "text": "/КРОСС/ По разпореждане на премиера Бойко Борисов началникът на Дирекцията за национален строителен контрол Иван Несторов ще направи спешна проверка по Южното Черноморие утре - 25 януари.Заедно с експерти от РДНСК Бургас и на Службата по геодезия, картография и кадастър - Бургас, той ще провери сигнали за дейностите, които се изпълняват на къмпинг „Градина\", в района на къмпинг „Арапя\" и плаж „Алепу\". При констатиране на нарушения, дейностите ще бъдат спрени със заповед на ДНСК.  ", "date": "2019.01.24", "title": "Началникът на ДНСК Иван Несторов ще направи спешна проверка по морето"}
{"url": "http://www.cross.bg/venetzyela-madyro-raboti-1594742.html", "text": "/КРОСС/ Легитимен президент на Венецуела остава Николас Мадуро. Такава е официалната позиция на Русия по повод напрежението в южноамериканската страна, изразена днес от говорителя на Кремъл Дмитрий Песков.Венецуела е пред гражданска война, а хиляди хора са по улиците с искане на оставката на Мадуро заради корупция и лошо управление, съобщават световните агенции. Редица страни последваха примера на САЩ, като признаха за легитимен президент досегашния председател на парламента Хуан Гуайдо, който се обяви за държавен глава. На свой ред Мадуро обяви, че скъсва дипломатически отношения със Съединените щати.Върховният представител на ЕС по въпросите на външните работи и политиката на сигурност Федерика Могерини призова от името на страните членки да бъда чут гласът на народа във Венецуела и настоя за свободни избори, без да последва на този етап примера на САЩ, които признаха Гуайдо.„Опитът за узурпиране на върховните власти във Венецуела са противоречащи и са в нарушение на принципите на международното право\", каза говорителят на Кремъл Дмитрий Песков.Той добави, че ситуацията във Венецуела се „следи много внимателно\". Песков бе категоричен, че намесата на трети страни при случващото се в Боливарската република е обезпокоително и недопустимо.Говорителят на Кремъл отбеляза, че във Венецуела действат и много руски компании. Русия призова САЩ да се въздържат от военна интервенция във Венецуела, защото това може да доведе до катастрофа. В интервю за руското списание „Международен живот\" зам.-министърът на външните работи Сергей Рябко пък коментира, че Москва ще помогне на Венецуела при евентуална необходимост от защита на суверенитета й.Китай също обяви, че е против външно вмешателство във вътрешните работи на  Венецуела и подкрепя усилията й да защити своята независимост и стабилност. По-рано подобен коментар направи и говорителят на турския президент Реджеп Ердоган. ", "date": "2019.01.24", "title": "Венецуела с двама президенти: Москва и Пекин застанаха зад Мадуро"}
{"url": "http://www.cross.bg/kitaii-bing-microsoft-1594698.html", "text": "/КРОСС/ Търсачката Bing на Microsoft бе блокирана в Китай, след като напрежението между Китай и САЩ в технологичния и търговски сектор остава повишено, съобщава Bloomberg.На Bing бе позволено да работи в Китай, тъй като търсачката включваше алгоритъм, позволяващ цензурирането на резултатите спрямо регламентите в страната.Всяко действие срещу Microsoft може да предизвика алармени сигнали за американските технологични гиганти като Apple, които разчитат изключително много на огромния китайски пазар, особено на фона на оплакванията, че Пекин несправедливо ограничава достъпа им до пазара и насърчава местните компании.За разлика от Google, Microsoft са се съгласили да цензурират резултатите си не само в Bing, но и в LinkedIn, което им позволи да работят лесно в Китай. Компанията на Бил Гейтс има център в Пекин и нова лаборатория за изкуствен интелект в Шанхай.Според някои източници, причината за действията срещу американските сайтове в Китай не трябва да се търси единствено в икономическата и технологична война, стартирана от президента на САЩ, Доналд Тръмп. Вероятно е блокирането да е в следствие от факта, че 2019 година се падат две много важни пълни годишнини - 70 години от основаването на Народна Република Китай и 30 години от събитията на площад Тянанмън. Според анализаторите е възможно юбилеите да генерират засилени критики срещу управляващата Комунистическа партия, заради което контролът над интернет през 2019 година ще бъде една идея по-затегнат. ", "date": "2019.01.24", "title": " Китай блокира търсачката Bing "}
{"url": "http://www.cross.bg/metropoliten-mrezhi-sotzialnite-1594745.html", "text": "/КРОСС/ Облицовка от тавана на метростанция \"Западен парк\" падна на перона. В социалните мрежи бяха публикувани кадри.Изпълнителният директор на \"Метрополитен\" Стоян Братоев коментира за bTV, че са паднали две парчета с размери 60/60. Няма пострадали хора. Те веднага са били почистени. Предстои екип на \"Метрополитен\" да възстанови нарушената конструкция.Най-вероятната причина за случилото се са вибрациите от преминаващите мотриси.Потребител в социалните мрежи качи видео, за което се твърди, че е от вчера вечерта. На него се виждат опитите на двама работници да закрепят конструкцията, която днес се сгромоляса там, където обикновено хората чакат своя влак.Снимки Фейсбук", "date": "2019.01.24", "title": "Падна част от тавана на метростанция \"Западен парк”"}
{"url": "http://www.cross.bg/banksi-nyama-beshe-1594705.html", "text": "/КРОСС/ В Португалия откриха изложба на легендарния графити-аритист Банкси. Любопитното в случая е, че дори кураторите не знаят истинската самоличност на Банкси и никога не са го срещали. Какво прави един уличен артист толкова енигматичен? Винаги се появява на неочаквани места и винаги е разпознаваемо - изкуството на Банкси - безспорно най-известния и енигматичен графити-артист. Фотографът Бари Калсън прекарва няколко месеца в издирване на графитите на художника от Бристол. Успява да заснеме голяма част от тях, преди завинаги да бъдат изтрити.Макар и да има спекулации около самоличността на Банкси, всъщност никой не знае кой е той. Но според някои, няма и нужда.44 от най-добрите графити могат да бъдат видяни в португалска галерия. Сред тях са и кадри от лунапарка \"Дисмал\" - един ироничен поглед към \"Дисниленд\" и приповдигнатата му атмосфера.Бари Калсън, фотограф: Ходих до парка няколко пъти, но всеки път ми беше много интересно. Никога няма да забравя как един ден в небето се беше появила дъга. Представяте ли си - мрачната Великобритания, с нейното типично дъждовно време, и този парк, в който никой не се очаква да е щастлив?! И на фона на всичко това - дъга. Това беше като метафора на всичко, което Банкси прави, на посланието, което се опитва да изпрати.Каквото и да се каже за легендарния графити-артист, никога няма да е достатъчно, но поне можете да разгледате творчеството му. В случая - до края на март. ", "date": "2019.01.24", "title": " Изложба на Банкси в Португалия "}
{"url": "http://www.cross.bg/zhivotni-datirashti-grobove-1594717.html", "text": "/КРОСС/ Египетските власти съобщиха за археологическо откритие на древни гробове в делтата на Нил, датиращи от периода 1782-1570 г. пр.Хр., предаде Асошиейтед прес.Министерството по въпросите на паметниците на културата съобщи, че археолозите са се натъкнали също на други 20 погребения, датиращи от преддинастичния период в Кам-ал-Холган на около 140 километра на север от Кайро. Директорът на египетската агенция за опазване на старините Мустафа Уазири уточни, че в гробовете са били положени останки от животни, артефакти от камък и фрагменти от глинени съдове. Останките от животни не били много добре запазени.през последните години Египет инвестира в нови археологически находки с надеждата да привлече повече туристи в страната. Ключовият туристически сектор за държавата беше силно засегнат от политическите размирици, стартирали през 2011 година. ", "date": "2019.01.24", "title": "Археолози откриха древни гробове в делтата на Нил"}
{"url": "http://www.cross.bg/zaedno-detza-sudurzhanie-1594722.html", "text": "/КРОСС/ Днес Google обяви старта на YouTube Kids за българските деца и семейства. Приложението е изтеглено десетки милиони пъти и е генерирало повече от 160 милиарда гледания в цял свят, на разнообразно, но подбрано съдържание подходящо за деца на 18 езика, включително български.YouTube Kids е уникално място в глобалната мрежа, изцяло посветено на децата и семействата, което предлага богато съдържание и възможност за безопасно търсене. Приложението предлага редица опции, които позволяват на родителите да контролират съдържанието, както и да използват разширените алгоритми за избор на съдържание, подходящо за най-малките.Вие и вашите деца можете да гледате вдъхновяващи видеа, както на български, така и на чужди езици. Само с няколко кликвания може да следвате приключенията на смърфовете, Бен 10 и много други любими детски герои, или да пеете познатите детски песнички заедно с вокална група \"Шоколадче\". Помогнете на децата да се научат да броят, да разпознават българските букви или да казват английската азбука заедно с героите от улица Сезам, а в края на деня ще заспиват заедно с известни приказки на български език.", "date": "2019.01.24", "title": "Google стартира YouTube Kids на български език"}
{"url": "http://www.cross.bg/asansyor-asansyora-kitaii-1594711.html", "text": "/КРОСС/ Адреналиновите наркомани, които търсят непрекъснато тръпка, би трябвало да си резервират пътуване до Китай. За да посетят асансьора Байлонг, който се издига на цели 326 метра. Намира се в провинция Хунан, Югоизточен Китай и е разположен в Националния горски парк Zhangjiajie. Обявен е в Книгата на Гинес за най-високия външен асансьор в света.Построен е от 1999 до 2002 г. Всеки от трите двуетажни асансьора се издига нагоре от пясъчник. Стойността на проекта е около 16 млн. долара.Срещу заплащане посетителите могат да се изправят срещу страховете си и да се изкачат нагоре по скалата, като стигнат до върха само за 2 минути. Всеки асансьор може да превозва до 50 пътника едновременно, с дневен капацитет от близо 20 000 посетители.Като допълнителен бонус, асансьорът позволява на посетителите да се насладят на красотата на много райони на парка, които преди са били достъпни само по опасен планински път, изкачването по който отнемал до три часа.", "date": "2019.01.24", "title": "Вижте най-високия открит асансьор в света на 326 метра"}
{"url": "http://www.cross.bg/geiits-bloomberg-zashtitata-1594737.html", "text": "/КРОСС/ Защитата на личните данни ще продължи да бъде голям проблем пред технологичните компании. Те, обаче, трябва да говорят по тези проблеми открито и да ги предвиждат. Това заяви съоснователят на Microsoft  Бил Гейтс в интервю пред Франсин Лакуа от Bloomberg, което беше излъчено днес по Bloomberg TV Bulgaria.Гейтс обясни, че най-важното нещо, което една технологична компания трябва направи още със старта си, е да спечели доверието на потребителите. „Важно е, за да получиш разрешения от потребителите. Защитата на личните данни... не може просто да кажеш на хората: „Хей, купете си защита\". Трябва да им кажете: „Ето я услугата, с която ще ви помогна да си организирате по-добре нещата, да разберете кое съобщение е важно и кое - не. Но в същото време, въпреки че моделирам и наблюдавам поведението и активностите ви, няма да споделям информация за тях с други компании\", заяви той.Пред Bloomberg Бил Гейтс обсъди още финансирането на глобалните здравни инициативи, кога може да очакваме първите ваксини срещу малария и СПИН и бъдещето на работния процес на фона на загубата на работни места за сметка на технологиите. ", "date": "2019.01.24", "title": "Бил Гейтс от Давос: Защитата на личните данни ще продължи да бъде голям проблем"}
{"url": "http://www.cross.bg/tzarevo-stroezh-gora-1594733.html", "text": "/КРОСС/ Пореден сигнал за изливане на бетон - този път в района на къмпинг „Арапя\" в Царево. На скалите срещу плажа в местността „Дядо-Ильова бахча\" се изгражда вилно селище.Проверка на място установи, че тежка строителна техника дълбае основи за комуникационна техника, а на мястото на изсечени десетки борови дървета са поставени основите на масивни постройки.Възложител на строежа е бургаска фирма, а разрешението, издадено от община Царево, е от 15 август 2018 година. От там обясняват, че първото разрешение за строеж върху частен терен е още от 2007 г.От регионалната еко-испекция в Бургас съобщиха за NOVA,че обектът има всички разрешителни, включително и становище от Агенцията по горите, че теренът не е гора, а е урбанизирана територия от 2007 г.„Всички документи, които са представени в общината, са коректни и този строеж всъщност отговаря на всички законови изисквания. Как този терен е станал частен, кога се е случило това нещо, трябва да питате друг човек\", заяви пред NOVA Георги Лапчев, кмет на Царево.Източник: Нова телевизия", "date": "2019.01.24", "title": "Изсичат борова гора край „Арапя“ заради строеж на вили "}
{"url": "http://www.cross.bg/chelsi-tazi-vecher-1594723.html", "text": "/КРОСС/ Тотнъм има един гол преднина срещу Челси за втория мач от Карабао Къп. Лошата новина за „шпорите\" обаче е свързана с липсата на ключови играчи, които са жизненоважни за тима в полуфиналния лондонски сблъсък.Срещата е тази вечер от 21.45 часа и ще можете да я проследите по DIEMA SPORT и PLAY DIEMA XTRA.Хари Кейн, Деле Али и Хюн-Мин Сон няма да бъдат на линия за тима. Двамата англисйки национали са с контузии и ще отсъстват до март, а Сон участва в Азиатската купа.Хари Кейн реализира първия гол в мача на „Уембли\" от дузпа, след намесата на ВАР. Челси обаче ще има предимството да посрещне съперника на „Стамфорд бридж\" тази вечер. ", "date": "2019.01.24", "title": "Лондонско дерби с изглед за финал: Челси - Тотнъм"}
{"url": "http://www.cross.bg/bulgariya-napitki-potrebitelite-1594735.html", "text": "/КРОСС/ Сдружение „Храни и напитки България\" отчита като положително решението на Комисията за вътрешен пазар и защита на потребителите към Европейския парламент при формулиране на текстовете, касаещи дискусията за „двойните стандарти\", да вземе предвид някои основателни причини за разлики в рецептите на продуктите като „ясно изразени регионални предпочитания на потребителя\", „използването на местни продукти\" и „изисквания на местното законодателство\", което е от полза за потребителите и за стимулиране на националната (българската) икономика.Сдружение „Храни и напитки България\" е категорично против „двойните стандарти в качеството\" на храните и осъжда подобни практики. Членовете на сдружението ни прилагат еднакви, високи стандарти за безопасност и качество на продуктите, които произвеждат, независимо за кои пазари са насочени. Не правим компромис с качеството на продуктите и не произвеждаме продукти с по-ниско качество за различните пазари.Бихме искали да отбележим, че предложената от Комисията за вътрешен пазар и защита на потребителите формулировка не изчерпва всички легитимни възможности за различие при продуктите и предполага, че дори минимални отклонения, които често са резултат на различно оборудване или доставчик, биха попаднали под забраната от директивата, което ще доведе до затруднения и създава риск от прекратяване на цели производства.Притеснителен е фактът, че „двойните стандарти\" са включени именно в Анекс 1 на Директивата. Това би забранило каквито и да било разлики в продуктите и би довело до изискването всички търговски марки да имат една и съща рецепта в цяла Европа, което от своя страна би ограничило продуктовите иновации и потребителския избор и би увеличило потребителските цени в определени пазари, някои от които като последица няма да могат да бъдат обслужвани. То може също да се отрази отрицателно на местното предлагане на селскостопански продукти, а също да доведе до нелоялна конкуренция между операторите с дейност на няколко пазара и местните конкуренти.Трябва да се има предвид, че подобни крайни мерки се гласуват, без да е приключило организираното от Европейската комисия изследване на пазара, което стартира през септември 2018 година и се провежда по утвърдената от Европейския изследователски център единна методология, чиито резултати се очаква да бъдат обявени през март 2019 година, когато Комисията ще може да направи задълбочен анализ на феномена „двойни стандарти\".В ерата на глобализация в повечето случаи фабриките се специализират в производството на даден продукт от асортиментната листа на компанията и захранват с него, ако не целия европейски пазар, то големи сегменти, без деление на източни и западни държави. Рецептите на нашите продукти се адаптират в някои случаи за различните пазари в Европа, ако това се налага от спецификите или различията във вкусовите предпочитания на потребителите в съответната държава, за покриване на местни нормативни изисквания или с оглед стимулиране на местната икономика, чрез използване на произвеждани на място суровини. Подобни различия в рецептите в никакъв случай не говорят за по-ниско качество и не са израз на „двоен стандарт\".Сдружение „Храни и напитки България\" се присъединява към апела на най-голямата браншова организация в Европа - FoodDrink Europe, и като неин член приканва законодателите да извършат по-добър и пълен анализ на различните нормативни възможности, като подкрепяме усилията на нашите членове да предлагат едно и също качество, съобразено с вкусовете на българските потребители и осигурено чрез влагането на български суровини.Сдружение „Храни и напитки България\" е браншово сдружение, чиито членове са едни от най-големите компании в областта на хранително-вкусовата промишленост в България с общ годишен оборот над 1,5 милярда лева - Данон Сердика АД, Девин ЕАД, Интерснак България ЕООД, Кока-Кола България ЕООД, Кока-Кола Хеленик Ботълинг Къмпани България АД, Куадрант Бевъриджис АД, Марс Инкорпорейтед България ЕООД, Монделийз България ЕООД, Нестле България АД, Престиж-96 АД, Якобс Дау Егбертс БГ ЕООД, Униливър България ЕООД, Градус АД  и Бисер Олива АД .Основната цел на сдружението е в условията на пълна прозрачност да работи за създаването на по-благоприятна среда за развитие на хранителната индустрия в България, като обедини и представлява интересите на български и чуждестранни производители, дистрибутори и вносители на храни и напитки, на малки и големи компании в отрасла, както и на секторните асоциации. ", "date": "2019.01.24", "title": "Становище на сдружение „Храни и напитки България\""}
{"url": "http://www.cross.bg/huawei-balong-skorost-1594736.html", "text": "/КРОСС/ Днес Huawei официално представи новия си 5G чипсет Balong 5000 заедно с първото си 5G устройство за крайни клиенти - Huawei 5G CPE Pro. Двата продукта съвместно съставят най-бързото решение за безжична връзка за вашия смартфон, дом или офис.  Balong 5000 официално поставя началото на 5G ерата. Освен смартфони, чипсетът поддържа широк набор от 5G продукти, включително шороколентови устройства, такива за монтиране в автомобили, и 5G модули. Той отваря вратите пред съвсем нови сценарии, базирани на 5G връзките.  „Balong 5000 разкрива цял един нов свят пред потребителите\" сподели Ричард Ю, изпълнителен директор на Huawei Consumer Business Group. \"Той ще подобри качеството на услугите и ще осигури високоскоростните връзки, необходими за функционирането на изкуствен интелект, много по-широко и по-смислено присъстващ в живота ни. Базиран на Balong 5000, Huawei 5G CPE Pro предоставя на потребителите по-свободен достъп до мрежата и невероятно по-висока скорост на сърфиране. Huawei предлага интегриран набор от услуги в областта на чиповете, устройствата, \"cloud\" услугите и мрежите. На тази база и в качеството си на лидер в 5G сферата, ще осигурим на потребителите едно вдъхновяващо и интелигентно изживяване, засягащо всеки аспект на живота им\" каза още Ю.С малък физически размер и и висока степен на интегрираност, Balong 5000 поддържа 2G, 3G, 4G и 5G на един и същ чип. Той ефективно редуцира латентността и разхода на енергия при обмен на данни в различни режими и значително подобрява потребителското изживяване в ранните етапи на въвеждането на 5G технологията. Balong 5000 бележи много важен момент в историята на развитието на чиповете от серията Balong.Balong 5000 е първият чипсет, записал върхови резултати за скорост на теглене на данни в 5G. На честота от под 6 GHz (нискочестотния спектър, основно използван за 5G мрежите) Balong 5000 може да достигне скорост на сваляне от 4,6 Gbps. При честота от mmWave спектъра (високата честота, допълнително използвана за 5G мрежите) Balong 5000 може да достигне скорост на сваляне от 6,5 Gbps - 10 пъти по-висока от най-добрата 4G LTE скорост, предлагана днес.Balong 5000 е също така първият чипсет, поддържащ мрежови архитектури за 5G от типа SA и NSA (standalone и non-standalone). При NSA, 5G мрежата се изгражда над вече съществуваща 4G LTE мрежа, докато при SA говорим за напълно самостоятелна архитектура. Гъвкавостта на Balong 5000 му позволява да отговори на потребностите на операторите, независимо на кой етап от развитието на своите 5G мрежи се намират.  Balong 5000 е първият работещ в няколко режима чипсет, който поддържа Vehicle to Everything (V2X) комуникации, осигурявайки нисколатентни и високонадеждни услуги за автомобилите с интернет връзка. 5G смартфоните на Huawei, захранвани от Balong 5000, ще бъдат показани на тазгодишното издание на изложението „Mobile World Congress\" в Барселона.Базиран на Balong 5000, Huawei 5G CPE Pro поддържа както 4G, така и 5G връзка. В 5G мрежата видеофайл с високо качество и размер от 1GB може да бъде изтеглен за три секунди, а 8К видео може да се стриймва без никакви засечки. Това поставя изцяло нов стандарт за домашните мрежови устройства. В допълнение към това Huawei 5G CPE Pro може да бъде използван от малки и средни по размер компании, нуждаещи се от супер бърза интернет връзка. Поддържайки и новата технология Wi-Fi 6, Huawei 5G CPE Pro предоставя скорост до 4,8 Gbps. Той е първият 5G CPE, поддържащ протоколите Huawei HiLink, въвеждащи смарт домовете в новата 5G ера. Като пионер в 5G индустрията Huawei започна изследванията си в тази област още през 2009 г. и в момента е единственият доставчик в този сегмент, който може да предложи цялостни 5G решения (end-to-end 5G). В 5G R&D центровете на компанията работят над 5700 инженери, сред които над 500 високоспециализирани 5G експерти. Освен тях, компанията участва и в 11 обединени центрове за 5G иновации в целия свят.  ", "date": "2019.01.24", "title": "Huawei представи нов 5G чипсет, съвместим с няколко поколения мрежи"}
{"url": "http://www.cross.bg/godini-kategorii-validnost-1594712.html", "text": "/КРОСС/ Срокът на валидност на свидетелството за управление на моторно превозно средство за категории АМ, А1, А2, А, В, В1 и ВЕ ще е вече до 10 години. Досега валидността беше 5 години.За категории С, СЕ, С1, С1Е, D, DE, D1, D1E и Т остава непроменен - пет години.Това реши парламентът с приетите на второ четене промени в Закона за българските лични документи.Издадените свидетелства преди влизането в сила на новите изменения са валидни за срока, посочен в тях. ", "date": "2019.01.24", "title": " Удължава се срокът на валидност на шофьорските книжки"}
{"url": "http://www.cross.bg/rysiya-prezident-venetzyela-1594709.html", "text": "/КРОСС/ Депутати в Русия разкритикуваха решението на САЩ да признаят опозиционния лидер Хуан Гуайдо за президент на Венецуела, съобщи РИА Новости. Гуайдо се обяви за президент през вчерашния ден. Той вече получи подкрепата на САЩ, ЕС и няколко страни от Латинска Америка.„Мисля, че с това развитие на нещата САЩ се опитват да организират следващата цветна революция във Венецуел\".коментира заместник-председателят на Комисията по външни работи към горната камара на руския парламент Андрей Климов,Русия използва понятието цветна революция за събитията, които през последните години се случиха в Грузия, Украйна и Киргизстан.„Не мисля, че можем да признаем това. Това всъщност е преврат. Няма как да си представя, че това е спонтанно. Това може да ни доведе до граждански конфликт или голям сблъсък. Това са планирани действия, които определено са координирани от САЩ\", заяви председателят на Комисията за информация към Федералния съвет Алексей Пушков. Публикувано във факти.бг: Русия е един от големите политически съюзници на Венецуела. Руският президент Владимир Путин вече обяви подкрепата си за администрацията на президента Николас Мадуро и призова за диалог по въпроса. ", "date": "2019.01.24", "title": "Русия: САЩ стоят зад чудовищен преврат във Венецуела"}
{"url": "http://www.cross.bg/kurdzhali-stranata-snyag-1594714.html", "text": "/КРОСС/ МВР е готово за реакция при усложняване на обстановката заради времето. Това обяви гл. комисар Николай Николов, директор на ГДПБЗН, на брифинг след работно съвещание на ангажираните институции във връзка с прогнозите за обилни валежи от дъжд и сняг в страната.По думите на Николов ситуацията в страната към момента е спокойна. Има регистрирани първи незначителни инциденти в Кърджали, Кюстендил, Благоевград и Смолян, свързани с отводняване на частни домове и два промишлени обекта. Високият приток на яз. \"Кърджали\" е залял един от мостовете при с. Песнопой и Русалско.Създадена е организация, така че въженият мост да бъде използван от Бърза помощ, полиция, пожарна и на стоки от първа необходимост. Директорът на пожарната отбеляза още, че във високите части на Родопите валежите от мокър сняг са създали проблеми при Пампорово и Превала.Вътрешният министър Младен Маринов призова гражданите, които ще пътуват, да спазват всички изисквания и да изпълняват разпорежданията на институциите. ", "date": "2019.01.24", "title": " МВР с готовност за реакция при усложняване на обстановката заради времето "}
{"url": "http://www.cross.bg/apartamenta-zhivota-politziyata-1594715.html", "text": "/КРОСС/ Софийският апелативен съд остави в ареста Васил Василев, който удуши приятелката си Калина в апартамента й в квартал „Банишора\". Мярката на Василев бе гледана при закрити врата заради интимни подробности от живота на двамата.Младата жена беше убита на 15 януари, ден преди да бъде подаден сигнал в полицията. За престъплението бе задържан 23-годишният ѝ приятел, на когото е повдигнато обвинение. Най-вероятната причина за тежкото престъпление е ревност.Бащата на извършителя сигнализирал на телефон 112, след като синът му съобщил чрез SMS, че е убил приятелката си и ще посегне на живота си. С помощта на пожарникари, полицията разбила вратата на апартамента, където е открито тялото на младата жена на дивана в хола с разхвърляни дрехи. Намерени са празни бутилки от алкохол.Извършителят е намерен в другата стая, гол до кръста да лежи на леглото. Според медици убийството е станало по особено жесток начин, има данни за насилване и душене. ", "date": "2019.01.24", "title": "Съдът остави в ареста убиеца от Банишора"}
{"url": "http://www.cross.bg/yvrezhdaniya-borisov-telk-1594718.html", "text": "/КРОСС/ Правителството се фокусира върху реформата в ТЕЛК. \"Ние спазихме обещанията си за осигуряването на допълнителен ресурс за по-добър живот на българите с увреждания. Продължаваме диалога по темата, а сега се фокусираме върху реформата в ТЕЛК\", заяви министър-председателят Бойко Борисов на среща с майки на децата с увреждания, съобщават от правителствената пресслужба.Министър-председателят Бойко Борисов се срещна с представители на майките на деца с увреждания от Националната гражданска инициатива \"Системата ни убива\".Водещ акцент в разговорите беше реформата в ТЕЛК с цел средствата за системата да отиват наистина за нуждаещите се българи, а чрез строг контрол да бъдат прекратени злоупотребите и течовете от пенсионно-осигурителната система. Той подчерта, че компетентните органи ще прилагат цялата строгост на закона при нарушаването му, защото това означава още повече финансови средства за реално нуждаещите сеИзпълнението на Плана за действие по приемането на законодателство за хората с увреждания също бе тема на разговор. Чрез заложените в плана мерки държавата гарантира по-добра подкрепа, съобразена с индивидуалните потребности на българи в неравностойно положение.В срещата участваха още министърът на труда и социалната политика Бисер Петков, министърът на здравеопазването Кирил Ананиев и министърът на вътрешните работи Младен Маринов. Майките от Националната гражданска инициатива \"Системата ни убива\" връчиха на премиера Борисов писмо, в което му благодарят за спазения ангажимент да инициира проверки за документни престъпления, отнасящи се за инвалидни пенсии.\"Оставаме в готовност за съвместна работа по разрешаване на проблемите, касаещи правата на хората с увреждания и в частност неефективната и морално остаряла методика за ТЕЛК\", отбелязаха още в писмото си майките. ", "date": "2019.01.24", "title": "Борисов: Спазихме обещанията си към хората с увреждания"}
{"url": "http://www.cross.bg/morbili-detza-skopie-1594716.html", "text": "/КРОСС/ Нови случаи на заразени с морбили са били регистрирани в Македония, където здравните власти алармират за голям брой на неваксинираните деца.Четирима души са приети днес в Клиниката за инфекциозни болести в Скопие, съобщава в. \"Слободен печат\". Сред болните са три деца на възраст 1,5, 2,5 и 5 години. Те не са били ваксинирани и не са посещавали детска градина. Четвъртият заболял е 26-годишен мъж от село Бървеница край Тетово, за когото не е известно дали е бил ваксиниран.В момента в клиниката се лекуват 13 пациенти, а досега над 70 болни са получили лечение за морбили. В началото на януари македонското министерство на здравеопазването обяви епидемия от морбили на територията на Скопие.Министърът на здравеопазването Венко Филипче открои като голям проблем в страната броят на неваксинираните деца, които ходят на детска градина. Той отправи апел към родителите да ваксинират децата си. ", "date": "2019.01.24", "title": "Нови случаи на морбили в Скопие "}
{"url": "http://www.cross.bg/pernik-sofiya-vlak-1594720.html", "text": "/КРОСС/ На 26-и и 27-и януари „БДЖ-Пътнически превози\" ЕООД ще осигури допълнителни места във влаковете, които преминават през гара Перник. Увеличаването на броя на вагоните и мотрисите за влаковете се прави за удобство на всички, които желаят да посетят Международния фестивал на маскарадните игри „Сурва\", който ще се проведе в гр. Перник през периода 25 - 27 януари 2019 г.С допълнителни вагони към съставите си ще пътуват двадесет и шест влака, които се движат по направленията Кюстендил, Благоевград и Дупница и преминават през гара Перник в часовете между 08:00 ч. и 16:00 ч.С цел гарантиране на удобното придвижване на своите клиенти националния железопътен превозвач осигурява и допълнителна възможност за пътуване с влак между София и Перник. В тази връзка извънредно ще се движат и следните шест влака:•\tКрайградският пътнически влак № 50275 от София за Перник, който заминава от Централна гара София в 13:15 ч. и пристига в Перник в 14:12 ч.;•\tКрайградският пътнически влак № 50274 от Перник за София, който тръгва от Перник в 14:20 ч. и пристига в София в 15:15 ч.;•\tКрайградският пътнически влак № 50277 от София за Радомир, който заминава от София в 16:10 ч. и пристига в Перник в 17:07 ч.•\tКрайградският пътнически влак № 50276 от Перник за София, който заминава от Перник в 16:58 ч. и пристига в София в 17:54 ч.;•\tКрайградският пътнически влак № 50279 от София за Перник, който тръгва от София в 17:45 ч. и пристига в Перник в 18:40 ч.;•\tКрайградският пътнически влак № 50278 от Перник за София, който заминава от Перник в 19:20 ч. и пристига в София в 20:25 ч.;Цената на билет за пътуване от София до Перник е 2.30 лв. Притежателите на железопътни карти ползват намаление от крайната цена, като за тези клиенти билетът е на стойност 1.35 лв. „БДЖ - Пътнически превози\" ЕООД предлага и еднодневни карти за неограничено пътуване между София и Перник в рамките на един ден. Цената на картата е 4 лв.Клиентите на националния железопътен превозвач могат да получат подробна информация за разписанията на влаковете от служителите на гишетата „Информация\" и билетните каси в железопътните гари и бюра в страната или на националния информационен телефон 0700 10 200.  ", "date": "2019.01.24", "title": "БДЖ пуска допълнителни влакове за фестивала \"Сурва\" в Перник"}
{"url": "http://www.cross.bg/bulgariya-raiioni-valezhite-1594721.html", "text": "/КРОСС/ През нощта валежите в повечето райони на страната ще спрат, най-късно в Североизточна България, над югозападните райони и облачността за кратко ще се разкъса. В Североизточна България през нощта и сутринта валежите ще са от дъжд, но с понижението на температурите валежите ще преминават в сняг и там ще има условия за поледици и заледявания. Преобладаващите минимални температури ще са от минус 1 до 4 градуса, сочи прогнозата на НИМХ.Още в ранните сутрешни часове от югозапад отново ще завали, най-късно - вечерта, в Източна България; в по-голямата част от Северна България и в планинските райони - сняг, в Южна България и по Черноморието - дъжд. Вятърът ще бъде от изток-североизток, слаб до умерен.Почти в цялата страна има обявени предупредителни кодове за опасно време.", "date": "2019.01.24", "title": "Поройни дъждове и сняг и в последния работен ден "}
{"url": "http://www.cross.bg/dvizhenieto-prohoda-rozhen-1594719.html", "text": "/КРОСС/ Възстановено е движението за всички моторни превозни средствава в прохода \"Рожен\", съобщиха от Агенция \"Пътна инфраструктура\".Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.01.24", "title": "Възстановиха движението през прохода \"Рожен\" "}
{"url": "http://www.cross.bg/banyata-banya-sofiya-1594708.html", "text": "/КРОСС/ През 2008 г. Cтoличният oбщинcĸи cъвeт (COC) взe решение за пpeдocтaвянe нa ĸoнцecия за \"Цeнтpaлнa минepaлнa бaня - вoдoлeчeбeн и ЅРА цeнтъp\" - Coфия. След многократно удължаване и промени в процедурата, нито един потенциален инвеститор не кандидатства за този знаков за София обект, защото очевидно сумата, която бе поискана, бе на практика забранителна и неизгодна за кандидатите. В момента управляващите столичната община предлагат и останалата част от Централната баня в София да стане музей, като един от основните им мотиви е, че няма желание от инвеститори да вземат на концесия Банята и да я превърнат в модерен вoдoлeчeбeн цeнтъp. Твърди се, че за целта могат да бъдат взети европейски средства и че Банята няма необходимия дебит. За нас е странно как между 2008-ма и 2018-та година дебитът на Банята се оказва различен като възможности. Справедливо много столичани възразиха срещу предложението на ГЕРБ Централната минерална баня на София да бъде унищожена безвъзвратно. Експертите на партия МИР предлагат работна група от всички политически сили в СОС и представители на неправителствения сектор да проучат възможните варианти за спасението на Централната минерална баня. В това число да разгледат и икономическите параметри за бъдеща концесия, съобразени с пазара. Дебитът на Банята е 12 литра в секунда или 43 200 литра на час, което е напълно достатъчно за функционирането на водолечебен център през деня. След като комисията излезе с доклад, е важно Столичната община да вземе бързо решение, преди един от символите на София да бъде разрушен окончателно. Модерните европейски градове предлагат архитектурни решения, в които има съвременни варианти, за да са съчетаят традицията на една сграда с нови арт пространства за малки концерти, моноспектакли, изложби, представяния на книги, снабдени с мощен широколентов интернет и приятни заведения за отмора. „Партия МИР смята, че ще се спестят средства, ако решението е бързо и ще бъде срамно и много скъпо, ако се наложи скоро да търсим средства за изцяло рухнала сграда\", заяви Симеон Славчев - председател на ПП МИР.", "date": "2019.01.24", "title": "ПП МИР призовава за спасението на софийската Централна баня"}
{"url": "http://www.cross.bg/boldyin-zaradi-noemvri-1594675.html", "text": "/КРОСС/ Манхатънски съд постанови американският актьор Алек Болдуин да премине курс за контрол на гнева, след като при спор за паркомясто през ноември миналата година, той удари друг паркиращ.60-годишният актьор, известен с превъплъщенията си в ролята на Доналд Тръмп в телевизионното комедийно шоу \"На живо в събота вечер\", бе осъден за хулиганство, предадоха световните агенции, цитирани от БТА. Болдуин се призна за виновен. Съдът реши Болдуин да заплати глоба от 120 щатски долара и да премине през споменатия курс, след което отново да се яви в съда на 27 март. На влизане в съдебната зала Болдуин мина покрай събралите се репортери, без да коментира. Той носеше тъмен костюм, бяло палто, шал и очила.Болдуин беше арестуван за на 2 ноември м.г. заради инцидента с мястото за паркиране. Тогава беше обвинен за хулиганство, а на 26 ноември бе призован и се яви в съда .Навремето Болдуин отрече обвиненията.\"Обикновено не коментирам толкова колосално скалъпени неща като днешната история\", написа Болдуин след инцидента в Туитър. \"Твърдението, че съм ударил някого с юмрук, заради място за паркиране, е невярно. Искам да заявя това най-официално.\"Болдуин получи награда \"Еми\" през 2017 г. за комичните си превъплъщения в ролята на президента Тръмп в телевизионното шоу. Актьорът е известен с избухливия си характер. През 2014 г. бе съдебно призован заради разправия с полицай в Ню Йорк, а през 2011 г. бе свален от самолет, защото отказал да изключи телефона си. ", "date": "2019.01.24", "title": "Осъдиха Алек Болдуин заради скандал за паркомясто"}
{"url": "http://www.cross.bg/london-vtori-referendym-1594679.html", "text": "/КРОСС/ Пицария в Лондон със собствена кампания срещу брекзит. Всеки клиент, който се обяви за втори референдум, получава намаление. Докато в парламента продължава да е горещо, в една друга пещ в Лондон се пече пица анти-брекзит.„Решихме да даваме 25% отстъпка на всеки, който донесе копие от имейл или писмо до местния представител на властта с искане за втори референдум. Заради цялата несигурност смятам, че нов вот е най-бързият начин за излизане от кризата\", каза собственикът на пицарията.Повечето продукти за пицата на идват от Италия. Затова надеждите на собствениците са, че какъвто и да е изходът, търговските връзки с Евросъюза няма да пострадат. ", "date": "2019.01.24", "title": "Пицария в Лондон предлага анти-брекзит пица"}
{"url": "http://www.cross.bg/izbori-parlament-evropeiiski-1594706.html", "text": "/КРОСС/ Преди изборите за Европейски парламент разликата между ГЕРБ и БСП е 1,2%. Това сочи проучване на изследователския център „Тренд\".Данните показват още, че се увеличава дистанцията между ДПС и „Обединените патриоти\", която през януари вече е почти двойна в полза на Движението. Демократична България и „Воля\" запазват относително сходни нива, както през последните няколко месеца.Основна разлика в данните между въпроса за европейски избори и този за парламентарни регистрираме в готовността да се гласува. Ако през последните три месеца на 2018 г. в електоралните въпроси за евентуални парламентарни избори деклариращите, че няма да гласуват, бяха между 35% и 37%, то  на въпроса за европейските избори тези стойности се покачват до 45%.Изборите за Европейски парламент традиционно са с по-ниска избирателна активност от парламентарните, уточняват от „Тренд\". Декларираната активност пък е по-висока от реалното гласоподаване в деня на вота.39% от всички анкетирани заявяват, че твърдо са решили за коя партия/коалиция ще гласуват на изборите за Европейски парламент, докато 30% все още не са решили кого да подкрепят. В оставащите пет месеца до евровота има потенциал за динамика в електоралните нагласи. В разбивките по партийни предпочитания привържениците на ГЕРБ и БСП изгледат сходно мобилизирани. ", "date": "2019.01.24", "title": "„Тренд”: Преди евровота разликата между ГЕРБ и БСП е 1,2%"}
{"url": "http://www.cross.bg/izsledvaniya-vitaminite-zabolyavaniya-1594686.html", "text": "/КРОСС/ Билковите антиоксиданти са на път да се превърнат в алтернатива на витамините и минералите. Това посочват публикуваните наскоро резултати от проучване на международен екип с участието на доц. Николай Цветков от Института по молекулярна биология „Акад. Румен Цанев\" към Българската академия на науките (ИМБ-БАН).Изследването е публикувано през януари тази година в списание „Oxidative Medicine and Cellular Longevity\" и в него са анализирани почти 300 000 научни статии за антиоксидантите. Екипът, ръководен от молекулярния биолог проф. Атанас Г. Атанасов от катедрата по фармакогнозия към Виенския университет, установява, че фокусът на научното внимание се е променил рязко през последните години. Докато преди 2000 г. той е бил насочен предимно върху витамините и минералите, то последните изследвания изучават ефектите на растителните антиоксиданти и използването им за борба с оксидативния стрес, който е свързан с редица заболявания.Продуктите с растителен произход, като например куркуминът, който се съдържа в куркумата или ресвератролът от червеното вино, могат да имат огромен потенциал, приложени самостоятелно или комбинирано за профилактика и лечение на редица заболявания, включително диабет и рак, казва доц. д-р Николай Т. Цветков от секция  „Биохимична фармакология и лекарствен дизайн\" към ИМБ - БАН.Публикацията се радва на огромно внимание сред научната общност по света - според сайта Altmetric тя попада в топ 5% на резултатите от всички изследвания, които платформата следи.Предстои екипът да продължи работа по стартиралия наскоро проект  КП-06-ОПР 03/8, финансиран от Националния фонд за научни изследвания на България (ФНИ), който ще проучва използването на нови хибридни молекули срещу невродегенеративни заболявания. ", "date": "2019.01.24", "title": "Билковите антиоксиданти стават алтернатива на витамините"}
{"url": "http://www.cross.bg/rustut-period-rodeni-1594687.html", "text": "/КРОСС/ Ръстът на населението намалява след кризата през 1997 г. Това сочи проучване на Института по експериментална морфология, патология и антропология с музей към БАН.„Става въпрос за определени генерации по година на раждане. При последните изследвания се установи, че по-ниски са тези, които са родени през 1996-1997 г. по време на кризата. Около 30% от ръста се формира през утробния период, а около 15% - през първата година от живота му\", обясни в „Тази сутрин\" антропологът д-р Рачо Стоев, ръководител на секция „Антропология и анатомия\" към ИЕМПАМ.По думите му редица фактори влияят на ръста - влошаване на храненето, лоши условия на живот.В края на миналия век и началото на този ръстът на мъжете е еднакъв - около 166 см. При жените ръстът за този период е около 155 см.Изследван е и ръстът на студентите и учениците в България. Той се увеличава за тези, които са родени през 1980 г. За тези, родени след 80-а година, ръстът започва да намалява.Изследван е и ръстът на мъжете у нас от древността до началото на XXI век.„Данните от най-ранните периоди са измерени въз основа на костните останки. При тях се вижда, че от османския период до ХХ век ръстът не се променя - около 166 см. По време на робството той намалява, но това явление се наблюдава в цяла Европа, не само у нас\", уточни антропологът.Като причини за това могат да се смятат промяната в храненето, както и нарастването на социалното неравенство.Снимка: btvnovinite.bg ", "date": "2019.01.24", "title": "Проучване: Ставаме по-ниски по време на криза"}
{"url": "http://www.cross.bg/raketi-ty-mm-samoleta-1594707.html", "text": "/КРОСС/ Русия извърши впечатляваща модернизация на своя бомбардировач Ту-22М3М, съобщи „Взгляд\".Смята се, че в момента бомбардировачите представляват една от най-сериозните заплахи за американските самолетоносачи. Подобрената версия на Ту-22М3М е разширила възможностите на самолета в почти всички аспекти.С подобна информация излиза и американското издание USNI News. Порталът определя модернизацията на самолета като впечатляваща.Бомбардировачите са снабдени с ракети „въздух - земя\" тип X-101. Освен това са оборудвани и с модернизирани крилати ракети X-555. Самолетът може да използва и свръзхзвукови ракети с далечен обхват, предназначени за водни цели. ", "date": "2019.01.24", "title": "Новият Ту-22 е демон за самолетоносачи"}
{"url": "http://www.cross.bg/nasa-starliner-polet-1594691.html", "text": "/КРОСС/ Астронавтът Майкъл Финк ще участва в първия пилотиран полет на космическия кораб CST-100 Starliner, вместо Ерик Боу, предаде ТАСС. Това оповести на сайта си НАСА.\"Боу няма да може да участва в полета поради медицински причини. Новият член на екипажа Финк незабавно ще пристъпи към тренировки\", се казва в информацията. Той участваше в една от последните мисии от програмата за совалките през месец май 2011 г.Останалите двама членове на екипажа - Крис Фъргюсън и Никол Амапу-Ман, продължават тренировките, които започнаха през август 2018 г.Пилотираният полет на CST-100 Starliner е планиран за август и е предвидено да бъде предшестван от безпилотен полет през март.Starliner се разработва за НАСА от компанията Boeing. Предполага се, че след приключването на изпитанията компанията ще сключи договор за 6 полета до Международната космическа станция (МКС) за транспортиране на четирима астронавти и товари за мисията. НАСА преустанови собствените си пилотирани полети до МКС през 2011 г.CST-100 Starliner ще се конкурира с космическата капсула Dragon на SpaceX и \"Союз\" на Русия. ", "date": "2019.01.24", "title": "НАСА промени екипажа за първия полет на космическия кораб на Boeing"}
{"url": "http://www.cross.bg/mirchev-iioncheva-pravi-1594692.html", "text": "/КРОСС/ Прокуратурата прави услуга на БСП с атаката срещу говорителя на парламентарната група на „БСП за България\" Елена Йончева. По този начин социалистите ще спечелят два мандата повече на изборите за Европейски парламент, заяви социологът Михаил Мирчев пред Нова телевизия.\"Няма нужда социалистите да правят кампания за евровота, скандалът е достатъчен\", смята социологът.Според Мирчев атаката на държавното обвинение срещу острието на БСП прилича на политическа репресия.\"Елена Йончева е най-активният опозиционер в парламента, но не с думи, а с документи. \"Кум-гейт\", проблемите с границата и магистралите са част от големите и разработки. Възможно е това да е нападение срещу нея. Парите идват от КТБ, които няма как да са престъпни, защото всичко минава през БНБ\", каза в студиото на предаването „Здравей, България\" Михаил Мирчев.\"Следствието за КТБ тече 5 години и нищо не е доказано още. Прокуратурата прави най-хубавия подарък на Йончева преди евроизборите. Няма нужда от кампания, сега скандалът и прави достатъчна реклама\", категоричен е социологът. ", "date": "2019.01.24", "title": "Социологът Михаил Мирчев: Прокуратурата прави услуга на БСП с атаката срещу Елена Йончева"}
{"url": "http://www.cross.bg/sunya-narysheniya-meditzina-1594693.html", "text": "/КРОСС/  Пациенти със симптоми на нарушения на съня ще могат да се запишат за безплатна консултация със специалист по медицина на съня от Клиниката по Неврология и Медицина на съня в Аджибадем Сити Клиник Болница Токуда. Прегледите ще се провеждат в рамките на един месец от 28 януари. Необходимо предварително запазване на час на тел.: 0884 993 248 и 0884 993 342.Безвъзмездните прегледи са насочени основно към хора, които страдат от безсъние, но ще бъдат консултирани и пациенти с оплаквания като хъркане и спиране на дишането по време на сън, трудно заспиване и събуждане, нарушения в цикъла сън-бодърстване и др.Едно от най-разпространените разстройства на съня сред българите и по света е безсънието. Много хора страдат от трудно заспиване, чести събуждания през нощта и прекалено ранно събуждане. Безсънието не ни позволява да отпочинем пълноценно и води до натрупване на хронична преумора, влошена концентрация, раздразнителност и по-сериозни рискове за нервната система.Хроничното безсъние е сериозен проблем и не трябва да се неглижира. Безсънието влияе негативно на психиката и настроението ни, а голяма част от страдащите от депресия, имат проблеми със съня.Повечето нарушения на съня са лечими от съвременната медицина. Профилактиката и ранната диагностика са препоръчителни за избягване на негативните последствия от тях.Висококвалифицираните лекари в Лабораторията по медицина на съня в Аджибадем Сити Клиник Болница Токуда са специализирали в редица европейски страни и са едни от малкото специалисти в страната в областта на този вид нарушения. Лабораторията е оборудвана с модерна техника за диагностика и изследване на съня - респираторен полиграф, полисомнограф, СРАР апарат, ВРАР апарат, апаратура за скрининг при предполагаеми дихателни нарушения по време на сън.  ", "date": "2019.01.24", "title": "Безплатни прегледи за безсъние в Токуда до края на февруари"}
{"url": "http://www.cross.bg/oblastta-shofyori-smolyansko-1594710.html", "text": "/КРОСС/ Обилен снеговалеж в Смолянско. Новата снежна покривка в някои части на областта е над 80 сантиметра.Неподготвени шофьори тази сутрин закъсаха на прохода Рожен в района на Пампорово. Полицията вече регулира движението в опасния участък. Заради продължаващите валежи в областта през проходите се преминава задължително с вериги.От областната управа съобщиха за NOVA, че нивата на реките са отбелязали повишаване. Критичните точки се наблюдават 24 часа. Следи се и нивото на язовир Пловдивци, като е възможно в следващите часове да се наложи неговото изпускане. Валежите вече активираха и няколко свлачища в областта. ", "date": "2019.01.24", "title": "Метър сняг натрупа в Родопите, в Смолянско закъсаха неподготвени шофьори"}
{"url": "http://www.cross.bg/stoiinev-iioncheva-podcherta-1594694.html", "text": "/КРОСС/ „Елена Йончева стана подсъдима, защото изнесе факти. Подкрепяме я и вярваме в българското правосъдие\". Това заяви зам.-председателят на ПГ на „БСП за България\" /КРОСС/ Драгомир Стойнев в сутрешния блок на Българска свободна телевизия. Той подчерта, че Елена Йончева от две години е политик, но преди всичко тя е разследващ журналист, който винаги е търсел истината и не се е страхувал да се бори за нея. „Тя е била в най-отдалечените точки в света, където има огромни конфликти, била е отвличана, ранявана. За две години, като политик, тя разкри доста афери на управляващите, като започнем с „Кумгейт\", оградата, която пада при дъжд, въпреки че Валери Симеонов я представи като Великата китайска стена. Има и филм на Йончева, който показва как нелегалните имигранти преминават тази ограда. Тя показа, че са изхарчени огромни средства за нещо, което е изпълнено некачествено\", подчерта Стойнев. Според него това се случва и с пътищата - един месец след откриването започват ремонтите. „Елена Йончева беше и тази смела жена, която заяви, че искаме проби от изградените магистрали, имаме проблем с качеството и искаме проверка. Проблем с качеството има, защото трябва да се дават комисионни и съответно да се пести от материала\", категоричен е народният представител. Той е на мнение, че се изразходват не само национални средства, но се краде и от европейски. „Стигна се до безумието да се протестира против опозицията. Месец след този протест разбрахме, че по един изключително непрозрачен начин, без обществена поръчка, 1 млрд и 300 млн. лв от парите на българските граждани, ще бъдат дадени на приближени до властта фирми, а не на тези, които са най-добри и могат да изпълнят проектите качествено\", каза още Стойнев. „Има уплах в управляващите. Самият Борисов призна, че има изравняване на очакванията за евровота. От ГЕРБ са притеснени\", коментира зам.-председателят на ПГ на „БСП за България\". „Ние искаме в Брюксел да имаме хора с достойнство, които да отстояват националните интереси. Хора, на които, като им се казва, че трябва да приемат Истанбулската конвенция, те да казват не, защото противоречи на нашите семейни ценности. Хора, които да възвърнат достойнството ни като европейски граждани\", заяви той. Стойнев припомни, че борбата срещу двойните стандарти при храните е започнала още преди три години. „Тогава заявихме категорично, че искаме по-широко предлагане на български стоки в големите търговски вериги. От ГЕРБ ни обвиниха, че това е антиевропейско. Искахме българските семейства и деца да ядат колкото се може по-чиста продукция без консерванти\", обясни народният представител. Той подчерта, че единствено БСП се бори срещу това. „Ние сме болна нация, нямаме добро здравеопазване. Важно е каква храна консумираме\", каза още той. Стойнев подчерта, че председателят на НЗОК, който е избран от ГЕРБ, дори подкрепя идеята на БСП за пълна реформа в системата на здравеопазването. По повод предстоящия Конгрес на БСП, Стойнев посочи акцентите на събитието. „Политическият доклад на Корнелия Нинова ще даде началото на предизборната кампания. „Визия за България\" - стратегически и важен документ, с който очертаваме основните реформи по сектори и показваме готовността БСП да управлява България. Вторият документ е политическата европейска платформа - „Визия за Европа\", в която очертаваме това, за което се борим - солидарна, равнопоставена Европа, в която няма държави в центъра и държави в периферията. Европа, която да се съобразява с мнението на по-малките държави\", каза още той. Стойнев обясни, че на Конгреса няма да се утвърждава евролистата, а ще се даде старт на номинациите. „Листата ще бъде утвърдена в средата на март месец\", уточни Драгомир Стойнев.   ", "date": "2019.01.24", "title": "Драгомир Стойнев: Елена Йончева стана подсъдима, защото изнесе факти"}
{"url": "http://www.cross.bg/ikonomicheski-rastezh-godina-1594695.html", "text": "/КРОСС/ Близо 30% от бизнес лидерите смятат, че световният икономически растеж ще намалее през следващите 12 месеца. Това е рекордно песимистичен резултат - почти 6 пъти по-висок от миналогодишните 5%. Такива са резултатите от 22-рото глобално проучване на PwC сред бизнес лидерите. Тази година в допитването участваха над 1300 изпълнителни директори от целия свят. Най-важните резултати бяха представени на Световния икономически форум в Давос.И все пак резултатите не са толкова обезкуражаващи: 42% от участниците виждат възможност за по-добър икономически растеж през следващите години, въпреки че този процент е значително по-нисък от рекордните 57% през 2018 г. Като цяло вижданията на изпълнителните директори за световния икономически растеж тази година са по-поляризирани, но тенденцията е надолу. Най-ясно изразена е промяната в Северна Америка, където оптимизмът спада от 63% през 2018 г. до 37% сега. Близкият изток също отбелязва голям спад от 52% на 28% поради повишената регионална икономическа несигурност.САЩ запазва позицията си като най-голям пазар за растеж с 27%, което е значителен спад от 46% през 2018 г. Вторият най-атрактивен пазар, Китай, също отчита спад до 24% спрямо 33% през 2018 г. Индия е изгряващата звезда в списъка тази година, като наскоро задмина Китай като най-бързо развиващата се голяма икономика.„Мнението на бизнес лидерите за глобалната икономика отразява най-мащабните икономически  тенденции, като  коригира прогнозите за 2019 г. надолу\", коментира Боб Мориц, глобален председател, PwC. „С нарастването на напрежението в търговията и протекционизма е ясно, че увереността в бъдещия икономически просперитет намалява.\" ", "date": "2019.01.24", "title": "Давос: Световният икономически растеж ще намалее"}
{"url": "http://www.cross.bg/yvrezhdaniya-horata-ypravlenie-1594696.html", "text": "/КРОСС/ Народното събрание прие предложението на ПГ на „БСП за България\" за промени в Закона за българските лични документи в помощ на хората с увреждания. Промените, внесени от зам.-председателя на ПГ на левицата Крум Зарков и народния представител Михаил Христов,  касаят срока за валидност на свидетелствата за  управление на МПС на хората с увреждания. По сега действащото законодателство срокът е ограничен до 5 години.  С промените той се увеличава до 10 години, с цел улеснение на водачите с увреждания. Процедурата по издаване на свидетелствата на хората с увреждания е изключително сложна - трябва да минат през лекарска комисия ЛКК, а в страната има само 3 транспортни болници с такива комисии - София, Пловдив и Горна Оряховица. В мотивите си социалистите подчертават, че това силно е затруднявало възможността на хората с увреждания да могат да придобият нужните документи за получаване на свидетелство.Депутатът от левицата Михаил Христов обясни, че професионалните категории за управление на МПС са почти изцяло ограничени за хора с увреждания. Той допълни, че следващите мерки, които ще внесе с цел улесняване на хората с увреждания, ще бъдат в посока- по-широк достъп до професионалните категории за управление на МПС за да са по-конкурентоспособни на пазара на труда.", "date": "2019.01.24", "title": "Парламентът прие предложението на БСП за мерки в полза на хората с увреждания"}
{"url": "http://www.cross.bg/razvitieto-dvete-bulgariya-1594697.html", "text": "/КРОСС/ Темата за развитието на ски-туризма в България от дълго време е във фокуса на общественото внимание. Природните дадености на страната ни предполагат развитието на този отрасъл, което не само ще осигури поминък на значителна част от населението, но и може да развие имиджа на държавата ни по аналогия с алпийските държави. Противопоставянето на застъпниците за дивата природа у нас на тези, които искат да спортуват здравословно и през зимата, засега води до задънена улица, коментира Васил Тончев от \"Сова Харис\", представяйки проучването си по въпросаЕто как той обобщи резултатите от изследването:Резултатите от изследването на \"Сова Харис\" показват, че в обществото ни са се обособили две групи, които подкрепят едната или другата теза. Около една трета от хората, живеещи в големите градове на страната, дават приоритет на ограниченията, които възпрепятстват развитието на ски туризма. Другата група, която счита, че валидните към момента мерки са прекалени и трябва да се променят, според различните индикатори консолидира над 50% от гражданите. Казусът с построяването на втори кабинков лифт в Банско стана емблематичен за този спор и получава още по-голяма подкрепа (60%) за практикуващите ски-спорта и препитаващите се от планински туризъм.През последните три десетилетия у нас бяха извършени редица безобразия по отношение на природните ни дадености. Очаквано това подхранва аргументите на единия полюс. От друга страна, имаме естествено развитие на взаимоотношенията между човека и природата, което някои се опитват да възпрепятстват с крайни мерки. Засега баланс между развитието на планинския туризъм и опазването на природата в България все още не е намерен. Застъпниците и на двете тези не са доволни. Еколозите, макар и значително по-малко на брой, проявяват пълно недоверие към опонентите си и застъпват позиции на тотален бойкот срещу всяка тяхна инициатива. От друга страна, групата на защитниците на интересите на хората, които живеят или работят в планинските общини, е не само по-голяма, но става все по-мотивирана. Очевидно е, че е належащо институциите у нас да намерят решение на болезнения проблем. Не е ли естествено, че там, където е изграден национален курорт, където има дадена концесия, нещата да трябва да се направят така, че да сме конкурентни на най-добрите?Зимният туризъм е едно от красивите лица на България. При това става дума за усвояване на малка част от територията, заемана от нашите гори. Дивата природа, която заема огромната част от нашите планини и гори, е друго наше красиво лице и трябва да я съхраняваме по най-отговорен начин. Създаденото противоречие е изкуствено. То е налице просто защото липсва дългосрочна национална стратегия. Последното съдебно решение за Банско показва, че законодателството ни позволява законите да се тълкуват по различен начин от спорещите страни. Очевидно е, че трябва да се направят промени в правилата, които да доведат до трайно решение на случая.Тъй като въпросът се превърна в политически, интерес предизвиква и политическата окраска на привържениците на двете противостоящи си страни. Симпатизантите на градската десница черпят вдъхновение от тезите на еколозите. Може да се каже, че темата играе обединителна роля в техните среди. Не така обаче стоят нещата сред привържениците на двете най-масово подкрепяни партии у нас - ГЕРБ и БСП. Сред симпатизантите и на двете преобладава становището, че развитието на ски-туризма и планинските общини е важно за България и трябва да намери своето разрешение. А идват избори и, както знаем, нещата у нас се решават тогава, когато ножът е опрял в кокала. ", "date": "2019.01.24", "title": "\"Сова Харис\": Поддръжниците на ГЕРБ и БСП искат развитие на ски-туризма"}
{"url": "http://www.cross.bg/bolnitza-lozenetz-obyasni-1594699.html", "text": "/КРОСС/ Болница \"Лозенец\" вече да не е към Министерския съвет, прие на първо четене парламентът. Депутатите одобриха изменения в Закона за лечебните заведения със 110 гласа \"за\", 3 \"против\" и 53 въздържали се, предаде БТА.От \"БСП за България\" възразиха, че в законопроекта не се посочва кой ще е новият принципал на болницата. За нас принципал на тази болница трябва да бъде Министерството на здравеопазването, коментира Георги Йорданов от левицата. Колегата му Георги Михайлов постави въпроса кога най-сетне ще бъде създадена национална педиатрична болница.Министърът на здравеопазването Кирил Ананиев обясни, че правителството се е отказало да използва болница \"Лозенец\" като основа за създаване на детска болница и е готово тя да стане университетска към Софийския университет \"Св. Климент Охридски\".\"Между първо и второ четене на законопроекта ще бъдат предложени текстове, които технологично да покажат как тази болница от второстепенен разпоредител по бюджета на Министерския съвет ще се превърне в търговско дружество и оттам в университетска болница към СУ\", посочи министърът.Той обясни, че в нея ще могат да се лекуват граждани от цялата страна.\"Собствеността ще си бъде държавна, на СУ ще се предостави правото на управление. Още тази година ще започне строителството на детска болница\", заяви още министърът.Председателят на комисията по здравеопазването Даниела Дариткова /ГЕРБ/ обясни, че е важно да има възможност Министерският съвет да се освободи от ангажимента да управлява болница \"Лозенец\", защото някои факти говорят, че тя не се менажира добре, а лечебното заведение има натрупани задължения.Тя обясни, че подкрепата на този законопроект ще позволи прехвърлянето й от МС към СУ. По думите й по този начин ще се запази клиничната база и академичният състав и по никакъв начин няма да се застраши функционирането на Медицинския факултет на СУ. ", "date": "2019.01.24", "title": "Болница \"Лозенец\" вече не е правителствена"}
{"url": "http://www.cross.bg/zapisvaniya-asotziatziya-hotelierite-1594700.html", "text": "/КРОСС/ Туристическите бази по Добруджанското Черноморие отбелязват 2.5 на сто ръст на ранните записвания спрямо миналия сезон, съобщи на БТА председателят на регионалната асоциация на хотелиерите и ресторантьорите Димитър Димитров. По думите му увеличението идва главно от румънските туристи, които поради близостта традиционно избират за почивка северния бряг - от Шабла до Балчик и Кранево. Още отпреди Нова година вървят и записванията за Великденските празници, когато също ще бъдат посрещнати много румънци, добави председателят на браншовата организация.Димитров коментира, че около 30 на сто от бързите записвания са направени от български летовници, които, според него, вече са се научили отрано да организират почивката си и да се възползват от намаленията на пакетните цени, които и тази зима са между 10-20 на сто. Според председателя на регионалната асоциация на хотелиерите и ресторантьорите няма поскъпване на почивките за идващото лято и пакетните цени ще се запазят на равнището на миналия сезон.", "date": "2019.01.24", "title": "По Добруджанското Черноморие отбелязват 2.5 на сто ръст на ранните записвания"}
{"url": "http://www.cross.bg/mart-zala-mytafova-1594702.html", "text": "/КРОСС/ Зала 1 на НДК се оказа тясна за всички фенове, приятели и почитатели на великата Стоянка Мутафова, желаещи да я почетат и поздравят навръх 97-ия й рожден ден - 2 феруари 2019 г.! Интересът към уникалното събитие - спектакълът \"СТОЯНКА МУТАФОВА - 70 ГОДИНИ НА СЦЕНА\" се оказа наистина огромен и затова тя се съгласи да потвори празника на 12 март 2019 г., пак в зала 1 на НДК. На 12 март на сцената се очаква да се качат много звездни гости - обичани родни артисти, музиканти и певци, като голяма част от тях ще бъдат различни от участниците в първата, напълно разпродадена вече дата. Скоро ще бъдат обявени техните имена. На 2 февруари специално участие ще вземат Йорданка Христова, Силвия Кацарова, Мария Сапунджиева, Виктор Калев, Любо Нейков, Ненчо Илчев, Албена Павлова, \"Тоника Домини\", и още от най-големите звезди на родната театрална и музикална сцена, а няма да липсват и изненади.Билетите за второто издание на юбилейния спектакъл \"СТОЯНКА МУТАФОВА - 70 ГОДИНИ НА СЦЕНА\" на 12 МАРТ 2019 в зала 1 на НДК вече са в продажба и могат да се намерят в Билетен център в НДК, ", "date": "2019.01.24", "title": "Юбилейният спектакъл “Стоянка Мутафова- 70 години на сцена\" събира почитателите на актрисата"}
{"url": "http://www.cross.bg/mareshki-partiya-spas-1594704.html", "text": "/КРОСС/ Партия \"Воля\", Земеделски съюз \"Александър Стамболийски\", Народна партия \"Свобода и достойнство\" (НПСД) и партия \"Обединена социалдемокрация\" ще се явят заедно на евроизборите през пролетта. Това беше обявено на пресконференция в парламента днес. Името на коалицията е \"Воля - българските родолюбци\". Така в коалицията се събраха досегашни идеологически противници - напусналият парламентарната група на \"БСП за България\" лидер на БЗНС \"Александър Стамболийски\" Спас Панчев, сега независим депутат, и бившият зам.-министър на отбраната Орхан Исмаилов от дясната Народна партия \"Свобода и достойнство\".Исмаилов обясни защо е влязъл в тази коалиция - защото модерният граждански патриотизъм бил да обединяваш хората, а не да буташ хора на границата, с намек за акцията на лидера на НФСБ на предишния вот.Веселин Марешки пък добави, че патриотичната идея досега е била узурпирана от хора във властта, които лъснали. Към шарената политическа компания се присъедини и Обединена социалдемокрация на Йордан Йорданов. Коалицията е отворена и за други партии, каза самият Марешки на представянето й пред медиите в парламента.Бивш ият червен земеделец Спас Панчев пък призна, че се събирали заедно, защото прагът от 5,8 на сто бил трудно преодолим за самостоятелни малки формации. ", "date": "2019.01.24", "title": " Марешки събра идеологически противници в коалиция за евроизборите "}
{"url": "http://www.cross.bg/ychilishta-oblast-vakantziya-1594703.html", "text": "В 1015 училища днес, 24 януари 2019 г., не се провеждат учебни занятия, съобщават от МОН. От днес в грипна ваканция са учениците от 72 училища в област Кърджали и от 32 училища в област Видин.Продължават да не учат учениците от 71 училища в Сливенска област и от 80 училища в област Хасково. В 194 училища в област Пловдив, в 122 училища в област Варна, и в 69 училища в област Добрич не се  провежда учебен процес, както и в 97 училища в София-област.Удължена е грипната ваканция за учениците от 122 училища в област Пазарджик до 25 януари и в 43 училища в област Ямбол до 28 януари, включително. В 60 училища в област Смолян и в 40 училища в област Перник учениците са в грипна ваканция и днес.Три училища в област Кюстендил също не провеждат занятия по предписание на РИОКОЗ. Това са СУ \"Кл. Охридски\", Професионалната гимназия по облекло и стопанско управление и ОУ \"Хр. Павлович\" в гр. Дупница. В област Бургас в 5 училища продължава да не се провежда учебен процес,  а в област Враца няма занятия в ОУ \"Христо Ботев\" в с. Крушовица по предписание на РИОКОЗ.В област Силистра в Професионалната гимназия по селско стопанство в гр. Ситово, и в три училища  в област Разград -  ОУ \"Христо Ботев\" в с. Острово, ОУ \"Христо Ботев\" в с. Веслец и в ОУ „ Васил Левски\" в с. Сушево, община Завет, няма учебни занятия поради висока заболеваемост. ", "date": "2019.01.24", "title": "1015 училища вече са в дървена ваканция"}
{"url": "http://www.cross.bg/banka-neiino-izvurshvani-1594701.html", "text": "/КРОСС/ Българската народна банка предупреди за фишинг атаки, извършвани от нейно име. Централната банка не поддържа сметки на физически лица, така че не предлага онлайн банкиране, уточняват от институцията.За случая са информирани компетентните органи, допълват от БНБ. ", "date": "2019.01.24", "title": "БНБ предупреждава за \"фишинг\" атаки, извършвани от нейно име "}
{"url": "http://www.cross.bg/kytev-iioncheva-pari-1594678.html", "text": "/КРОСС/ Обвинението срещу Елена Йончева е политически удар и цели тя да не води листата на БСП за евроизборите. Това обяви в предаването „Тази сутрин\" депутатът от БСП Антон Кутев по повод повдигнатото обвинение на Йончева от прокуратурата за участие в схема за пране на пари - 600 хил. лв., присвоени от КТБ.Кутев отбеляза, че по времето, когато тя е получавала тези пари, за да снима филмите си, цялата власт си е държала парите в КТБ. Той попита защо, след като Делян Пеевски е успял да узакони стотици милиони последните 3-4 години, не е разследван за пране на пари. Пеевски беше приятел на Цветан Василев (мажоритарният собственик на КТБ), докато не се скараха и той не му срина банката, каза още Кутев.По думите му Елена Йончева е направила резки атаки и е осъдила Бойко Борисов, заради това е този политически акт срещу нея.По повод сблъсъка между кабинета и президента Румен Радев за новите изтребители Кутев каза: „Не могат да преживеят, че Бойко Борисов има по-висок рейтинг и доверие, Бойко Борисов е нарцис\" ", "date": "2019.01.24", "title": "Антон Кутев: Обвинението срещу Елена Йончева е политически удар"}
{"url": "http://www.cross.bg/zhivota-sustoyanie-virysna-1594680.html", "text": "/КРОСС/ Момче на една година е починало от усложнение от вирусна инфекция в Университетската болница \"Д-р Георги Странски\" в Плевен, потвърди за БТА говорителят на лечебното заведение Момчил Цветков.Детето е докарано вчера около 1,30 ч. в изключително тежко състояние с дихателна недостатъчност - състояние, почти несъвместимо с живота, поясни той.Екипът на проф. Ваня Недкова се е борил за живота му около 15 часа, но не е успял да го спаси.Според лекарите инфекцията се е развила мълниеносно. Не е доказано, че детето е било болно от грип, каза Цветков.", "date": "2019.01.24", "title": "Бебе на годинка почина в Плевен от усложнение от вирусна инфекция "}
{"url": "http://www.cross.bg/valezhi-snyag-duzhd-1594681.html", "text": "/КРОСС/ Метеорологичната обстановка у нас се усложнява под влияние на средиземноморски циклон. В Северозападна България и по високите полета на Западна ще превалява мокър сняг, а в останалата част от страната - дъжд. През деня валежите ще продължат, значителни ще са на места в югозападната половина от страната. Ще духа умерен вятър от изток-югоизток, който след обяд ще се ориентира от североизток и в североизточните райони ще проникне студен въздух. Там дъждът ще премине в сняг и са възможни поледици.Предупредителни кодове са обявени в няколко области в страната заради очаквани валежи от дъжд и сняг, сочи справка на сайта на НИМХ. Оранжев код за опасно време е обявен за областите Благоевград, Пазарджик, Пловдив, Смолян и Кърджали. В тези райони ще има валежи от дъжд, над около 800-1000 м - от сняг, като очакваните количества са до 35-40 л/кв. м за денонощието.Жълт код заради обилни валежи от сняг е в сила за областите Видин, Монтана, Враца, Плевен, Русе и Силистра. В тези райони ще има валежи от дъжд, ще застудява. Около и след обяд дъждът ще преминава в сняг и ще има условия за поледици.Заради прогнозите за валежи от дъжд и мокър сняг, в количества до 15-20 л/кв.м за денонощието, жълт код е в сила и за областите София-град, София-област, Перник, Кюстендил и Хасково.Значителни валежи от дъжд ще има също в областите Ловеч, Габрово, Велико Търново, Стара Загора, Сливен и Ямбол. В тези райони също е в сила жълт код. Очаква се количествата валежи за денонощието да достигнат до 15-20 л/кв.м. Преобладаващите минимални температури ще бъдат между 0 и 5 градуса, по Черноморието и югоизточните райони - до 7-8 градуса, а максималните - от 0-3 градуса в западните райони до 10-11 градуса - на места в Източна България. Привечер в Югозападна България валежите временно ще спрат и облачността за кратко ще се разкъса. Атмосферното налягане е и ще се задържи значително по-ниско от средното за януари.Над Черноморието ще е облачно с валежи от дъжд. Ще духа умерен и временно силен вятър от изток-югоизток, който привечер ще се ориентира от североизток. Максимални температури на въздуха: 8-10 градуса. Температурата на морската вода е 6 градуса. Вълнението на морето ще бъде 3 бала.Над планините ще е облачно с валежи, предимно от сняг. Ще духа силен вятър от южната четвърт и по планинските проходи ще има виелици и ще се образуват навявания. Максимална температура на височина 1200 метра - около 2 градуса, на 2000 метра - около минус 1 градус. ", "date": "2019.01.24", "title": "Опасно време в страната"}
{"url": "http://www.cross.bg/ekspres-diana-kanada-1594682.html", "text": "/КРОСС/ На 3 февруари група „Диана Експрес\" заминава за Израел. Същият ден групата ще свири пред  българската общност, а на следващия ще посети стената на плача. През 2014 година групата чества своя 40-годишен юбилей. Този празник бе отбелязан с 10-дневно лятно турне у нас плюс албум „10 златни хита\". През 2015 „Диана Експрес\" изнесе пет концерта и в Канада. По повод на това кратко турне Митко Щерев каза, че когато видял Ванкувър казал на колегите си: \"Това е най-красивия град, който съм виждал през живота си\". „40-годишнината беше отпразнувана и в САЩ, но през 2016 година. Този път концертите са 12. На въпроса къде предпочита да концертира в САЩ или Канада, филмовият композитор на столетието и създател на легендарната рок група недвусмислено отговоря: „Влюбен съм в българите, които живеят в Канада\". Е, има и една интересна подробност, която явно е свързана с тази негова любов. А тя е, че за него българите живеещи в Канада, са най-интелигентната публика, на която е свирил. 2019 е отново знакова за „Диана Експрес\". Групата навършва 45 години. За този юбилей музикантите ще изненадат почитателите си като поднесат на концертна сцена хитовете си оркестрирани за симфоничен оркестър. Премиерата на този концерт ще бъде на 9 март в Русе с Русенска Филхармония. До края на 2019 с плакат „Диана Експрес - симфони\" групата ще изнесе над 10 концерта.", "date": "2019.01.24", "title": "„Диана Експрес\" стават хаджии"}
{"url": "http://www.cross.bg/lichnite-danni-zashtita-1594683.html", "text": "/КРОСС/ Народното събрание гласува новата рамка в защита на личните данни. С приетите промени значително се разширяват правомощията на Комисията за защита на личните данни, като тя ще има и разследващи функции. С окончателно приетите изменения се дава и възможност държавни органи и админинстрацията да проверяват медийни публикации, както и да отказват достъп до информация.Според приетите текстове ще се преценява дали журналистите законово имат достъп до данните, дали имат право да ги обработват и да ги изнасят, без да нарушават баланса със защитата на личните данни. Проверите за защита на личните данни могат да са както планови, така и по сигнали, включително от медиите.Асоциацията на европейските журналисти в България изразява сериозните си притеснения и критика към решението на парламента да приеме в тази му форма Законопроект за изменение и допълнение на Закона за защита на личните данни, се казва в разпратено до медиите писмо.Асоциацията призовава президента Румен Радев да използва правото си на вето и да върне закона за допълнително обсъждане в Народното събрание. Одобрените от депутатите текстове ограничават правото на изразяване, което противоречи на целта на европейския регламент за защитата на личните данни, се подчертава в писмото.Очаквайте подробности ", "date": "2019.01.24", "title": "Парламентът прие спорните промени в Закона за личните данни"}
{"url": "http://www.cross.bg/internet-halacheva-detza-1594684.html", "text": "/КРОСС/ Кръгла маса за защита на подрастващите в дигиталната среда ще инициира народният представител Теодора Халачева по повод Деня на безопасния интернет - 5 февруари. Това съобщи тя след вчерашното редовно заседание на парламентарната комисия по въпросите на децата, младежта и спорта. „Експертите съобщиха стряскащи данни и настояха за спешни законодателни мерки\", коментира Халачева и цитира изследване на Национален център за безопасен интернет. Според него в социалните мрежи се регистрират деца на все по-малка възраст, въпреки поставените ограничения. 83 % от българските деца са ежедневно активни в дигиталното пространство.За 2018 година на горещата онлайн линия за борба с незаконно и вредно за деца съдържание са постъпили 6 297 сигнали. „Проблемът е всеобхватен, а експертите смятат, че, за да бъдат защитени децата, са необходими законодателни промени в няколко нормативни акта - Закон за защита на личните данни, Наказателен кодекс, Закон за електронните съобщения\", посочи Теодора Халачева. По думите й в комисията има съгласие  между всички политически сили за предприемане на законодателни инициативи както по отношение на по-строги санкции при посегателства върху деца в интернет, така и с оглед повишаване на дигиталната грамотност на подрастващите. „Образователната система трябва да бъде адекватна с конкретно обучение за повишаване на дигиталната грамотност. Децата прекарват все повече време в интернет и ние трябва да ги защитим от евентуални посегателства върху личността им\", смята пловдивската народна представителка.", "date": "2019.01.24", "title": "Теодора Халачева с инициатива за безопасен интернет "}
{"url": "http://www.cross.bg/izbori-parlament-evropeiiski-1594685.html", "text": "/КРОСС/ Три партии със сигурно представителство в Европейския парламент. 30% от българите все още не са решили за кого ще гласуват на предстоящите избори през май тази година.В контекста на приближаващите избори за Европейски парламент, изследователски център „Тренд\" ще залага серия от въпроси, свързани с евровота, във всяко от ежемесечните си проучвания.Партийните предпочитания на българите спрямо изборите за Европейски парламент нямат структурни различия с електоралния въпрос, който залагаме за парламентарни избори. Разликата между първите две партии остава минимална (1,2%) в полза на ГЕРБ. За сметка на това се увеличава дистанцията между ДПС и Обединени патриоти, която през януари вече е почти двойна в полза на движението. Правим уточнението, че в предварително зададените опции сме заложили общо явяване на Обединени патриоти (ВМРО, „Атака\", НФСБ). При евентуална друга конфигурация, това неминуемо би оказало влияние върху изборния им потенциал. Демократична България и „Воля\" запазват относително сходни нива, както през последните няколко месеца. Основна разлика в данните между въпроса за европейски избори и този за парламентарни регистрираме в готовността да се гласува. Ако през последните три месеца на 2018 г. в електоралните въпроси за евентуални парламентарни избори деклариращите, че няма да гласуват, бяха между 35% и 37%, то  на въпроса за европейските избори тези стойности се покачват до 45%.Данните са логични предвид факта, че изборите за Европейски парламент традиционно са с по-ниска избирателна активност от парламентарните. Въпреки това, трябва да се има предвид, че декларираната активност е по-висока от реалното гласоподаване в деня на вота.39% от всички анкетирани заявяват, че твърдо са решили за коя партия/коалиция ще гласуват на изборите за Европейски парламент, докато 30% все още не са решили кого да подкрепят. Данните ясно говорят, че в оставащите пет месеца до евровота има потенциал за динамика в електоралните нагласи. В разбивките по партийни предпочитания привържениците на ГЕРБ и БСП изгледат сходно мобилизирани.В традиционните индикатори, които залагаме всеки месец в индекса „24 Тренд\" за оптимизъм / песимизъм, както и оценка за работата на основните институции, не се забелязва съществена динамика. ", "date": "2019.01.24", "title": "Три партии със сигурно представителство в Европейския парламент"}
{"url": "http://www.cross.bg/leva-mlrd-bvp-1594730.html", "text": "/КРОСС/ В края на 2018-а година депозитите на неправителствения сектор в българската банкова система са в размер на 77,659 млрд. лева (71,9% от прогнозния БВП), като годишното им увеличение е със 7,3% след растеж със 7,9% през ноември, показват данни на Българската народна банка (БНБ).Депозитите на нефинансовите предприятия през декември са в размер на 23,184 млрд. лева (21,5% от БВП), нараствайки на годишна база с 5,2% след тяхно повишение с 6,7% през предходния месец. В същото време депозитите на финансовите предприятия се увеличават с 16,9% на годишна база след ръст със 17,1% през ноември и достигат в края на 2018-а година 2,945 млрд. лева (2,7% от БВП).През декември депозитите на домакинствата и НТООД (Нетърговски организации, обслужващи домакинствата) са в размер на 51,530 млрд. лева (47,7% от БВП), като се повишават на годишна база със 7,7% след растеж с 8,0 на сто през ноември 2018-а година.Кредитите за неправителствения сектор в края на декември са в размер на 57,354 млрд. лева (53,1% от БВП) спрямо кредити за 57,617 млрд. лева през ноември (53,4% от БВП), като нарастват на годишна база с 8,4% (спрямо декември 2017 година).Според данните на БНБ кредитите за нефинансови предприятия се повишават в края на миналата година с 5,4% на годишна база след повишение с 5,5% през ноември и достигнат 32,686 млрд. лева (30,3% от БВП).Кредитите за домакинства и НТООД пък са в размер на 21,828 млрд. лева (20,2% от БВП), като спрямо декември 2017-а година те се увеличават с 11,2% след повишение с 10% през ноември 2018-а година. В края на отчетния месец жилищните кредити са за 10,530 млрд. лева и нарастват на годишна база с 11,4% (при годишно увеличение с 10,2% през ноември), докато потребителските кредити възлизат в края на декември на 9,118 млрд. лева и са с цели 17,7 на сто над нивата от декември 2017-а година след тяхно повишение с 16,0% месец по-рано.В края на миналия месец кредитите, предоставени на финансови предприятия, са в размер на 2,841 млрд. лева (2,6% от БВП), нараствайки на годишна база с 23,7% след тяхно повишение с цели 32,3% през ноември 2018-а. ", "date": "2019.01.24", "title": "Държим 51.5 милиарда лева в депозити "}
{"url": "http://www.cross.bg/madyro-venetzyela-miliarda-1594726.html", "text": "/КРОСС/ Акциите на \"Роснефт\" на Московската фондова борса поевтиняха рязко на фона на разразилата се криза във Венецуела, съобщи специализираният сайт finanz.ru. Днес само за 4 часа компанията загуби пазарна капитализация от 115 милиарда рубли. Причината - тя е инвестирала във венецуелски петролни полета близо 5 милиарда долара и ако Мадуро падне от власт, тези пари едва ли ще могат да бъдат възстановени.\"Роснефт\" работи по 5 проекта за извличане на петрол във Венецуела, заедно с намиращата се във фалит национална петролна компания на страната PDVSA. В тях тя държи от 25 до 40% от дяловете на съвместните предприятия.Ако Николас Мадуро падне, връщането на инвестициите става проблемно. Днес в тази латиноамериканска страна започнаха протести срещу управлението на Мадуро, които заплашват да прераснат в истинска революция и гражданска война. Венецуела е в състояние на банкрут, доходите на населението са изключително ниски, средната работна заплата в американски долари е около 10 долара.За последните 6 години, в които управляваше Мадуро, икономиката на страната се срина с 33%, националната валута се обезцени 44 000 пъти, а инфлацията достигна 1 700 000%. ", "date": "2019.01.24", "title": " Акциите на „Роснефт“ рухнаха заради кризата във Венецуела "}
{"url": "http://www.cross.bg/avtomobili-ysloviya-zimni-1594727.html", "text": "/КРОСС/ Шофьорите, на които им предстои пътуване в област Смолян да тръгват на път с автомобили подготвени за зимни условия, да карат внимателно и със съобразена скорост. Падналият сняг от нощта до момента на места е до 40 см. За повишаване безопасността на движение всички превозни средства, пътуващи по път III-8631 Момчиловци - Виево - Лъки - Рожен задължително трябва да бъдат с вериги. През прохода „Превала\" и път II-37 Батак-Доспат е ограничено движението за МПС над 12 тона и на ремаркета и полуремаркета.  За утре Националният институт по хидрология и метеорология е определил оранжев код за дъжд и снеговалежи в областите - Благоевград, Пазарджик, Пловдив, Смолян, Кърджали и Хасково. Агенция „Пътна инфраструктура\" апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.  ", "date": "2019.01.24", "title": "АПИ към шофьорите: В Южна България карайте съобразно влошените метеорологичните условия"}
{"url": "http://www.cross.bg/ydar-zhivot-zemyata-1594689.html", "text": "/КРОСС/ Съставките за живот на Земята са дошли от удар с друга планета преди милиарди години, сочи ново изследване.Според учени ударът е станал преди около 4,4 млрд. години и благодарение на него е формирана и Луната. Откритието ще помогне на хората и за търсенето на извънземен живот.Според хипотезата за \"огромния удар\" Луната е формирана от отломки от Земята, която се е сблъскала с планета с размерите на Марс. Проучването сочи, че въпросната планета е била \"донор\" на важни съставки за живот, тъй като е имала богато на сяра ядро. Експериментите доказват, че голяма част от азота и въглерода на Земята са в следствие на този удар.Проучването доказва, че е възможно друго небесно тяло да пренесе важни за живот съставки през космическото пространство, които да оцелеят и след удар - нещо, което до момента не беше сигурно.Това би увеличило шансовете ни за търсене на извънземен живот, защото ако учените успеят да предположат точно при какви удари се получават тези съставки, ще бъде много по-лесно да ги откриваме. ", "date": "2019.01.24", "title": "Съставките за живот на Земята са дошли от удар с друга планета"}
{"url": "http://www.cross.bg/haskovo-mrrb-kladentzi-1594734.html", "text": "/КРОСС/ Регионалното министерство започва проверка на новите кладенци, които трябва да захранят с чиста вода Хасково. Проверката ще обхване всички аспекти на строителните дейности на обекта, цялата налична документация, както и сроковете, заложени в сключеното между МРРБ и община Хасково споразумение за финансиране на обекта.Проверката е назначена по разпореждане на министър-председателя Бойко Борисов, който обеща вчера, че ще се направи такава инспекция.Проверката ще се извърши от екип на Агенцията за държавна финансова инспекция, Дирекцията за национален строителен контрол, Дирекция ВиК, както и „Вътрешният одит\" на МРРБ.През май 2017 г. Министерският съвет отпусна 1,93 милиона лева на община Хасково за финансирането на кладенците. ", "date": "2019.01.24", "title": "МРРБ проверява новите кладенци на Хасково "}
{"url": "http://www.cross.bg/gorivata-zakona-promenite-1594690.html", "text": "/КРОСС/ Министър-председателят Бойко Борисов провежда среща с представители на Българската петролна и газова асоциация в Министерския съвет. Темата на разговорите са промените в Закона за горивата, съобщиха от МС.Влизането в сила на поправките в законопроекта бяха отложени с 6 месеца, а наредбата за закона да е готова на 1 август, решиха вчера депутатите с приемането на промените в Закона за горивата на първо четене. ", "date": "2019.01.24", "title": "Бойко Борисов се среща с представители на БПГА заради Закона за горивата "}
{"url": "http://www.cross.bg/georgieva-kristalina-svetovnata-1594724.html", "text": "/КРОСС/ Лоши и обезпокояващи новини за световната икономика. Те идват от Давос, където се провежда Световният икономически форум. В швейцарския град всяка година се събира световния политически, бизнес и финансов елит, за да очертаят тенденциите за годината и пипнат пулса на ситуацията.За първи път откакто пое позицията на изпълняващ длъжността президент на Световната банка,  Кристалина Георгиева даде ексклузивно интервю за NOVA.Въпреки че заради блокиране на правителството американската делегация не пристигна в Давос, 1300 частни самолета паркираха на близкото летище и 3000 гости пренаселиха и без това трудно достъпния швейцарски град. 50 милиона е печалбата на малкия кантон само за 4-те дни на Световния форум, но пък и поканата за участие струва над 50 000 евро. А Белият дом си иска обратно парите за резервации и запазени хотели и логистика, възлизащи на почти 3 милиона долара.През това време световния елит се занимава със заплахите пред света и обменя рецепти за преодоляването им. Всички са единодушни в едно: „2019 г. няма да бъде толкова добра колкото миналата. Нашите прогноза за растежа е 2,9 %. Но колкото и силен да изглежда е по-нисък в сравнение с преди половин година\", заяви Кристалина Георгиева.Това, което притеснява публиката на Давос и Световната банка, е напрежението между две основни световни сили. „Търговското напрежение между Китай и САЩ вече дава отражение върху настроението на инвеститори и потребители. Имаме затягане на коланите, а това не е добре за растежа. Това са двете големи икономики. Има финансов стрес - лихвите започват да се качват нагоре и това поражда страх от сриване на пазари, особено в по бедните страни\", заяви още Георгиева.Тенденцията е опасна за по-слабите и бедни страни„Когато големите икономики кихнат, малките ги хваща пневмония. Затова нашата надежда и това, което си говорим тук, е, че Еврозоната, САЩ и Китай ще се постараят да намалят несигурността с решителни стъпки в тяхната икономическа политика\", заяви още Георгиева.България за момента е добре, но не е застрахована„България е добре имунизирана още от времето на финансовата криза. Нашият дълг е нисък, бюджетния дефицит на практика го няма. И имаме буфер, което ни позиционира добре, но трябва да помислим за бъдещето. Светът става много конкурентен. Има много центрове, които определят посоките на развитие, и трябва да се вдигне мярката. Повече внимание към инвестиционния климат. Нашата страна застана на едно ниво в Световната банка и не се качва нагоре\", обясни още Кристалина Георгиева.Препоръката на Световната банка към България е да насърчи инвестициите и да инвестира в човешкия потенциал.„Българите сме адаптивни към промени и трябва да приложим този талант, който ще ни е много необходим в този променящ се свят\", смята Георгиева.Като наблюдател на глобалните процеси и като едно от главните действащи лица на форума в Давос Кристалина Георгиева направи и прогноза за Brexit, който доминира в разговорите по коридорите„Тук се видях с много лидери и с британската делегация. Не виждам някой да иска нещата да станат на самотек и моето убеждение е, че здравият разум ще надделее\", заяви още Георгиева.  ", "date": "2019.01.24", "title": "Кристалина Георгиева: Когато големите икономики кихнат, малките ги хваща пневмония "}
{"url": "http://www.cross.bg/spetzialisti-ot-vma-konsyltirat-bezplatno-za-grip-1594668.html", "text": "/КРОСС/ Военномедицинска академия организира безплатни консултации и прегледи за грип и остри респираторни заболявания при лица над 12-годишна възраст.Прегледите ще се проведат на 29 и 30 януари 2019 г. (вторник и сряда), от 09:00 до 14:00 ч., в кабинет 108 на Катедра \"Инфекциозни болести\".Не се изисква направление от личния лекар, но е необходимо предварително записване на тел.: 02 / 92 25 989 и 02 / 92 26 125.Грипът е остро инфекциозно заболяване, което се проявява с токсикоинфекциозен синдром и остър трахеит. Основните характеристики на грипната инфекция са нейната склонност към епидемично разпространение и висока смъртност, свързана обикновено с различни белодробни усложнения, припомнят от ВМА. ", "date": "2019.01.24", "title": "Специалисти от ВМА консултират безплатно за грип"}
{"url": "http://www.cross.bg/epidemiya-zatvoreni-bulgariya-1594671.html", "text": "/КРОСС/ Грипната епидемия вече обхваща повече от половин България. Към картата от днес се прибавят Кърджали и Видин. Така общо 16 области на страната са обявили извънредни мерки заради грипа.Спират се учебните занятия, женските и детските консултации, свижданията в лечебните заведения, плановите операции и профилактичните имунизации.902 училища са затворени. Очаква се епидемия да бъде обявена и в София-град.Препоръките на лекарите са при грипна епидемия да се ограничават социалните контакти, да се избягва събирането на много хора в затворени пространства.Болните с висока температура и признаци на грип в никакъв случай да не провеждат самолечение. ", "date": "2019.01.24", "title": "Половин България е в грипна епидемия"}
{"url": "http://www.cross.bg/pynkt-debatite-makedoniya-1594670.html", "text": "/КРОСС/ От Министреството на външните работи предупреждават за възможно образуване на колони от чакащи автомобили в района на пункт Серес, където гръцките селскостопански производители  планират символичен протест и блокиране на движението в района на граничния пункт Кулата-Промахон. Очаква се шествието  да започне в 14 ч.  „Гранична полиция\" е в постоянен контакт с колегите си от гръцка страна. Оттам припомнят, че най-близкият граничен пункт е Илинден - Ексохи.В цяла Гърция днес ще има протестни демонстрации и символични блокади на граничните пунктове с Република Македония и България заради дебатите и гласуването в парламента по ратификация на Преспанското споразумение за новото име на Македония, предаде кореспондентът на БНР. Опозиционните партии определиха споразумеието като вредно.Почти всички депутати от опозицията са заявили желание да се изкажат по договора от Преспа, което по всяка вероятност ще удължи времето за обсъждане до петък.Секретарят на опозиционната партия „Нова демокрация\" призова всеки депутат да поеме политическа и лична отговорност при гласуване.По неофициална информация, опозицията подготвя вот на недовореие към правителството, което ако се внесе съгласно закона, се прекратява обсъждането за договора от Преспа и се преминава към дебати за вота на недоверие.Социалистите поискаха да се разгледат в парламента промените в конституцията на Скопие. Заместник-министърът на външните работи съобщи изненадващо, че тези промени още не са извършени, което доведе дебатите до пълен хаос. Социалистите казаха, че няма да гласуват за договор, който не е изпълнен. ", "date": "2019.01.24", "title": "Протест на гръцки земеделци ще блокира Кулата - Промахон "}
{"url": "http://www.cross.bg/pytin-ryskiyat-prezident-1594672.html", "text": "/КРОСС/ Руският президент Владимир Путин разчита, че сухопътният участък от газопровода \"Турски поток\" ще бъде готов, както се планира, до края на тази година, предаде ТАСС.Разчитаме, че работата по прокарването на сухопътната част (на тръбопровода \"Турски поток\") ще се води с такива ударни темпове, така че газопроводът да бъде пуснат в експлоатация, както е и предвидено, до края на текущата година, заяви руският президент на пресконференция след руско-турски преговори.\"Такъв диалог ще помогне за консолидирането на сирийското общество и националното помирение, ще е от полза не само за Сирия, но и за всички съседни държави\", каза Путин.Руският президент каза също, че са били обсъдени допълнителни мерки за стабилизация в района на Идлиб. \"Бяха обсъдени и въпроси, свързани с окончателното ликвидиране на дейността на терористичните групировки на сирийска територия. В частност, говорихме за това как се изпълнява руско-турският меморандум за създаване на демилитаризирана зона в Идлиб\", посочи Путин.Руският държавен глава каза, че се надява АЕЦ \"Акую\", която се строи в Турция с руска помощ, да бъде пусната през 2023 г. \"Реализацията на мащабен проект за строителство на първата в Турция атомна електроцентрала \"Акую\" върви по план, продължава строителството на първия енергоблок, който планираме да пуснем през 2023 г.\", каза руският държавен глава на пресконференция след руско-турските разговори.", "date": "2019.01.24", "title": "Путин се надява „Турски поток“ да заработи до края на годината "}
{"url": "http://www.cross.bg/snyag-oblastnite-duzhd-1594667.html", "text": "/КРОСС/ Министърът на вътрешните работи Младен Маринов свиква работно съвещание по обед във връзка с прогнозите за обилни валежи от сняг и дъжд. Ще присъстват представители на всички ангажирани институции. Участниците ще направят преглед на готовността за реакция при усложняване на метеорологичната обстановка в страната.От главната дирекция „Пожарна безопасност и защита на населението\" вече изпратиха предупреждение и указания за мерки до областните управители и кметовете на общини, както и до областните дирекции на МВР и структурите на пожарната служба в страната.  ", "date": "2019.01.24", "title": "Работно съвещание в МВР заради прогнозите за обилни валежи от сняг и дъжд "}
{"url": "http://www.cross.bg/politziyata-strelba-zaginaha-1594673.html", "text": "/КРОСС/ Петима души загинаха при стрелба в банка в американския щат Флорида. Нападателят сам се обадил на полицията, за да съобщи за жертвите.21-годишният стрелец се барикадирал в банката, наредил на хората на легнат на земята и почнал да стреля. Предал се на полицията, след като офицерите щурмували банката.Мотивът на стрелбата остава неясен. Тя е станала в края на работния ден и според полицията в банката са били останали само петте жертви. ", "date": "2019.01.24", "title": "Петима души загинаха при стрелба в банка в САЩ"}
{"url": "http://www.cross.bg/sladoled-sladoleda-dovede-1594669.html", "text": "/КРОСС/ 24 януари е международният Ден на сладоледа.Най-полезният вид сладолед е млечният, защото има най-малко мазнини и малко калории. Без вреда за здравето той може да се яде 2-3 пъти седмично, според диетолога в руската клиника по лечебно хранене „Хранене и биотехнологии\" доктор Елена Ливанцова, предаде БГНЕС.Тя поясни, че наведнъж е добре да се изяждат не повече от 100 грама. Най-добрият вариант е натуралният сладолед, който съдържа минималното количество изкуствени добавки, консерванти и аромати, т.е. колкото по-малък е списъкът на съставките, толкова по-добре \", обясни Ливанцова, цитирана от РИА „Новости\"Ползите от яденето на сладолед са много. Той съдържа калций и фосфор, които участват в регулирането на костния метаболизъм и поддържат здрави кости и зъби, както и калий и магнезий, които имат благоприятен ефект върху сърдечно-съдовата система. В допълнение, сладоледът има витамини от група В, които са полезни за централната нервна система, казва диетолог.Според нея, японски учени провели проучване на ефекта на сладоледа върху производството на серотонин и допамин - хормони, които влияят за доброто настроение. Резултатите от експеримента са показали, че сладоледът има благоприятен ефект върху производството и на двата хормона.В същото време преяждането със сладолед може да доведе до определени здравословни проблеми, твърди гастроентерологът от същата клиника Владимир Пилипенко.„Проблемът със сладоледа е, че продуктът е студен. Ако ядете много от него, можете да раздразните стомаха си и това може да доведе до появата на оплаквания, характерни за гастрит\", допълва лекарят.Хората, които не понасят млечна захар (лактоза), както и пациенти, които имат проблеми с разграждането на мазнини и пациенти с панкреатит, е по-добре да откажат да ядат сладолед, тъй като може да бъде вредно за здравето им, казва Пилипенко. ", "date": "2019.01.24", "title": "24 януари - международният Ден на сладоледа "}
{"url": "http://www.cross.bg/zaradi-snyag-selishta-1594676.html", "text": "/КРОСС/ Няколко селища в община Смолян са без ток заради обилните валежи от дъжд и сняг през нощта.Новата снежна покривка наложи ограничения за движение с вериги през проходите „Превала\", „Пампорово\" и „Рожен\". Забраната е в сила за товарни автомобили над 12 тона с ремаркета и полуремаркета през „Превала\" и „Рожен\".Временно е затворен пътят Момчиловци - Лъки заради паднали дървета от тежкия и мокър сняг. Пътищата от Републиканската мрежа се почистват.  ", "date": "2019.01.24", "title": "Няколко селища в Смолянско са без ток заради обилните валежи "}
{"url": "http://www.cross.bg/protest-ostavkata-prirodozashtitnitzi-1594677.html", "text": "/КРОСС/ Природозащитници излизат на протест тази вечер с искане за оставката на министъра на околната среда и водите Нено Димов. Те настояват да се поеме политическа отговорност за допуснатите нарушения на българското и европейско законодателство.  Протестната проява се организира точно седмица след като Върховният административен съд отмени новото застрояване в Национален парк Пирин.Константин Иванов от Фонда за дивата природа заяви в навечерието на протеста:\"Някой трябва да поеме политическата отговорност. Това трябва да е, разбира се, премиерът Борисов, понеже неговият орган МС е подписал това решение, но, тъй като вносител е бил министърът на околната среда, той трябва, най-малкото да си подаде оставката, понеже е вкарал държавата в един процес, който очевидно е незаконен\".Природозащитничката Катерина Раковска предупреди:\"В момента, същите тези хора са подготвили промени в Закона за биоразнообразието, които ще имат негативни последствия за цялата екологична мрежа и обезсмислят \"Натура 2000\" - мрежата в България. Това е много опасно. Да предотвратим бъдещи грешни решения!\".В столицата довечера ще има още един протест - от 17 до 20 ч. ще протестират жители на столичиня район \"Изгрев\" с призив \"Слънце за децата ни!\" срещу презастрояването на квартала и съпътстващите неудобства за живеещите там. ", "date": "2019.01.24", "title": "Природозащитници искат оставката на министър Димов на протест "}
{"url": "http://www.cross.bg/nova-vlak-kraii-1594674.html", "text": "/КРОСС/ Тежък инцидент край гара Кумарица. Влак е блъснал дете на 13-години, което е пресичало, съобщава NOVA.Информацията беше потвърдена за NOVA от МВР.  Все още не се знае каква точно е причината за случилото се.Момичето е настанено в \"Пирогов\" без опасност за живота. Възможно е и детето да е било до релсите, но въздушната струя да го е повлякла.", "date": "2019.01.24", "title": "Влак блъсна 13-годишно дете край София "}
{"url": "http://www.cross.bg/avtomagistrali-izgrazhdaneto-dogovora-1594659.html", "text": "/КРОСС/ На интернет страницата на Агенция „Пътна инфраструктура\" в „Профил на купувача\" е публикуван договорът за изграждането на 134 км от автомагистрала „Хемус\" в участъка от пътен възел „Боаза\" до пресичането с път I-5 Русе - Велико Търново. Договор № Д-122/20.12.2018 г. с „Автомагистрали\" ЕАД е в приложения линк - http://www.api.bg/PROXY/index2.php?/public/index.jsp?proc=1198. АПИ предоставя договора, въпреки че изпълнението на строително-монтажните работи на инфраструктурния проект, възложени по чл. 14, ал. 1, т. 6 от Закона за обществените поръчки не изисква неговото публикуване.  Договорът с „Автомагистрали\" ЕАД е изпратен и на народните представители от Парламентарната група „БСП за България\" в 44-то Народно събрание.", "date": "2019.01.24", "title": "АПИ публикува договора за изграждането на 134 км от АМ „Хемус“"}
{"url": "http://www.cross.bg/obshtestvena-manolova-grazhdani-1594664.html", "text": "/КРОСС/ Омбудсманът Мая Манолова организира обществена дискусия, с участието на граждани и експерти, по проблемите с наднорменото замърсяване на въздуха.Повод за дискусията са десетки жалби на граждани, сред които най-голям брой от столичани и по-конкретно  от жители на кв. „Красна поляна\". Във форума са поканени да участват представители на Столичната община, осем министерства, метеоролози, неправителствени организации и други.", "date": "2019.01.24", "title": "Манолова организира обществена дискусия за замърсяването на въздуха "}
{"url": "http://www.cross.bg/chasa-zala-sofiyaot-1594656.html", "text": "/КРОСС/София.От 09.00 часа ще се проведе заседание на Народното събрание.***София.От 09.30 часа ще се проведе заседание на Пленума на Висшия съдебен съвет.***София.От 10.00 часа в зала 1 на НДК Хипократова клетва ще положат 435 млади лекари от Випуск 2018 на Медицинският факултет към Медицинския университет- София.***София.От 10.30 часа в зала „Еспланада\" в хотел „Best Western Expo\", „ЧЕЗ Разпределение България\" АД ще представи резултатите от изпълнението на проекта си за разкриване на работни места за безработни и хора без квалификация.***София.В 10.30 часа в зала „Изток\" в НС лидерът на „ВОЛЯ\" и зам.-председател на НС Веселин Марешки ще обяви коалицията, с която партията ще се яви на предстоящите избори за Европейски парламент през пролетта.***София.От 14.00 часа в сградата на ул. „Георг Вашингтон\" 22, омбудсманът Мая Манолова организира обществена дискусия по проблемите с наднорменото замърсяване на въздуха***София.От 14.00 часа в конферентна зала на Съюза на юристите в България ще се състои кръгла маса на тема „Прозрачността в работата на съдилищата - предпоставка за повишаване на доверието в съдебната система в България\".***София.В 18.30 часа пред Министерски съвет природозащитници организират протест с искане за оставката на министър Нено Димов \" след окончателното решение на Върховния административен съд за Пирин.***София.От 19.00 часа в Софийска градска художествена галерия Германо-Българската индустриално-търговска камара (ГБИТК) ще награди за петнадесети път фирми, допринесли за развитието на българо-германските икономически отношения през последната година.***Благоевград.От 10.30 часа в сградата на ОДМВР-Благоевград ще се проведе пресконференция, свързана с дейността на дирекцията.***Видин.От 11.30 часа в Конферентния център на Областна администрация Видин регионалният министър Петя Аврамова ще участва в работна среща за напредъка на проекта за модернизация на пътя Видин - Ботевград. В срещата ще вземат участие инж. Дончо Атанасов - член на Управителния съвет и временно изпълняващ длъжността председател на УС на Агенция „Пътна инфраструктура\", кметове на общини и председатели на  общински съвети от областта.***Плевен.От 11.30 часа в Регионалния пресклуб на БТА пресконференция ще дадат директорите на Областна инспекция по труда, Бюро по труда, Регионална дирекция \"Социално подпомагане\" - Плевен.***Сливен.В 13.00 часа в зала „Сливен\" заместник-министърът на правосъдието проф. Николай Проданов ще открие първия по рода си Национален фолклорен фестивал на самодейни състави на служителите, работещи в системата на изпълнение на наказанията.*** Шумен.От 10.30 часа в Регионалния пресклуб на БТА пресконференция ще даде ПП „Движение Да, България\".*** Шумен.От 14.00 часа в зала 203 зала ще заседава ПК „Просвета, образование и наука\".*** Шумен.От 16.00 часа в зала 203 ще заседава ПК „Териториално развитие и селищно устройство ", "date": "2019.01.24", "title": "Предстоящи събития в страната на 24 януари"}
{"url": "http://www.cross.bg/pishe-chyma-bolestta-1594657.html", "text": "/КРОСС/По трима пенсионери дневно биват бити и ограбвани от бандити, пише на първа страница на. 90 възрастни са пострадали само през миналия месец. Чужденци от Румъния също участват в нападенията над наши старци по селата.\"Нашата полиция ни \"пази\" е ироничното заглавие на вестник по повод заловените полицаи-изнудвачи от четвърто управление в столицата. разказва за бой между тинейджърки - две бият трета с ритници, в социалните мрежи е разпространен видеоклип.  Случката става в ранния следобед на събота в Сандански, никой от десетките минувачи не се е намесил да разтърве момичетата. Пребитата е с комоцио.\"Правителството засекрети Агенцията по вписванията\". Така ще може да се заобикаля Закона за обществените поръчки, а гражданският контрол ще стане невъзможен\", пише  на първа страница. Това е прецедент, защото в списъка на стратегическите обекти и дейности няма други агенции, коментира вестникът. Друга значима тема от днешния брой - \"Само за държавата масовото пиянство у нас не е проблем; Дори не се знае колко са алкохолиците, а реални мерки за превенция и рехабилитация няма\".\"Комисията за личните данни получи власт да наказва медиите, цензурата мина през парламента без никаква съпротива\" пише още Сега.  Позицията наднес е посветена на тази законодателна промяна, окачествена като \"уникален\" факт с ироничната забележка, че в стремлението си да настигнат европейците, нашите депутати ги задминаха и дописаха препоръчаното от Брюксел и така узакониха проверките на медиите.предупреждава за друга опасна законодателна промяна - аграрното министрество предлага нов Закон за земята. Земеделски асоциации алармират, че с текстовете се връщат заменките на терени и се нарушава свободата на договаряне. Целият бранш е против законопроекта, подчертава вестникът.Болниците са препълнени от болни от грип, заразените са 140 хиляди, информира  За два дни жертвите на болестта са шест души. Грипът доведе до увеличаване на заразените от пневмония.Агенцията по храните не казва има ли умрели от чума животни в Болярово, пише . Ветеринарите твърдят, че болестта вече е под контрол. България обаче все още е със статут на страна, инфектирана с чума по дребните преживни животни заради неликвидирано огнище в Болярово, твърди директорът на агенцията Дамян Илиев.Вицепремиерът Томислав Дончев обяснява , в интервю за 24 часа, че започва съкращение на 1 600 държавни чиновници, за да се повишат заплатите на оставащите на работа. Според Дончев, ще бъдат закрити и звена с дублиращи се функции.съобщава, че е преиздадена книгата за Васил Левски на англичанката Мерсия Макдермот, написана през 1970 година. От вестника научаваме още, че в доклад на световния икономически форум в Давос българска фирма за иновации е дадена за пример. Изданието информира и че във Финландия се въвежда 30 минути следобеден сън на работното място. ", "date": "2019.01.24", "title": "Преглед на вестниците "}
{"url": "http://www.cross.bg/lichnite-danni-dali-1594665.html", "text": "/КРОСС/ Депутатите ще продължат дебатите и гласуването на Закона за личните данни на второ четене. Приети вече промени дават възможност държавни органи и администрацията да проверяват медийни публикации, журналисти, академични проучвания, документални материали, както и да отказват достъп до информация. Според приетите текстове ще се преценява дали журналистите законово имат достъп до данните, дали имат право да ги обработват и да ги изнасят, без да нарушават баланса със защитата на личните данни. Пpoвepĸитe зa зaщитa нa личнитe дaнни мoгaт дa ca ĸaĸтo плaнoви, тaĸa и пo cигнaли, вĸлючитeлнo oт мeдиитe.  ", "date": "2019.01.24", "title": "Парламентът гледа на второ четене промени в Закона за личните данни"}
{"url": "http://www.cross.bg/dryzhestvoto-zhelyazkov-godini-1594661.html", "text": "/КРОСС/ Моят съвет към колегите от БДЖ е да са открити, прозрачни и да работят в максимална степен с комисията по транспорт. Това заяви министърът на транспорта, информационните технологии и съобщенията Росен Желязков по време на представянето на новото ръководство на „Холдинг БДЖ\" ЕАД пред ресорната парламентарна комисия.Председателят на Съвета на директорите на дружеството Григори Григоров посочи, че основната задача, по която работят, е в най-кратки срокове да бъде изготвен устойчив модел за развитието на компанията за следващите 10 години. Той трябва да отчита текущото състояние на дружеството на пазара, това на подвижния състав, както и възможните промени в правната рамка за следващите няколко години. Очаква се първият вариант да бъде разработен до 15 февруари.Ръководството ще изготви програма, която да обезпечи надеждна, качествена и достъпна услуга, както и поведение на БДЖ, което да съответства на икономическата ситуация в страната. В нея ще бъдат предложени също така промени в правната рамка и поддържане на финансовото състояние в управляеми рамки, така че да не се налагат извънредни действия от страна на принципала и основен собственик - МТИТС и съответно държавата.Друг приоритет пред новия ръководен състав на дружеството е обезпечаване на Графика за движение на влаковете за настоящата година с достъпните към момента ресурси.В дружеството предстои да бъдат въведени съвременни бизнес методи, които да бъдат пазарно ориентирани и обезпечени чрез внедряването на системи за планиране и управление на процесите.В краткосрочен план е заложено подобряване условията на труд на експлоатационния персонал, информационната обезпеченост на клиентите чрез различни онлайн инструменти за улесняване на пътуванията и други мерки. ", "date": "2019.01.24", "title": "Министър Желязков към БДЖ: Работете открито, прозрачно"}
{"url": "http://www.cross.bg/katastrofa-lyaskovetz-zatvoren-1594666.html", "text": "/КРОСС/ Верижна катастрофа между три леки автомобила затвори пътя между Лясковец и Долна Оряховица. Инцидентът е станал около 8,30 часа тази сутрин. По първоначални данни са пострадали трима души, съобщиха от Пътна полиция. Пътят е затворен. На мястото на инцидента са полицейски автомобили и пожарна.  ", "date": "2019.01.24", "title": "Пътя между Лясковец и Долна Оряховица е затворен заради верижна катастрофа "}
{"url": "http://www.cross.bg/raketa-obseg-rysiya-1594662.html", "text": "/КРОСС/ На среща с чуждестранни военни аташета руската армия настоя, че крилатата ракета 9М729 отговаря на ограниченията, въведени с подписания през 1987 г. договор между Москва и Вашингтон.Генерал-лейтенант Михаил Матвеевски, началникът на ракетните войски и артилерията на руската армия, заяви на днешната среща, че новата ракета има максимален обсег от едва 480 км, тоест по-малко от предвидения в договора пределен обсег.Неотдавна САЩ обявиха намерението си да излязат от договора и обвиниха Русия, че новата й ракета е създадена в нарушение на документа. Договорът забранява да се произвеждат, изпитват и разполагат крилати и балистични ракети с наземно базиране, чийто обсег е между 500 и 5500 км. Вашингтон обяви, че ще преустанови задълженията си по споразумението, ако Русия не започне да изпълнява своите в срок до 2 февруари.Русия призна съществуването на нова система крилати ракети, която накара Вашингтон да заяви, че ще излезе от договора, но отрича да го е нарушавала, казаха в понеделник американски официални лица и дипломати от НАТО, цитирани от Ройтерс.На същата среща, която беше организирана като съвместен брифинг на руското министерство на външните работи и на отбраната за аташетата, както и за местните и чуждестранните журналисти, заместник-министърът на външните работи Сергей Рябков заяви, че Русия се надява разясненията, които дава за крилатата ракета 9М729, да дадат още един шанс за диалог със САЩ така, че да бъде запазен Договорът за ликвидиране на ракетите със среден и по-малък обсег, предаде ТАСС.\"Договорът трябва да бъде съхранен. Изборът е на САЩ\", заяви дипломатът. ", "date": "2019.01.24", "title": "Москва представи спорната ракета 9М729"}
{"url": "http://www.cross.bg/putya-selo-vryaza-1594663.html", "text": "/КРОСС/ Тир се вряза в къща в търновското село Самоводене, информира NOVA.Не се съобщава за жертви и пострадали.Инцидентът е станал около полунощ.Камионът е бил с турска регистрация. Шофьорът на тежкотоварния автомобил загубил управление и катастрофирал на пътя Русе - Велико Търново, който минава през селото.Дълго време пътя остана затворен.", "date": "2019.01.24", "title": "Камион се вряза в къща в село Самоводене"}
{"url": "http://www.cross.bg/evseviya-kseniya-svoyata-1594652.html", "text": "/КРОСС/ Преподобна Ксения Римлянка се родила в Рим като дъщеря на знаменит сенатор и носила името Евсевия, което отговаряло на нейното религиозно настроение, защото Евсевия значи благочестива. Когато станала девойка, родителите й я сгодили за един велможа и сенатор. Иначе обаче мислила благочестивата Евсевия. Тя отдавна била решила да посвети целия си ангелоподобен живот на Иисус Христос.Времето на сватбата наближавало. Никой и не подозирал бурята в чистата душа на Евсевия, чиито мисли били устремени само към изпълнението на нейния свещен обет за целомъдрие. Усърдно се молила и най сетне взела едно смело решение: да напусне тайно родителския дом и да изчезне завинаги от суетния свят на римската аристокрация. Тежко било за нейното нежно сърце да причини такава скръб на благородния баща, на милата майка. Но по-скъпи от всичко за нея били словата на Спасителя: \"Който остави... баща или майка... заради Моето Име, ще получи стократно и ще наследи живот вечен\" (Мат. 19:29). Възторжено съчувствие и всеотдайна преданост тя срещнала от двете си служителки, с които прекарала цялото си детство. По поръка на своята господарка двете девойки раздали на бедните всичко, което скрито могла да отдели Евсевия от личното си притежание. Преоблечени в мъжки дрехи, снабдени с малко злато за най-дребните си разноски, те се промъкнали в потайна нощна доба през случайно отключените порти на бащиния дом и успели да се качат на един кораб за далечна Александрия. Оттам доплували до остров Коа, който се намирал на 54 километра южно от Халикарнас, в малоазийска Кария.На малкото островче Евсевия наела една бедна къщица и помолила своите спътнички за две неща: да я считат за равна на себе си и да я наричат само Ксения, което значи странница. Скрита зад това име, тя искала да заличи всички следи от своя произход и фамилия, за да не я открият родителите й. Верните и единомислени девойки изпълнявали безпрекословно желанията на своята предишна господарка и ревностно подражавали на нейния суров отшелнически живот.Само едно липсвало на тези предани Христови невести: те имали нужда от духовно ръководство и от защита на тяхната душевна чистота. Скоро Бог им изпратил подходящ отец.", "date": "2019.01.24", "title": "Преп. Ксения Римлянка. Блаж. Ксения Петербургска"}
{"url": "http://www.cross.bg/rozhdenitzi-na-yanyari-1594655.html", "text": "/КРОСС/ Проф. Георги Чапкънов, скулптор Дончо Донев, президент на Асоциацията на българските футболисти. Чл.-кор. Иван Илиев, икономист Ирена Соколова, депутат от ГЕРБ в 43-ото НС Полк. Красимир Стоянов, летец-космонавтД-р Хасан Адемов, депутат от ДПС в 43-ото НС, бивш министър Цеци Красимирова, топ модел  ", "date": "2019.01.24", "title": "Рожденици на 24 януари"}
{"url": "http://www.cross.bg/s-malka-bradva-1594651.html", "text": "/КРОСС/ \"С малка брадва може да се повали голямо дърво.\"Китайска поговорка ", "date": "2019.01.24", "title": "С малка брадва..."}
{"url": "http://www.cross.bg/tema-zhivo-zashto-1594654.html", "text": "/КРОСС/Тема:  Патриотични сътресения - как се подреждат картите преди предстоящите евроизбори?Тема:  Съмнения за търговия с българско гражданство - как работи схемата?Тема:  Повече права за потребителите - какво ново?Тема:  На живо от грипния кабинет във ВМА - как да се борим с болестта?Тема:  Опасно време очакват синоптиците - къде ще вали най-много?Тема:  Без \"г-н\" и \"г-жа\" - как в германския град Хановер въведоха джендър неутрални обръщения?Тема: Грипната епидемия се разраства - на живо, къде са най-тежките случаи?Тема: Бетон на плажа - на живо - защо продължават строежите по Южното черноморие; и още - спомените на Павел Попандов за времето, когато Шофьорския плаж беше без бетонТема: Предконгресно - БСП преди коонглеса ,кой ще води листата на БСП за евроизборите - в студиото Антон КутевТема: В Кремъл - за какво се договориха президентите Путин и Ердоган? Асен Агов и Мехмед ЮмерТема: Има ли незаконна търговия с диви животни и ко йпозволява да ги гледаве в домовете сиТема: На депутата от БСП Елена Йончева бе повдигнато обвинение за пране на пари от КТБ -  \"Атака срещу опозицията ли е това?\"Тема: Ще бъде ли застроен плажът от филма \"Оркестър без  име\"? Има ли незаконно строителство край Алепу?Тема: В \"Дръжте крадеца\": Серийни кражби от магазин в центъра на София. Защо законът е безсилен срещу рецидивистите?Тема: Ще блокират ли гърците границата ни край Кулата заради споразумението с Македония и какво общо има с това българската държава?Тема: Къде са последните неумъртвени заради чумата животни в Болярово и защо собствениците им не допускат ветеринари във фермата си?Тема: Как полицаи от София бяха задържани заради рекет и събиране на \"такса спокойствие\"?Тема: Близки на дете, загинало на пътя, протестират, тъй като се опасяват, че истината за случая ще бъде потуленаТема: Ексклузивно - Кристалина Георгиева с първо интервю след назначението й за временен шеф на Световната банкаТема: На живо от Германия - защо градските власти забраниха и въведоха полово неутрални обръщения и забраниха да се ползва \"господин\" и \"госпожа\"?Тема: Калин Врачански се превръща в чаровен измамник в най-новия български сериал по NOVA - \"Господин Х и морето\" ", "date": "2019.01.24", "title": " Теми и гости в сутрешните блокове на телевизиите"}
{"url": "http://www.cross.bg/venetzyela-madyro-obyavi-1594688.html", "text": "/КРОСС/ Подкрепата за Венецуела и случващите се през последното денонощие промени в страната нараства. Редица страни от целия свят признаха за легитимен досегашния председател на парламента Хуан Гуайдо, който се обяви за президент.Настоящият държавен глава Николас Мадуро оспорва това. Мадуро обяви, че скъсва дипломатически отношения със Съединените щати, след като президентът Доналд Тръмп беше сред първите, признали опонента му.Председателят на Европейския съвет Доналд Туск обяви, че \"цяла Европа ще е единна в подкрепата си за демократичните сили във Венецуела\". До момента подкрепа за Гуайдо са изразили повечето съседи на Венецуела от Латинска Америка, Съединените щати, Канада и Организацията на американските държави.Мадуро е подкрепян само от Боливия, Куба и Мексико. Ситуацията в самата Венецуела обаче е критична. Страната е пред гражданска война, а хиляди хора са по улиците с искане на оставката на Мадуро заради корупция и лошо управление. ", "date": "2019.01.24", "title": "Пред гражданска война: Расте световната подкрепа за промените във Венецуела"}
{"url": "http://www.cross.bg/aslanov-yuriii-dobavi-1594660.html", "text": "/КРОСС/ \"Силите между двете водещи партии са изравнени и това по наши данни е така от края на 2018 г. Очевидна е тенденцията към промяна, защото от една страна продължава отливът на доверие към правителството, а от друга, в края на миналата година, БСП започна да прибавя периферия към гласовете си\". Това каза социологът Юрий Асланов пред БТВ.  Той добави, че според социологическите данни, БСП започва да се припознава и от противниците на статуквото. Асланов добави, че данните от проучването на АФИС отговарят на настроенията на хората към този момент и са еднакви с тези на другите агенции. \"Кой ще води евролистата не е тема на заседанието на Конгреса. Сергей Станишев е председател на ПЕС и няма как това да бъде пренебрегнато, ако той иска да бъде евродепутат темата с кандидатурата му може да бъде обсъждана\", каза още Юрий Асланов. Във връзка с изявленията на Борисов за проучването на АФИС, Юрий Асланов коментира, че напоследък премиерът започва да коментира необичайни за него събития, което не е правилно. \"Той вижда, че нещата не вървят както трябва и оценката на хората се разминава със собствената му. Думите му на последния форум на ГЕРБ показват именно това\", каза още той. ", "date": "2019.01.24", "title": "Юрий Асланов: Тенденцията към промяна е очевидна"}
