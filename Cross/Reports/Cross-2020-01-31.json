{"url": "http://www.cross.bg/gaga-godina-leiidi-1624183.html", "text": "/КРОСС/ Лейди Гага се готви да издаде нов албум тази година, съобщи Контактмюзик. Първият й сингъл от 4 години ще излезе на 7 февруари.Изпълнителката на хита „Million Reasons\" бе в звукозаписно студио заедно с тогавашния си приятел, звукорежисьора Дан Хортън, през юни м.г. Сега става ясно, че първият й сингъл след излезлия през 2016 г. „Joanne\" ще се появи на пазара на 7 февруари. Той е част от албум, който ще бъде издаден по-късно тази година.„Лейди Гага работеше усърдно в звукозаписно студио миналата година и е вълнуващо да се види какво е записала\", заяви източник, цитиран от в. „Сън\". „Тя знае, че не може да си позволи да отсъства дълго от звукозаписната индустрия. Затова иска да се завърне сега, докато се радва на голяма обич\", допълни той.Лейди Гага освен това планира турне във Великобритания.33-годишната певица и 37-годишният звукорежисьр започнаха да се срещат през месец май м.г. след раздялата й с бившия й годеник Крисчън Карино през февруари същата година. Лейди Гага и Хортън работиха заедно над нейни песни в звукозаписното студио в имението й Холивуд, което някога е било собственост на Франк Запа. ", "date": "2020.01.31", "title": "Лейди Гага ще издаде нов албум тази година "}
{"url": "http://www.cross.bg/dolara-miliarda-kompaniyata-1624185.html", "text": "/КРОСС/ Изпълнителният директор на компанията Amazon Джеф Безос стана по-богат с 13,2 милиарда долара само за 15 минути, съобщи Агенция Блумбърг, цитирана от БГНЕС.Причината за това беше резкия скок на акциите на Amazon на борсовия пазар на 30 януари - с 12%. Според съобщения в медиите, ръстът на котировките се обяснява с успешния тримесечен отчет на компанията, който \"разби\" прогнозите на анализаторите. Според доклада на Amazon печалбата на компанията е била 87,4 милиарда долара, а печалбата на акция - 6,47 долара, докато експертите очакваха 4,11 долара.По-рано беше съобщено, че Джеф Безос отново оглавява класацията на „Форбс\" за най-богатите хора в света. По това време с показател 115,5 милиарда долара той изпревари президента на Louis Vuitton Moеt Hennessy Бернар Арно, чието състояние се оценява на 112,9 милиарда долара. ", "date": "2020.01.31", "title": "Джеф Безос спечели 13 милиарда долара за 15 минути"}
{"url": "http://www.cross.bg/poveche-bitovite-polovina-1624214.html", "text": "/КРОСС/ Не повече от процент и половина ще поскъпне токът за битовите потребители след освобождаването на цените. Това каза Евгения Харитонова от Комисията за енергийно и водно регулиране, съобщи БНР.Либерализацията на пазара за малките фирми се очаква да влезе в сила от първи юли тази година и постепенно да се разширява към битовите абонати.\"По принцип целта е да не се увеличава цената на тока за битовия потребител или да бъде някакъв, да кажем, до един процент-процент и половина - съвсем нормално, при положение, че имаш на входа на централите едно малко повишаване. То малко или повече ще рефлектира\", каза Евгения Харитонова. ", "date": "2020.01.31", "title": "КЕВР: Токът ще поскъпне с не повече от 1,5%"}
{"url": "http://www.cross.bg/putni-proekt-avramova-1624213.html", "text": "/КРОСС/ Възложено е изработването на проект за организация на движение за пътна връзка „Генералово\" - автомагистрала „Марица\" към път I-8, която ще даде възможност при необходимост тежкотоварните автомобили да се пренасочват и да изчакват на първокласния път, без да пречат на останалите пътни превозни средства на АМ „Марица\", и ще допринесе за подобряване на пътната обстановка по магистралата.Това съобщи министърът на регионалното развитие и благоустройството Петя Аврамова в отговор на въпрос за построяване на паркинг за тирове на ГКПП „Капитан Андреево\" при участието си в днешния парламентарен контрол.Регионалният министър каза още, че участъкът от първокласния път - от връзката с автомагистралата до пътен възел „Капитан Андреево\", където моторните превозни средства се включват обратно в АМ „Марица\", е с дължина 2 км и е с трилентов габарит. Той е в добро състояние и ако през зимния период се установят компрометирани места по настилката, те своевременно ще бъдат ремонтирани. В него има съдове за смет и два частни паркинга със заведения към тях, които са оборудвани със санитарни възли.Проектът е съгласуван в Агенция „Пътна инфраструктура\" и в началото на декември 2019 г. е внесен за разглеждане в Сектор „Пътна полиция\" при ОД на МВР Хасково. След съгласуването му ще бъдат монтирани необходимите пътни знаци, а хоризонталната маркировка ще бъде приведена в съответствие с проекта.Петя Аврамова обърна внимание, че изграждането на зона за изчакване с достатъчно паркоместа за тежкотоварни автомобили в близост до пункта е в компетентността на повече от едно ведомство, като МРРБ и АПИ са готови да се включат в решаването на този проблем. Агенцията също така съдейства на частни инвеститори при реализацията на проектите им за изграждане на крайпътни обслужващи комплекси и на пътни връзки към тях при постъпване на заявление като издава разрешения за специално ползване на пътищата.Приветстваме такива частни инвестиционни намерения за изграждане на паркинги, на обслужващи зони в тях, включително оборудвани със санитарни възли и със заведения за хранене. Ще подпомогнем всеки инвеститор, който има желание да изгради такъв паркинг, каза още министърът.През втората половина на 2020 г. се предвижда да започнат реалните строителни дейности за укрепване на участък при км 164 на първокласния път „Габрово - Шипка - Казанлък\", където има пропадане на пътното платно в частта на банкета заради преовлажняване на пътния насип през последните години и динамичното натоварване от преминаващите моторни превозни средства, съобщи още министър Аврамова.За да се осигури пътната безопасност в момента, е изградена преграда от чували с пясък, поставени са бализи и предпазна лента, монтирана е съответната сигнализация. Движението на МПС над 12 т в отсечката е забранено целогодишно.Трайното укрепване на пътя ще бъде изпълнено по договор между агенцията и „Автомагистрали\" ЕАД. Утвърдено е задание за проектиране. След приключване на проучвателно-проектантските работи ще се изготви технически проект, на базата на който ще бъдат извършени укрепителни дейности и превантивни мерки по републиканския път с оглед осигуряване на условия за безопасност на движението. След одобрението му и въз основа на комплексен доклад за оценка на съответствието и издаване на разрешение за строеж ще започнат строително-монтажни работи за трайното укрепване на пропадането. Предстои да бъде обявена процедура за изпълнение на строителен надзор. За изпълнението на обекта са осигурени близо 8 млн. лв. от бюджета на АПИ.Общата стойност на обекта е 7 938 000.00 лв. с ДДС. Средствата са предвидени в бюджета на Агенция „Пътна инфраструктура\" по програма „Аварийни ремонти\".Възложено е изработването на технологичен проект за извършване на превантивен ремонт на 22.2 км от третокласния път Русе - Иваново - Две могили - Бяла в участъка от гр. Русе до разклона за с. Червен. Предвижда се да бъдат изпълнени ремонт на пътната настилка, отводнителни мероприятия, ландшафтно оформяне, ремонт на повредени или поставяне на нови пътни знаци и ограничителни системи, полагане на нова хоризонтална маркировка, информира също Петя Аврамова.След изготвянето и съгласуването на технологичния проект и осигуряването на финансов ресурс ще се премине към неговото изпълнение. Ще бъдат разгледани както възможностите за включване на обекта в програма „Текущ ремонт и поддържане\" на агенцията, в зависимост от финансовата рамка на програмата, така и чрез целево финансиране от държавния бюджет. ", "date": "2020.01.31", "title": "ТИР-овете ще могат да изчакват преди „Капитан Андреево“ без да пречат на движението "}
{"url": "http://www.cross.bg/geshev-bozhkov-zadurzhan-1624229.html", "text": "/КРОСС/  Имаме информация, че преди няколко часа Васил Божков е задържан на територията на Обединените арабски емирства.Това обяви главният прокурур Иван Гешев на слатинската борса в столицата, където е задържан камион с наркотици при специализирана акция.\"Информацията е неофициална към момента. След като се потвърди - ще направим всичко възможно да го приберем в България и да бъде изправен пред съда\", уточни той.Гешев добави, че заедно с Божков е задържано още едно лице, чиято самоличност не е потвърдена.По думите му се очаква още утре да пристигнат официалните документи за това.Запитан кога ще бъде екстрадиран у нас, Гешев каза, че това зависи от местното законодателство.   ", "date": "2020.01.31", "title": "Васил Божков е задържан!"}
{"url": "http://www.cross.bg/praznik-kaloyan-pargov-1624224.html", "text": "/КРОСС/  Лидерът на БСП - София и председател на групата на социалистите в СОС Калоян Паргов ще почете православния църковен празник Трифоновден в събота, 1-ви февруари в село Кътина.От 11,30 часа на площада там ще отбележат традиционния народен празник на винаря и лозаря Трифон Зарезан. Отец Георги ще отслужи празничен Водосвет за здраве и берекет. А след това ще бъде извършено и зарязване на лозите в селото.", "date": "2020.01.31", "title": "Калоян Паргов празнува Трифоновден в село Кътина"}
{"url": "http://www.cross.bg/razvitie-mesta-nikolova-1624205.html", "text": "/КРОСС/ Бургас и Стара Загора ще са центровете - двигатели на растеж в Югоизточен район в програмния период 2021-2027 г. Общините Сливен, Ямбол, Нова Загора и Казанлък ще са другите опорни центрове за развитие на района, които ще получават директна подкрепа от програмата за развитие на регионите за постигане на догонващ ефект. При условие на промяна на националната дефиниция за „селска\" и „градска\" община, предложена от Министерството на регионалното развитие и благоустройството, ресурс по програмата за развитие на регионите биха могли да получат и общинските центрове с над 15 000 души население, което значи включване и на Карнобат и Айтос.Това съобщи в Бургас заместник-министърът на регионалното развитие и благоустройството Деница Николова по време на регионално заседание на Националното сдружение на общините в Република България. Модератори на срещата бяха изпълнителният директор на сдружението Силвия Георгиева и кметът на община Бургас Димитър Николов. Участваха още кметове на общини и представители на местната власт от Югоизточен район.Заместник-министър Николова посочи, че основата визия за развитие на района в следващите години е превръщането му в привлекателно място за живот и бизнес със съхранено природно и културно наследство, ефективно използващ своя потенциал за постигане на балансирано социално-икономическо развитие. Стратегическите приоритети, определени от проекта на регионална интегрирана стратегия, са три и включат подкрепа за интелигентна и динамична икономика, подобряване на образователното равнище на населението и качеството на живот, както и териториално сближаване и интегрирано развитие на градските, селските и крайбрежните райони.Според заместник-министъра ключово за по-доброто икономическо развитие на района е подобряването на третокласната пътна мрежа, особено в северните и южни части, където свързаността е по-лоша. Предопределящ развитието му е тунелът под Шипка, който ще подобри свързаността по оста север-юг и ще даде тласък на региона. Анализите сочат и нужда от по-добра транспортна свързаност на юг от АМ „Тракия\", както и реализацията на АМ „Черно море\". „Отчитаме, че Стара Загора, Сливен и Бургас са притегателните центрове, в които е концентрирана по-голямата част от населението на района, а в останалите населени места има обезлюдяване. Точно затова предлагаме мерки и финансиране с възможност за включване на по-малките населени места, като търсим инструменти за намаляване миграционния процес, коментира Николова. Тя обърна внимание и на потенциала за развитие на туризма чрез подобряване на достъпа до обектите, част от културно-историческото ни богатство. Така може да бъдат създадени нови работни места и по-висока добавена стойност към туристическите услуги.Заместник-министърът напомни, че в новия програмен период чрез предложения от правителството нов подход в регионалната политика ще се преодолее проблемът с населени места без достъп от европейско финансиране. „Фокусът вече е върху територията, не върху конкретен град, а средствата ще се разпределят на териториален принцип, като регионалните съвети по места ще правят предварителен подбор на интегрирани проекти. „Трябва да постигнем догонващ икономически растеж в региона, за да намалим различията. За осъществяване на тази цел ще се осигури финансиране от всички програми\", коментира още Николова.  ", "date": "2020.01.31", "title": "Интелигентна и динамична икономика – приоритет за развитието на Югоизточен район "}
{"url": "http://www.cross.bg/ykraiina-borisov-zelenski-1624206.html", "text": "/КРОСС/ Министър-председателят Бойко Борисов проведе телефонен разговор с президента на Украйна Володимир Зеленски. Разговорът се състоя в присъствието на заместник-председателя на Народното събрание Валери Симеонов.„Високо оценяваме отличните отношения между България и Украйна, които се характеризират с взаимно уважение и приятелско сътрудничество, развиващи се особено динамично и ползотворно през последните години\", изтъкна премиерът Борисов пред Зеленски. Българският министър-председател посочи, че за доказаната връзка между двете страни съществена роля оказват културната, духовната и езиковата близост, както и споделяните ценности.В хода на телефонния разговор премиерът Бойко Борисов отбеляза, че България е последователна в категоричната си  подкрепа както за суверенитета, независимостта и териториалната цялост на Украйна, така и за нейните европейските и евроатлантическите аспирации.Министър-председателят Борисов акцентира, че страната ни бе сред първите държави, ратифицирали Споразумението за асоцииране между Европейския съюз и Украйна, и подкрепили въвеждането на безвизов режим за украинските граждани за пътуване в ЕС.„Много важен и градивен  елемент на двустранните ни отношения  е над 200-хилядната българска общност в Украйна, която винаги сме разглеждали като  мост на приятелство и сътрудничество между нашите страни\", категоричен бе министър-председателят Борисов.Премиерът Борисов и Валери Симеонов изтъкнаха пред президента Зеленски, че изключително важно е Болградският район, населен предимно с украински граждани от български произход, да запази административно-функционалната си цялост в настоящите му граници като самостоятелен окръг. Министър-председателят добави също, че от голямо значение за децата от Болградския район е изучаването на български език. Фокус бе поставен и върху подобряването на инфраструктурата в региона, което пряко влияе върху икономическото му развитие.„Убеден съм, че продължаването на политиката на съхранение на традициите, езика, културата и обичаите на българската общност в Украйна, е най-добрата гаранция, че българското национално малцинство и занапред ще има ключова роля за сътрудничеството на Украйна с България и ЕС\", каза още министър-председателят Бойко Борисов. Акцент в телефонния разговор бе реализирането на постигната договореност между двете страни за откриване на българско училище в Одеса.Премиерът Бойко Борисов и президентът Володимир Зеленски се разбраха да работят още по-активно по всички тези въпроси от взаимен интерес. В най-скоро време българска делегация на високо ниво ще посети Украйна, за да бъдат обсъдени поставените теми. А от своя страна президентът Зеленски отправи покана към премиера Борисов да му гостува в Украйна.", "date": "2020.01.31", "title": "Бойко Борисов проведе телефонен разговор с президента на Украйна Володимир Зеленски"}
{"url": "http://www.cross.bg/marichkov-stzenata-oblastta-1624211.html", "text": "/КРОСС/ Президентът Румен Радев удостои с орден \"Стара планина\" първа степен певецът Кирил Маричков на официална церемония на \"Дондуков\" 2. \"На тази сцена вълнението е различно, а съм бил на много сцени. Още от началото на \"Щурците\" български режисьор ми каза: \"Човек излиза на сцената, само ако иска да каже нещо много важно и не може да го задържи в себе си\", каза от сцената фротменът. \"На сцената аз имах непрестанно желание да предам музиката в мен на публиката и да направя живота по-добър. Това важи и за науката, и за медицината\", добави Маричков, който в заключение благодари за признанието и високата чест.Още с орден \"Св. св. Кирил и Методий\" бяха удостоени също проф. д-р Венко Александров, проф. Христо Баларев и Симеон Спиридонов.Д-р Александров е обучил над 150 анестезиолози и аниматори за най-големите болници в страната и е дългогодишен ръководител на \"Света Екатерина\". Симеон Спиридонов е български художник, известен с творбите си в цял свят. Проф. Христо Баларев е известен с откритията и трудовете си в областта на науката в областта на химията.Президентът лично връчи ордените на наградените - благодари им и им пожела успех. В кратко слово Румен Радев отбеляза, че \"високите постижения на творци, учени и лекари ни изпълват с гордост\".\"В историята си България е възкръсвала благодарение на силата на българския дух, който се предава през поколения. Българските творци и учени днес продължават да дават стойностен принос към световната наука. Днешните награди са благодарност на цялото ни общество, с която вие нареждате страната до развити нации в областта на науката и културата\", каза президентът. ", "date": "2020.01.31", "title": "Кирил Маричков с орден \"Стара планина\""}
{"url": "http://www.cross.bg/tzennosti-dokazatelstva-bili-1624202.html", "text": "/КРОСС/ Липсата на официална информация от страна на прокуратурата не позволява да се правят категорични изводи за ставащото в момента в музея на Фондация „Тракия\", заяви д-р Манов.Съобщенията в медиите, според които обвиненията срещу Васил Божков са свързани с укриване на данъци и измами в лотарията, дават оскъдна яснота за случващото се. Ако ценностите са веществени доказателства, тогава би трябвало да има извършени подробни следствени действия, да са събрани множество доказателства. Медийната информация и липсата на сигурни данни за следствието и обвинението не позволяват да се направят категорични изводи, но засега няма индикации да е имало продължително разследване, по-скоро изглежда, че процесът по установяване на фактите едва започва, допълни д-р Манов.Ако става дума за евентуално пране на пари, според юридическата практика и законите, първо трябва да има безспорни доказателства, че културните ценности са били част от престъпната схема. В противен случай изземването е неоснователно, каза юристът, не се връзва с обвиненията, няма логика.Обвързването на Фондация „Тракия\" и нейната дейност с престъпните схеми на Васил Божков първо трябва да бъде доказано, преди да се отнема имущество на организацията с идеална цел.По-рано в разговор с „Площад Славейков\" историкът от Фондация „Тракия\" д-р Ружа Попова заяви, че около 2700 артефактита от Колекция „Божков\" все още не са получили от Министерство на културата документи за регистрация по Закона за културното наследство от 2009 г. Според д-р Манов причината за това е в липсата на достатъчно време и специалисти, които да извършат регистрацията. Той заяви, че още при приемането на закона е било ясно, че работата по регистрацията на всички културни ценности у нас ще отнеме десетилетия.Липсата на потвърждение за регистрацията на конкретните артефакти не означава, че те са незаконни или че принадлежат на държавата. Докато не бъде документиран статутът им, те не могат да бъдат отнети от собственика по този параграф.Преди 2009 г. законодателството по отношение на културните ценности е било доста хаотично, обясни експертът. Още от времето на социализма е действал Закон за паметниците на културата и музеите, който не е предвидил много от съвременните казуси. Практически преди новия закон от 2009 г. е липсвала ясна регламентация за колекциите и придобивките на културни ценности - използвана е била Наредбата за отчитане и опазване на движимите паметници на културата, в сила от времето на социалистическа България.Според д-р Манов случаят с Колекция „Васил Божков\" е прецедент. Досега в България никога не са изземвани предмети със сертификати за произход като тези в колекцията на Фондация „Тракия\". Всички дела, по които културни ценности са били обявявани за веществени доказателства и са били конфискувани, са били срещу „копачи\" иманяри.Източник Площад СлавейковСнимки Фондация Тракия", "date": "2020.01.31", "title": "Юрист: Културни ценности се изземват, само ако са веществени доказателства"}
{"url": "http://www.cross.bg/dioksid-vugleroden-planetata-1624181.html", "text": "/КРОСС/ Планетолози от Калифорнийския технологически институт разкриха тайна, свързана с формирането на слоеве лед на южния полюс на Марс, съобщи Физ.орг. Съществуването на тези слоеве дълго време се смяташе за необяснимо. Учените създали модел, който показва, че главна роля играят едновременно няколко фактора, включително колебанията на оста на планетата.Загадъчната структура се състои от припокриващи се слоеве замръзнал въглероден диоксид и вода, които достигат до дълбочина 1 км. Теоретично погледнато, подобна структура не може да съществува, защото сухият лед е термично по-нестабилен от водния.  Моделът предполага, че въпросната структура е възникнала вследствие на съчетаването  на три фактора - изменение на ъгъла на наклона на оста на планетата и  на степента на отразяване на слънчевите лъчи от леда, увеличаване на  атмосферното налягане при топенето на сухия лед.Специалистите разработили теоретичен модел, който  съвпаднал с данните от спътникови наблюдения. Той разкрива, че през  последните 500 000 години е имало колебания в оста на въртене на Марс и в  резултат южният полюс на планетата е бил осветен с различно количество слънчева светлина.  Сухият лед се натрупвал, когато то било малко, и сублимирал, когато  слънчевата радиация достигала своя пик. Освен замръзнал въглероден  диоксид, се натрупвало и малко количество воден лед, който служел за  защита на разположения по-ниско слой въглероден диоксид.  Най-древният и дълбок слой лед се е формирал преди 510 000 години след период на екстремна слънчева радиация, когато имало въглероден диоксид в атмосферата на планетата.Подобен механизъм бе предсказан през 1966 г. от Робърт Лейтън и Брус  Мъри от същия институт. Те предположиха, че Марс с тънка атмосфера от  въглероден диоксид може да има дългосрочни стабилни полярни отлагания  сух лед, които на свой ред ще контролират глобалното атмосферно  налягане.", "date": "2020.01.31", "title": "Разкриха тайна, свързана със загадъчна структура на Марс "}
{"url": "http://www.cross.bg/zavedeniya-turg-ministur-1624203.html", "text": "/КРОСС/ Вчера, 30 януари, в 17:30 часа завърши успешно първият електронен търг - този за онкологични и онкохематологични лекарства, проведен чрез Електронната система за закупуване на лекарствени продукти за нуждите на лечебните заведения в Република България. Интересът беше изключително голям. Участниците в процедурата - търговците на едро с лекарствени продукти - бяха 16, а заявки бяха направени от 203 лечебни заведения. Това заяви министърът на здравеопазването Кирил Ананиев пред журналисти в Народното събрание.Здравният министър посочи, че по първоначална спецификация, прогнозната  стойност на онкологичните и онкохематологични лекарства за нуждите на болниците за две години, е била около 1,280 млрд. лв. „След провеждането на електронния търг постигнахме с 57 млн. лв. по-ниска стойност, т.е. минимум толкова ще бъде икономията за бюджета на НЗОК\", коментира Ананиев. След това на ниво лечебно заведение ще бъдат постигани по-ниски цени на база проведени обществени поръчки.Кирил Ананиев подчерта, че това правителство за първи път създаде и реално проведе електронен търг. В този търг подадоха заявки държавните, общинските лечебни заведения и тези със смесено участие. Здравният министър посочи, че се работи по текст в Закона за лекарствените продукти в хуманната медицина, чрез който и частните лечебни заведения да бъдат задължени да договарят цени не по-високи от тези, постигнати чрез рамковите споразумения и електронната борса за лекарства.През месец февруари ще бъдат обявени още 5 електронни обществени поръчки за закупуване на лекарствени продукти за нуждите на лечебните заведения в Република България.На въпрос относно тримата български граждани, които се намират в град Ухан, министър Ананиев обясни, че се очаква те да пристигнат в Европа утре, като двама от тях ще пристигнат с френски самолет, а третият с германски. „Координацията по пристигането на българските граждани се осъществява от Министерството на външните работи. Ние сме в непрекъсната връзка с тях. В самолета, който ще отлети до мястото, където ще кацнат във Франция и Германия, ще има медицински екипи, които ще придружават българските граждани до България, а след като пристигнат, са осигурени всички необходими условия за тяхното приемане и наблюдение във ВМА\", посочи още здравният министър. ", "date": "2020.01.31", "title": "МЗ реализира първия електронен търг за закупуване на лекарства "}
{"url": "http://www.cross.bg/tyrizma-bulgariya-gurtziya-1624209.html", "text": "/КРОСС/ Програмата за съвместни действия между Министерството на туризма на България и Министерството на туризма на Гърция в областта на туризма, която днес подписахме за периодa 2020-2022 г., ще надгради изключително добрите приятелски и стратегически отношения между нашите страни и ще разшири взаимния обмен на опит. Това заяви министърът на туризма Николина Ангелкова след церемонията за парафиране на документа. Тя приветства колегата си Хари Теохарис, който идва за първи път у нас, и изказа увереност, че с направената стъпка ще се увеличи още размяната на туристи, съобщиха от Министерството на туризма.Въпреки трудностите през изтеклата година, отчетохме над 9,3 млн. чуждестранни визити у нас през 2019-а, което е 0,4% ръст спрямо рекордната 2018 г., посочи министър Ангелкова и изтъкна, че Гърция е сред най-важните ни пазари за входящ туризъм - традиционно в топ 3 на класацията. През 2019 г. туристическите посещения на гръцки граждани в България са близо 1,17 млн. (второ място) и отбелязват нарастване от 4,7% спрямо предходната година.Данните за обратния поток са близки - пътуванията на български граждани в Гърция през 2019-а са над 1,4 млн. и това е 4,2% ръст в сравнение с година по-рано. За последните пет години броят на посещенията на гръцки туристи се е увеличил с почти 12%, при това визитите са целогодишни, каза още тя и акцентира, че възможностите са много по-големи. Нововъведената Единна система за туристическа информация вече ни дава сериозен разрез какво предпочитат гръцките гости и това насърчава създаването на още по-разнообразни и иновативни продукти, стана ясно от думите ѝ.Сходните цифри за взаимните посещения са основание за промотирането на България и Гърция като съвместна дестинация за далечни и перспективни пазари, категорични бяха и двамата министри.Г-н Теохарис благодари на министър Ангелкова за поканата и за доброто сътрудничество между двете институции, което доведе до настоящото споразумение. Туризмът е уникален посланик на приятелството, а споразумението ще задълбочи партньорството между двете държави. Туризмът расте в световен мащаб и това ще продължи през следващите десетилетия, прогнозира той. Въпреки че като цяло отрасълът е сфера на конкуренция между държавите, съседството помежду ни ще донесе много ползи, заяви гръцкият министър. Сред общите договорености той спомена обмена на информация, съвместни туристически продукти за далечни пазари, споделяне на опит за взаимоизгодни маркетингови стратегии и др. На въпрос от медиите министър Ангелкова анонсира, че започва създаването на работна група по споразумението и една от първите общи инициативи ще бъде насочена към пазар САЩ и някои азиатски пазари. По отношение на България интересът ще е ориентиран предимно към културно-историческите и - по предложение от гръцкия гост - балнео - и СПА услугите. Ще бъдат предприети съвместни активности също по отношение ролята на туризма на европейско ниво като важен икономически и социален фактор, подчертаха и двамата министри.По-късно днес те участваха и в среща между гръцката делегация и представители на туристическия бизнес, местната власт, депутати и ръководители на браншови организации в туризма. В отворената дискусия се включиха Вежди Рашидов, председател на парламентарната Комисия за културата и медиите, Даниела Савеклиева, зам.-председател на Комисията по икономическа политика и туризъм в Народното събрание, Цветан Симеонов, председател на УС на БТПП, и др.Вежди Рашидов се спря подробно върху предимствата на България като страна с много богато наследство от миналото и очерта ползата от бъдеща обща стратегия на балканските държави за дългосрочно развитие на туризма, включително и на културния туризъм, за да се представят по-успешно като дестинации с богатото си историческо наследство пред останалия свят, а така да привличат и повече посетители. ", "date": "2020.01.31", "title": "България и Гърция подписаха Програма за съвместни действия в туризма до 2022 г. "}
{"url": "http://www.cross.bg/anton-sofiya-vlak-1624212.html", "text": "/КРОСС/ От 3-и февруари /понеделник/ до 29-и февруари ще бъдат въведени временни промени в движението на два бързи и четири пътнически влака, които преминават в участъка от Подбалканската железопътна линия между гарите Карлово и Антон. Причината за въведените промени са извършване на подготовка за планирани от ДП НКЖИ мащабни ремонтни дейности по жп тунел „Козница\" във връзка с изпълнението на обект: „Рехабилитация на железния път, изкуствените съоръжения, съоръженията и устройствата на системата за електроснабдяване от железопътната инфраструктура в участъка Копривщица-Стряма от км. 100+525 до км. 106+337 с обща дължина 5812 метра\".Изпълнението на обекта ще стартира от 1-ви март и по предварителни планове ще продължи до месец август. По този повод движението на влаковете в участъка ще бъде изцяло преустановено до приключване на ремонтните дейности, като за клиентите на БДЖ ще бъде осигурен превоз с автобуси.Във връзка с извършването на подготовка за планираните ремонтни дейности, от 3-и до 29-и февруари ще бъдат въведени промени в движението на следните влакове:•\tБързият влак № 3623 от София за Бургас, който заминава от Централна гара София в 13:00 ч., ще пътува с променено разписание. Влакът ще тръгва от София в 12:15 ч. като бърз влак № 3693 от София до Антон. Между гарите Антон и Карлово пътниците ще бъдат превозвани с автобус, след което ще продължат пътуването си до Бургас по редовното разписание на бързия влак;•\tБързият влак № 3622 от Бургас за София, който заминава в 08:30 ч., ще пътува по обичайното си разписание до Карлово. Между гарите Карлово и Антон пътниците ще бъдат превозвани с автобус, след което ще продължат пътуването си с бърз влак № 3692 от Антон до София;•\tПътническият влак № 30113 от София за Карлово, който заминава от Централна гара София в 13:30 ч., ще тръгва с 60 минути по-рано, т.е. в 12:30 ч и ще се движи до гара Антон. От Антон до Карлово пътниците ще бъдат превозени с автобус;•\tПътническият влак № 30116 от Карлово за София, който заминава в 12:55 ч., ще се движи само от Антон до София. Пътниците за този влак ще бъдат превозени с автобус от Карлово до Антон, като автобусът ще тръгва от гара Карлово в 12:52 ч.;•\tПътническият влак № 30121 от София за Копривщица, който заминава от Централна гара София в 09:00 ч., ще тръгва с 13 минути по-рано, т.е. в 08:47 ч и ще се движи до гара Антон. От Антон до Копривщица пътниците ще бъдат превозени с автобус;•\tПътническият влак № 30122 от Копривщица за София, който заминава в 11:25 ч., ще се движи само от Антон до София. Пътниците за този влак ще бъдат превозени с автобус от Копривщица до Антон, като автобусът ще тръгва от гара Копривщица в 11:13 ч.Промените в разписанието на влаковете, както и разписанието на автобусите в участъците, където композициите ще бъдат заменени с автобуси, е качено в електронния пътеводител на официалната интернет страница на БДЖ (www.bdz.bg), както и е разпространено в гарите и спирките по маршрута на влаковете. ", "date": "2020.01.31", "title": " Временни промени в движението на някои влакове в участъка между гарите Карлово и Антон"}
{"url": "http://www.cross.bg/germaniya-dnes-yhan-1624182.html", "text": "/КРОСС/ Двама души в Обединеното кралство са дали положителна проба за новия коронавирус, появил се в Китай. Това са първите случаи в тази страна, съобщиха днес здравните власти, цитирани от Франс прес.\"Можем да потвърдим, че двама пациенти в Англия от едно семейство дадоха положителна проба\", каза началникът на английската здравна служба Крис Уити в комюнике, разпространено от министерството на здравеопазването.\"Националната здравна служба е много добре подготвена и има опит в справянето с инфекции. Вече издирваме хора, с които пациентите са контактували, за да предотвратим по-нататъшно разпространение\", добави Уити, цитиран от Ройтерс.Германия ще изпрати днес военен самолет в китайския град Ухан, откъдето плъзна заразата, за да репатрира над 100 свои граждани, съобщи външният министър Хайко Маас.Никой от тях за момента не проявява симптоми на болестта, предизвиквана от вируса, но всички те ще бъдат поставени под 15-дневна карантина при завръщането си в Германия, което е предвидено за утре.Министерството на външните работи на Германия съветва германците да отложат пътуванията си в Китай, ако не са крайно необходими, и особено в провинция Хубей, където се намира Ухан.Досега в Германия са потвърдени пет случая на 2019-nCOV, както официално се назовава вирусът. Всички те са служители на германски производител на авточасти, влезли в контакт с човек от Ухан, отбелязва Асошиейтед прес.Правителството на Италия обяви днес национално извънредно положение, след като бяха потвърдени първите два случая на новия коронавирус на територията на страната.Заразените са двама китайски туристи, които пристигнали в Италия преди няколко дни. Те са поставени в изолация в център за инфекциозни болести в Рим.Обявяването на извънредно положение цели ускоряване на процедурата за мобилизиране на средства за борба срещу евентуално разпространяване на вируса. ", "date": "2020.01.31", "title": "Коронавирусът застигна и Великобритания, в Италия обявиха извънредно положение "}
{"url": "http://www.cross.bg/kolektziyata-kyltyrata-chyvali-1624216.html", "text": "/КРОСС/ \"Министерството на културата подхожда изключително отговорно и работи не за първи път съвместно с полицията и прокуратурата. Всякакви хипотези и такива глупости, че се слагат в чували са несъстоятелни\". Това съобщи на брифинг министърът на културата Боил Банов, цитиран от БГНЕС.Реакцията на Министерството на културата е след възмущение на бившия културен министър Вежди Рашидов, който в интервю заяви, че разследващите са се опитали \"в чували и кашони\" да конфискуват колекцията на свързаната с Божков фондация „Тракия\".„Инспекторатът към министерството има постоянни представители, реставратори от Националния исторически музей и Националната художествена галерия. Наша грижа е да опазим културното наследство, без значение на кого е и на какъв адрес. Гарантираме, че всичко ще бъде опазено, проучено и съхранено\", уверява министърът.Към този момент колекцията не е иззета, не е ясно кога ще стане това. Тепърва експертите ще подготвят и опаковат по специален начин изнасянето. Когато се стигне до този момент на изнасяне, ще се ползват депата на НХА. Там има специални условия, където ще се съхраняват.Предметите от колекцията на Васил Божков се изземват в присъствието на най-добрите експерти в България, коментира по-рано днес и говорителят на главния прокурор Сийка Милева. ", "date": "2020.01.31", "title": "Боил Банов: Нищо от колекцията на Божков не е изнасяно с чували "}
{"url": "http://www.cross.bg/pratki-kitaii-virysologut-1624196.html", "text": "/КРОСС/ На теория е възможно да се заразим с коронавируса, разпространил се от Китай, чрез пратки от \"АлиЕкспрес\", съобщи \"Лента\".Това казва пред изданието вирусологът проф. Михаил Щелканов от факултета по биомедицина на Далекоизточния федерален университет в Русия. Той подчерта, че все още няма доказан случай на предаване на вируса по този начин.Проф.Щелканов каза, че вирусът се пренася по капков път. Когато болен кихне и капка падне върху пакета с опакованата за доставка стока, тя остава там.Вирусът може да оцелее върху повърхности до две денонощия в зависимост от влажността, температурата на въздуха и от прякото въздействие на слънчевите лъчи.\"Всеки човек трябва да постъпва според собствената си мнителност. Аз например получавам пратки от Китай\", каза вирусологът. ", "date": "2020.01.31", "title": "Вирусолог: Заразата с коронавируса в Русия може да е от пратки от \"АлиЕкспрес\""}
{"url": "http://www.cross.bg/vlact-ppoypop-tova-1624194.html", "text": "/КРОСС/Eдин мeceц cлeд ĸaтo пpeдcpoчнo зae пocтa глaвeн пpoĸypop Ивaн Гeшeв пoдe aгpecивнa aтaĸa cpeщy ĸoнcтитyциoннo ycтaнoвeнaтa влacт в дъpжaвaтa, ĸaтo пoиcĸa дa paзcлeдвa дъpжaвния глaвa. Πpoĸypaтypaтa пyблиĸyвa зaпиcи, cъбpaни cъc CPC, в ĸoитo e зaпиcaн пpeзидeнтът Pyмeн Paдeв, ocъщecтвeни и oпoвecтeни в гpyбo нapyшeниe нa Koнcтитyциятa. Πo cъщecтвo тoвa e oпит зa пpoĸypopcĸи пpeвpaт cpeщy лeгитимнo избpaния пpeзидeнт - oпит, ĸoйтo вeчe зacтpaшaвa дeмoĸpaциятa и пpaвoвaтa дъpжaвa.Caмo зa мeceц вpeмe глaвният пpoĸypop ycпя дa ce пpeвъpнe в cилoвия игpaч нa пoлитичecĸaтa cцeнa и дa пoдчини вcичĸи влacти, нa чиeтo paздeлeниe тoй пyбличнo ĸaзa нeoтдaвнa, чe нe e пpивъpжeниĸ. Πpoĸypopcĸaтa дъpжaвa пpидoби зaвъpшeн вид. Πpи тoвa пoлoжeниe в дълг нa вceĸи cвoбoдeн гpaждaнин ce пpeвpъщa пpoтивoпocтaвянeтo нa нoвия вид диĸтaтypa, ĸoятo гpoзи пpaвaтa и cвoбoдитe нa вcичĸи ни!Инициaтивa „Πpaвocъдиe зa вceĸи\" пocлeдoвaтeлнo oтcтoявa ĸayзaтa зa зaщитa нa Πpaвoтo чpeз иcтинcĸa cъдeбнa peфopмa и лиĸвидиpaнe aбcoлютнaтa и бeзĸoнтpoлнa влacт нa глaвния пpoĸypop. Днec ниe пpипoмнямe cвoитe пeт идeи зa cъдeбнa peфopмa и пpeдлaгaмe:Heзaбaвнo зaпoчвaнe нa шиpoĸ oбщecтвeн и пpoфecиoнaлeн дeбaт зa изгoтвянe и пoпyляpизиpaнe нa пaĸeт oт идeи зa ĸoнcтитyциoнни пpoмeни в глaвa „Cъдeбнa влacт\" нa Koнcтитyциятa, ĸoитo дa бъдaт пoдĸpeпeни oт мaĸcимaлeн бpoй бългapcĸи гpaждaни c нaциoнaлнa пoдпиcĸa или peфepeндyм.Щe пoиcĸaмe cpeщи c вcичĸи пocлaници нa cтpaнитe oт EC, пpeдcтaвитeли нa EK, ĸaĸтo и c пocлaницитe нa CAЩ и Beлиĸoбpитaния, зa дa ги зaпoзнaeм c нapyшaвaнeтo нa пpинципитe нa въpxoвeнcтвoтo нa пpaвoтo, ĸaĸтo и c oпacнocтитe зa дeмoĸpaциятa и cвoбoдитe нa гpaждaнитe.Щe ceзиpaмe Bиcшия cъдeбeн cъвeт /BCC/ c иcĸaнe зa oбpaзyвaнe нa диcциплинapнo пpoизвoдcтвo cpeщy глaвния пpoĸypop Гeшeв зa нapyшaвaнe нa Koнcтитyциятa, пpeвишaвaнe нa пpaвa, злoyпoтpeбa c влacт и, пpи дoĸaзaнo ypoнвaнe пpecтижa нa cъдeбнaтa влacт, глacyвaнe нa peшeниe зa oтпpaвянe нa пpeдлoжeниe дo Πpeзидeнтa зa ocвoбoждaвaнeтo мy oт пocтa.Bнacянe нa пpeдлoжeниe дo Hapoднoтo cъбpaниe зa cпeшнo изcлyшвaнe нa глaвния пpoĸypop зa пpeдизвиĸaнaтa oт нeгo ĸpизa в дъpжaвнaтa влacт чpeз нeзaĸoннoтo oпoвecтявaнe нa зaпиcи, нaпpaвeни cъc CPC, и paзcлeдвaнe нa Πpeзидeнтa нa peпyблиĸaтa, ĸaĸтo и зa зaявeнoтo oт нeгo нaмepeниe дa cпpe вcяĸaĸви ĸoнтaĸти c пpeзидeнтa дo пpoизнacянeтo oт Koнcтитyциoнния cъд пo oтпpaвeнoтo oт нeгo питaнe. Изcлyшвaнeтo дa зaвъpши c глacyвaнe нa peшeния c пaĸeт oт мepĸи зa пpeoдoлявaнe нa бeзпpeцeдeнтнaтa ĸpизa в дъpжaвнaтa влacт, вĸлючитeлнo чpeз иницииpaнe нa ĸoнcтитyциoнeн пpoeĸт зa cвиĸвaнe нa Beлиĸo Нapoднo cъбpaниe, c цeл: Paдиĸaлнa пpoмянa в cтpyĸтypaтa нa Πpoĸypaтypaтa, пpaвoмoщиятa и oтчeтнocттa нa глaвния пpoĸypop; нaмaлявaнe дo пeт дyши нa пapлaмeнтapнaтa ĸвoтa във BCC, пo пpeдлoжeниe нa гpaждaнитe.Πpeдлoжeниe дo пpeзидeнтa нa Peпyблиĸaтa зa ycĸopявaнe нa ĸoнcyлтaциитe зa ĸoнcтитyциoнни пpoмeни и иcĸaнe зa мaĸcимaлнo бъpзo внacянe в HC нa Koнcтитyциoнния пpoeĸт, ĸaтo ИΠB щe внece пиcмeнo гopeпocoчeнитe пpeдлoжeния.Bлacттa ce пpoвaли, дъpжaвaтa ce cpивa пpeд oчитe ни и вeчe ca зacтpaшeни бaзoви пpaвa и пpинципи, HA PEД CA ГPAЖДAHИTE, ЗA ДA CИ BЪPHEM ДЪPЖABATA!  ", "date": "2020.01.31", "title": "„Πpaвocъдиe зa вceĸи“ ceзиpa BCC зa импийчмънт нa Гeшeв"}
{"url": "http://www.cross.bg/prokyratyrata-enezakonnoizzemvaneto-prestuplenie-1624204.html", "text": "/КРОСС/ Налагането на запори на сметки на фирми и частни лица без влязъл в сила ревизионен акт е .Изземването на имущество на частни лица без съдебно разпореждане е .Изземването на предмети със световна културно-историческа стойност от музей без съдебно разпореждане е .Изземването на предмети на над 6 хиляди години в торби и чували за боклук е , пряко причинило тяхното унищожаване. Унищожаването на културно и историческо наследство се счита за престъпление по международното право, както и, при определени обстоятелства, като Предявяването на задочни обвинения с назначени служебни защитници, при положение, че лицето не е непълнолетно или социално слабо и не е било официално призовано, и има свои упълномощени защитници е грубо погазване на правото на защита и е .Произнасянето на присъди не е работа на прокуратурата, а на съда.Произнасянето на присъди от името на прокуратурата в ефира на национални медии е не само незаконно, но е и грубо погазване на конституцията и е характерно за управленията на Нацистка Германия и комунистическия режим в СССР. До произнасянето на съда не е доказано нито едно от напълно произволно повдигнатите ми обвинения. Фирмите, свързани с лотарийните игри нямат неизплатени задължения към хазната. Имат, обаче, внесени над 500 милиона лева такси и данъци. Аз нямам неизплатени задължения към хазната. Това са фактите. Всичко останало са спекулации до доказването им в съда.Призовавам прокуратурата да спазва българските и международните закони и да се въздържа от непремерени и емоционални изблици.Неуместни сравнения, свързани с пенсионното осигуряване, хипотетични съждения, целящи единствено да вменят вина, не само уронват престижа на самия главен прокурор, но и ", "date": "2020.01.31", "title": "Изявление на Васил Божков  относно случващото се през  последните две седмици"}
{"url": "http://www.cross.bg/prokyratyra-neno-spetzprokyratyrata-1624210.html", "text": "/КРОСС/ Спецпрокуратурата повдигна още едно обвинение на бившия екоминистър Нено Димов. То е свързано с концесията на ски зона \"Банско\".Специализираната прокуратура отдели материали от досъдебното производство, по което в качеството на обвиняем за умишлена безстопанственост е привлечен бившият министър на околната среда и водите Нено Димов.Предметът на разследване по новообразуваното досъдебно производство са извършени действия по служба от бившия министър на околната среда и водите, свързани с концесията на ски зона „Банско\", чийто концесионер е търговското дружество „ЮЛЕН\" АД, съобщават от специализираната прокуратура. Разследването е възложено на следователи от Следствения отдел при Специализирана прокуратура и по него се извършват активни действия по разследването. ", "date": "2020.01.31", "title": "Спецпрокуратурата повдигна ново обвинение срещу Нено Димов "}
{"url": "http://www.cross.bg/otpadutzi-proverki-kudeto-1624200.html", "text": "/КРОСС/ Предстои връщане на контейнери с отпадъци в Италия, които са иззети след проверки в Батак и Варна. Това каза министърът на околната среда и водите Емил Димитров в отговор на депутатски въпрос в рамките на парламентарния контрол.Той коментира и ситуацията с дружество \"Феникс\" в Плевен, където се води разследване. Ако се установи, че има нарушения на вносителя - отпадъците ще бъдат върнати в Италия, а ако нарушенията са извършени от приемащата българска фирма, ще бъде издадена заповед за екосъобразно третиране за сметка на дружеството, получател, отбеляза още той. Министърът посочи, че на площадката са правени четири допълнителни проверки, които са показали, че всичко е наред и документите от тези проверки са предадени на разследващите органи за последващи действия.Димитров каза, че е установено, че същата фирма, чиито действия по изхвърляне на отпадъци под мост на автомагистрала \"Струма\", предизвикаха пожар, продължава да трупа отпадъци в близост до моста. В случая ще бъде издадено предписание, по всяка вероятност ще бъде забранено дейността да се упражнява, докато не се отстранят всички неизправности, каза още министърът.Той посочи, че има тенденция навсякъде в страната, където хората знаят, че няма как да реализират вече внесени отпадъци, се опитват да ги изчистят и ги изхвърлят по деретата - има издадено писмо до областните управители и кметовете да наблюдават какво се случва и да не се допуска нерегламентирано съхранение и освобождаване от отпадъци, където и да е на територията на страната.През миналата година от РИОСВ в страната са извършени общо 8868 проверки, за установените нарушения по сектор \"отпадъци\" са издадени 224 наказателни постановления на стойност 822 900 лева. Това не считаме, че е достатъчно и през тази година контролът трябва да продължи с още по-голяма сила и с повече санкции, защото обществената нетърпимост е изключително висока, каза министърът. ", "date": "2020.01.31", "title": "Връщат  в Италия контейнерите с отпадъци, иззети в Батак и Варна "}
{"url": "http://www.cross.bg/pernik-repyblika-avariya-1624201.html", "text": "/КРОСС/ Перник остана без парно заради авария в основно съоръжение в ТЕЦ \"Република\", предаде БНР.Работи се по отстраняването ѝ, съобщиха от местната топлофикация. Очаква се нормалният режим на работа да бъде възстановен в края на деня.От дружеството се извиняват на абонатите за причинените неудобства. ", "date": "2020.01.31", "title": "Перник остана без парно заради авария в ТЕЦ \"Република\" "}
{"url": "http://www.cross.bg/vnoski-mesetza-zdravnoosigyritelni-1624208.html", "text": "/КРОСС/ От 1 януари 2020 г. хората, които сами внасят задължителните си здравни вноски (например трайно безработни, които не получават обезщетение за безработица и не се осигуряват от държавата и др.) и не са регистрирани като самоосигуряващи се по смисъла на Кодекса за социално осигуряване, дължат месечно по 24,40 лева, съобщиха от пресцентъра на Агенцията.Промяната е свързана с увеличението на минималния осигурителен доход от началото на тази година, който вече е 610 лв. Според Закона за здравното осигуряване, неосигурените на друго основание се осигуряват върху доход, не по-малък от половината от минималния месечен доход за самоосигуряващите се лица. Така, здравноосигурителната вноска за тях се изчислява в размер на 8% върху не по-малко от 305 лв. и не повече от 3000 лв. месечно.От НАП напомнят, че срокът за внасяне на тези вноски е до 25-то число на месеца, следващ месеца, за който се отнасят. Здравната вноска за месец януари 2020 г. трябва да се внесе най-късно до 25 февруари 2020 г.Всички, за които възниква задължение сами да внасят здравноосигурителните си вноски, подават в НАП декларация Образец 7, припомнят още от приходната агенция. Тя се подава в офиса на агенцията по постоянен адрес, в срок до 25-то число на месеца, следващ месеца, за който е възникнало задължението за внасяне на здравноосигурителните вноски. Тоест, ако от 1 януари 2020 г. трябва сами да внасяте здравноосигурителни вноски, то следва да подадете декларация Образец 7 до 25 февруари. Санкцията за неподаване на тази декларация е от 500 до 1000 лева.Здравноосигурителните права на гражданите, които се осигуряват за своя сметка, се прекъсват, ако не са внесени повече от три дължими месечни вноски за период от 36 месеца. Периодът се брои до началото на месеца, предхождащ месеца, в който лицето потърси медицинска помощ, платена от Националната здравноосигурителна каса. Здравноосигурителните права на гражданите, които са с прекъснати здравноосигурителни права се възстановяват, при условие, че заплатят всички дължими здравноосигурителни вноски за последните 60 месеца. Правата се възстановяват от датата на заплащане на всички дължими здравноосигурителни вноски за този период.Гражданите могат да направят справка за здравноосигурителния си статус, както и да проверят периодите, за които им липсват здравноосигурителни вноски, чрез електронната услуга на НАП на www.nap.bg.Справка за здравния статус клиентите на администрацията могат да направят и по телефона на 0700 18 700. Услугата е автоматична и изисква само въвеждане на ЕГН чрез клавиатурата на телефона. Освен това системата дава данни и за всички месеци и години, за които не са платени задължителните здравноосигурителни вноски. Справката за здравен статус по телефона работи по всяко време на денонощието. ", "date": "2020.01.31", "title": "Здравната вноска за безработните вече е 24,40 лв. месечно"}
{"url": "http://www.cross.bg/velikobritaniya-sporazymenie-rysiya-1624197.html", "text": "/КРОСС/ Русия иска да сключи ново търговско споразумение с Великобритания след излизането на страната от Европейския съюз, заяви руският посланик в Лондон Андрей Келин, цитиран от БГНЕС.Русия и Великобритания трябва да подпишат споразумения в областите авиация, транспорт, търговия с ядрени материали и т.н., съобщи РИА Новости.Москва е направила инвентаризация на договорно-правната си база с Обединеното кралство, но до момента няма отговор от страна на Лондон, тъй като правителството е ангажирано с решаването на по-спешни задачи, подчерта Келин.Дипломатът не изключи възможността да бъде подписано споразумение за създаване на зона за свободна търговия с Великобритания, ако британската страна поиска това. ", "date": "2020.01.31", "title": "Русия иска ново търговско споразумение с Великобритания "}
{"url": "http://www.cross.bg/gurtziya-grypata-teritoriyata-1624198.html", "text": "/КРОСС/ Прокуратурата е повдигнала обвинения и на шестимата задържани при акцията срещу „ало мафията\" в Шуменско и Разградско, потвърди говорителят на главния прокурор Сийка Милева. На брифинг в Съдебната палата тя даде повече подробности около разбитата организирана престъпна група, действала предимно на територията на Гърция и по-конкретно в района на град Солун.Схемата им е била добре позната. Потърпевшите са възрастни хора, които по-лесно се поддават на хитрата манипулация. Така наречените „въртачи\" в групата са изпълнявали конкретна роля. Този, който говори най-добре гръцки език, по телефона влиза в ролята на мним полицай, а друг - на роднина на жертвата. Най-честният сценарий бил за автомобилна катастрофа, при която има тежко пострадало албанско дете. Така нареченото „муле\" стои в Гърция и при предаването на парите той ги донася у нас. Помежду си пък те общували на влашки диалект.При извършените обиски в дома на обвиняемите е открита сумата от 7 хил. евро, за които разследващите смятат, че е една част от последната им измама, извършена на 17 януари, при която възрастна жена от Гърция им предала почти 20 хил. евро. Членовете на групата са живели в скъпи жилища, карали луксозни автомобили, но без да имат никакви трудови или други доходи. На всички са назначени данъчни проверки.Повече от членовете на престъпната група са били в роднинска връзка, а за ръководителя им прокуратурата има данни, че е замесен в склоняване към проституция.Двама от тях пък вече са осъждани в южната ни съседка за незаконно преминаване на държавната граница и хулиганство.От МВР се похвалиха с огромен спад в телефонните измами на територията на цялата страна. ", "date": "2020.01.31", "title": "Цяла фамилия отива на съд за ало-измами в Гърция "}
{"url": "http://www.cross.bg/koronavirys-noviya-genoma-1624177.html", "text": "/КРОСС/ Бърз тест, откриващ новия коронавирус от 8 до 15 минути, беше разработен в китайския град Уси в китайската провинция Цзянсу, предаде БТА.Тестът е с висока чувствителност, той е прост и удобен за използване и транспортиране. Наборът е разработен от Националния институт за контрол и профилактика на вирусните заболявания съвместно с една от високотехнологичните компании на град Уси.Тестът е влязъл в производство, като обемът на продукцията може да осигури анализи на 4000 души на ден. Първата партида от споменатия набор вече се използва в най-пострадалите райони на провинция Хубей.В същото време във Франция компанията \"Новасит\" също е разработила тест за откриването на новия коронавирус. Той ще бъде представен този уикенд на изложението \"Медлаб Експо\" в Дубай.В Япония пък специалисти от японския Национален институт по инфекциозни болестта изолираха геном на коронавируса. Те са взели проба от ларингеалната лигавица от пациент с потвърден коронавирус. Когато по време на експеримента изолираният вирус заразил други клетки, учените обявили, че са изолирали успешно генома на новия коронавирус.Това е първия случай на самостоятелно изолиране на генома в Япония. Преди това патогенът беше установен от китайски специалисти.Експертите се надяват, че изолирането на генома на коронавируса от нов тип ще помогне при разработването на лекарства и ваксини срещу него в бъдеще. ", "date": "2020.01.31", "title": "Китайски учени разработиха тест, откриващ новия коронавирус за 8-15 мин."}
{"url": "http://www.cross.bg/sankt-kompleks-peterbyrg-1624199.html", "text": "/КРОСС/ Покривът на спортен и концертен комплекс в Санкт Петербург падна по време на демонтаж, съобщи ТАСС.Има пострадали, като броят им се уточнява.Очаквайте подробности. ", "date": "2020.01.31", "title": "Срути се покривът на спортен комплекс в Санкт Петербург "}
{"url": "http://www.cross.bg/live-leva-siti-1624192.html", "text": "/КРОСС/ Манчестър сити ще вземе трите точки срещу Тотнъм в дербито на английската Висша лига според „Еврофутбол\". Сблъсъкът е на 02.02.2020 г. от 18.30 часа:Тотнъм Хотспър - Манчестър сити\t\t\tтук\tСингъл, Live, ТОП\t„1\"-4.20 „Х\"-4.20 „2\"- 1.55Реал ще победи в дербито срещу Атлетико, Аякс е фаворит срещу ПСВ Айндховен - тези и още интригуващи футболни сблъсъци в следващите дни:Херта Берлин - Шалке 04\t\t\t\tтук\tСингъл, Live, ТОП\t„1\"-2.65 „Х\"-2.90 „2\"- 2.50Лестър сити - Челси\t\t\t\t\tтук\tСингъл, Live, ТОП\t„1\"-2.50 „Х\"-3.15 „2\"- 2.50Ман. Юнайтед - Уулвърхямптън\t\t\tтук\tСингъл, Live, ТОП\t„1\"-2.25 „Х\"-2.90 „2\"- 3.00Реал Мадрид - Атлетико Мадрид\t\t\tтук\tСингъл, Live, ТОП\t„1\"-1.85 „Х\"-3.20 „2\"- 3.70РБ Лайпциг - М\"Гладбах\t\t\t\tтук\tСингъл, Live, ТОП\t„1\"-1.53 „Х\"-4.10 „2\"- 4.50Ювентус - Фиорентина\t\t\t\tтук\tСингъл, Live, ТОП\t„1\"-1.33 „Х\"-4.35 „2\"- 7.00Аякс Амстердам - ПСВ Айндховен\t\t\tтук\tСингъл, Live, ТОП\t„1\"-1.34 „Х\"-4.70 „2\"- 6.20Удинезе - Интер Милано\t\t\t\tтук\tСингъл, Live, ТОП\t„1\"-4.20 „Х\"-3.40 „2\"- 1.70Бордо - Марсилия\t\t\t\t\tтук\tСингъл, Live, ТОП\t„1\"-3.05 „Х\"-2.95 „2\"- 2.20 Гарбине Мугуруса ще спечели титлата от Откритото първенство по тенис за жени според „Еврофутбол\":София Кенин - Гарбине Мугуруса\t\t\tтук\tСингъл, Live, ТОП\t„1\"-2.18\t „2\"- 1.51Канзас Сити Чийфс е фаворит за спечелването на Супербоул в сблъсъка срещу Сан Франциско:Канзас сити Чийфс - Сан Франциско'49\t\tтук\tСингъл, ТОП\t\t„1\"-1.76„Х\"-14.50„2\"- 1.95Във вторник пловдивчанин спечели 23 785,92 лева от футболни предвиждания, от които 2162,36 лева са бонус за четири мача в права колонка. Същият ден русенец прибра 2380,43 лева, от които бонус 318 лева за система 6, 7, 8 от 8 мача и 18,50 лева залог. Тогава в Несебър местен взе 2503,49 лева с 20 лева залог на 3 мача в права колонка. ", "date": "2020.01.31", "title": "Манчестър сити ще вземе трите точки срещу Тотнъм според „Еврофутбол“"}
{"url": "http://www.cross.bg/zaharieva-yhan-bulgari-1624190.html", "text": "/КРОСС/ Тримата българи от Ухан ще отпътуват утре от Китай, потвърди вицепремиерът и министър на външните работи Екатерина Захариева в отговор на журналистически въпрос днес.Трима български граждани, които живеят в Ухан, са изявили желание за извеждането от града. Двама са в списъка на пътниците в самолета, който излита от Франция, което е европейска мисия, обясни Захариева. В самолет, изпращан от Германия, ще лети българка, която е с двойно гражданство. Утре самолетите ще излетят от Ухан.Предприели сме всички мерки с Министерството на здравеопазването, за да бъде осигурен карантинен период, когато се приберат в България, обясни Захариева. Тримата българи в момента са в добро здравословно състояние. ", "date": "2020.01.31", "title": "Захариева: Тримата българи от Ухан ще отпътуват утре от Китай"}
{"url": "http://www.cross.bg/godina-zabranyava-ynishtozhavat-1624178.html", "text": "/КРОСС/ Френският парламент прие закон, с който до 2040 година ще забрани на търговците на дребно да унищожават непродадени маркови дрехи и ползването на пластмасовите опаковки за еднократна употреба.Законопроектът забранява ресторантите за бързо хранене да сервират храна, която не е за изнасяне от заведението, в пластмасови опаковки след 2023 година. Всички пластмасови опаковки за еднократна употреба ще бъдат забранени напълно след 17 години.Законопроектът изисква създаването на \"индекс за ремонтируемост\" за електронни стоки, което позволява на бъдещите клиенти да се запознаят преди покупката колко лесно би било да се поправи дадено устройство и как да се получат резервни части.Партията на президента Еманюел Макрон, която се опитва да засили зелената си политика, представи закона като гигантски скок напред в битката срещу икономическия модел „произвежда, консумира и изхвърля\".Законът предвижда още няколко важни действия:- От 2022 година на супермаркетите и онлайн търговците на дребно се забранява да унищожават непродадени стоки, включително дрехи и почистващи продукти.- На търговците и ресторантите вече е забранено да унищожават непродадена храна - вместо това трябва да я даряват.- От 2023 година супермаркетите трябва да продават повече продукти без да ги опаковат.- Въвежда се принципът „замърсителят плаща\" в строителния сектор, за да се ограничи броя на строителите, изхвърлящи незаконно строителни отпадъци. ", "date": "2020.01.31", "title": "Франция забранява пластмасовите отпадъци"}
{"url": "http://www.cross.bg/koga-vurnat-horata-1624179.html", "text": "/КРОСС/ Близо 20 дни след адския взрив в жилищен блок във варна пострадалите семейства не могат да се върнат в домовете си. Хората са недоволни от липсата на отговор от общината кога ще започнат ремонтите и на каква помощ ще могат да разчитат.В самия апартамент е почиствано, но хората не могат да влязат в домовете си. Има издадена заповед за забрана за обитаване за 14 апартамента. Лошото е, че никой не казва на хората кога могат да се върнат у дома. Близо 20 дни са извън къщите си и не знаят кога ще се върнат.„Все още нещата са на етап, който беше миналата седмица.  Нямаме информация кога ще се върнем в жилищата си. Не е описано защо сме изведени от това жилище. То е собственост на родителите ми и няма как да кандидатствам за общинско жилище\", каза Сашка Желязкова.„Живеем в родителите на жена ми. Там сме на 70 квадрата апартамент и сме 7 човека\", каза още Илиян Илиев. ", "date": "2020.01.31", "title": "Хората от взривения блок във Варна не знаят кога ще се приберат"}
{"url": "http://www.cross.bg/oreo-rekord-biskvitki-1624193.html", "text": "/КРОСС/ Монделийз Интернешънъл пренася моментите на истинско забавление с  на следващо ниво, като обяви днес поставянето на за най-много хора, топящи бисквитки OREO в мляко, по едно и също време на различни локации. Рекордът се реализира по случай постигането на една от основните цели за бранда - годишни нетни приходи до края на 2019 г.Опитът за поставянето на Световния рекорд започна на 30 януари в  16:30 часа българско време, когато екипът на Монделийз Интернешънъл по целия свят бе поканен заедно да направи типичния за OREO ритуал - „Отлепи, оближи, потопи!\". В инициативата се включиха над 5000 представители на компанията от 32 локации по целия свят, поставяйки новия Гинес рекорд за най-много хора, топящи бисквитки OREO в мляко - общо 5 066 участници. Офисът на компанията в България също стана част от поставянето на Световния рекорд.„Изключително горди сме, че отбелязваме този етап от продажбите на продуктите с марката и по тозиинтересен начин имаме възможността заедно да отпразнуваме това постижение с цялото семейство на Монделийз Интернешънъл по целия свят\", споделя Дърк Ван де Пут, председател на борда на директорите и главен изпълнителен директор на компанията.Първата OREO бисквитка е представена в Ню Йорк преди повече от 100 години. Днес, тази най-обичана бисквитка с крем е глобална икона, която закачливо предизвиква потребителите да се забавляват, свързвайки ги в повече от 100 страни по света. Годишно по света се продават над 34 милиарда бисквитки OREO, което е средно по 92 милиона OREO бисквитки дневно.  ", "date": "2020.01.31", "title": "Монделийз Интернешънъл постави Световен рекорд на Гинес"}
{"url": "http://www.cross.bg/vodosnabdyavane-piteiino-bitovo-vodi-1624187.html", "text": "/КРОСС/ съобщиха от пресцентъра на министерството околната среда и водите.  Редуциране на разрешените водни обеми за питейно-битово водоснабдяване в  съответствие с реално използваните през 2019 г. количества, установени  от контролната дейност на съответните Басейнови дирекции, се предвижда в  новия график за ползването на водите от комплексните и значими язовири  за месец февруари, изготвен от Министерство на околната среда и водите.  За язовирите, водите от които се използват за питейно-битово  водоснабдяване и са с наличен обем под 50% от общия, водоползвателите,  включително и ВиК дружествата, са уведомени да предприемат мерки за  водоснабдяване от алтернативни водоизточници – повърхностни и подземни, за които имат издадени разрешителни от съответните Басейнови дирекции.  За, чийто процент на запълване 28,2%,  разрешените обеми за питейно-битово водоснабдяване са редуцирани на 0,5  млн. м3, предвид ниския обем в язовира. Следва \"ВиК\" - Сливен да  осигури останалото количество, необходимо за питейно-битово  водоснабдяване от алтернативни водоизточници. „ВиК“ - Сливен е титуляр  на 20 разрешителни за водовземане от подземни води, с общ разрешен  годишен лимит – 14,9 млн. м3.    Промишлените предприятия са уведомени, че следва да се осигуряват от  алтернативни водоизточници, съгласно издадените разрешителни за  водовземане от повърхностни и подземни водни обекти. Води за  питейно-битово водоснабдяване на промишлените предприятия ТЕЦ „Бобов  дол” и „Ай Ви Пи Комършъл“ не се разрешават докато не бъдат монтирани  измервателни устройства за измерване на водите, които използват от  предприятията за питейно-битови цели. Разрешените води за  питейно-битовото водоснабдяване от язовир „Дяково“ са редуцирани в  съответствие с реално използваното през 2019 г.  ,  като се подават води единствено за питейно-битово водоснабдяване.  Удовлетворена е заявката на ВиК Перник за месец февруари в размер на  752 000 м3.   Поради системно подаване на неверни или манипулирани данни, на  басейновите дирекции е възложено да извършат проверки за наличие на  сертифицирани и заверени измервателни устройства на язовирите с основно  предназначение за питейно-битово водоснабдяване – „Искър”, „Бели Искър”,  „Среченска бара”, „Христо Смирненски”, „Йовковци”, „Тича”, „Камчия”,  „Ясна Поляна”, „Асеновец”, „Боровица”, „Студена”, „Ястребино”, „Дяково”,  „Калин” и „Карагьол”.  При констатирано неизпълнение ще се направят предписания в  едномесечен срок да бъдат монтирани сертифицирани измервателни  устройства на посочените в разрешителните за водовземане места.  На всички язовири, които се използват за питейно-битовото водоснабдяване, не се разрешава работа на ВЕЦ на енергиен режим.  Графикът за месец февруари ще може да бъде изменян на по-кратки  интервали, като ще могат да бъдат налагани допълнителни ограничителни  мерки.", "date": "2020.01.31", "title": "Спират ползването на води от питейни язовири за промишлени нужди и енергетика "}
{"url": "http://www.cross.bg/oborydvane-grad-rabotnitzi-1624189.html", "text": "/КРОСС/ Шетима души загинаха при експлозия в завод за професионално оборудване в град Мценск, в Орловска област, Западна Русия, предаде ТАСС, като се позова на медицински служители.Петима работници са загинали на място, а техен колега, турски гражданин, е починал в местната болница.Пострадали са още трима работници от Турция, един от които ще бъде транспортиран с линейка в град Орел. Другите двама са в по-добро състояние и отказват настаняване в областната болница.Експлозията е станала при монтаж на оборудване в новостроящ се цех от предприятието, съобщи пред журналисти губернаторът на региона Андрей Кличков. ", "date": "2020.01.31", "title": "Експлозия в руски завод взе шест жертви"}
{"url": "http://www.cross.bg/bozadzhieva-boyana-ninova-1624191.html", "text": "/КРОСС/ Медийният съветник Бояна Бозаджиева си тръгна от \"Позитано\" 20. Новината дойде като гръм от ясно небе, тъй като именно Бояна е най-важният човек до Нинова през последните 10 години.Първа го съобщи в профила си самата тя.\"Уважаеми колеги, от днес не съм част от екипа на БСП и БСТВ. Благодаря ви за съвместната работа. Надявам се, че пътищата отново ще ме срещнат с повечето от вас. Моля да се обръщате към пресцентъра на НС на БСП\", гласи постът й във Фейсбук.А впоследствие и от пресцентъра на столетницата оповестиха за раздялата.В информация, озаглавена \"само за медии\", от \"Позитано\" 20 посочват: \"Уважаеми колеги, уведомяваме ви, че от 31 януари, 2020г. е освободена Бояна Бозаджиева, медиен съветник на Корнелия Нинова. Връзките с медиите се осъществяват от Пресцентъра на НС на БСП\".Не е ясно какъв разрив е настъпил между лидера на БСП и нейната дясна ръка. Именно Бозаджиева обаче има най-голяма заслуга за медийния образ на соцлидерката и \"опитомяването\" й - като се започне от стайлинга, та до минимизирането на агресивния тон, който доскоро доминираше в медийните й участия.Двете са се разделили по взаимно съгласие.Бояна Бозаджиева е пиар на Нинова още когато днешната соцлидерка беше депутат от Благоевградския регион, а след като стана председател на партията, логично й стана медиен съветник. Пиарката изнесе и тежестта при създаването на телевизията на БСП, като успоредно с медийното поведение на соцлидерката отговаряше и за червения ефир. ", "date": "2020.01.31", "title": "Дясната ръка на Нинова я напусна: Бояна Бозаджиева си тръгна от \"Позитано\" 20"}
{"url": "http://www.cross.bg/teatur-dramatichen-teatur-1624184.html", "text": " /КРОСС/ Председателят  Съюза на артистите Христо Мутафчиев и комисията обявиха номинациите за  наградите „Икар 2020“ на пресконференция в клуб „Перото“ в НДК.И тази година Съюзът на артистите разчита на безспорни авторитети в  комисията, определила номинациите за драматичен театър, сред които:  професор Снежина Танковска, доцент Мария Диманова, доктор Ина  Божидарова, доктор Албена Тагарева, Пламен Манасиев, Мария Касимова –  Моасе, Славчо Николов и Спас Спасов.Номинациите за наградaта „Икар 2020“ обхващат всички спектакли, чиято  премиера е била през календарната 2019-та година. Всички номинирани  представления ще бъдат програмирани в рамките на ХV-тото издание на  Софийския театрален салон през месец март, чието провеждане се случва с  изключителната подкрепа на Столичната община и Министерството на  културата. Номинации за Националните награди „Икар 2020“:АННА-ВАЛЕРИЯ ГОСТАНЯН, АНЕЛИЯ МАНГЪРОВА, ВЛАДИНЕЛЛА КАЦАРСКА, ЕЛЕНА  ИВАНОВА/ДАЙЯНА ДИМИТРОВА, КАТЕРИНА СТОЯНОВА И НИКОЛ СУЛТАНОВА за  изпълнението им в „Косвени щети“ по книгата „Войната не е с лице на  жена” от Светлана Алексиевич, реж. Максима Боева, Театър „Азарян“,  Национален дворец на културатаБОЙКО КРЪСТАНОВ за Кристиан в „Празникът“ от Томас Винтерберг, Могенс  Руков, Бо Ерхард Хансен, реж. Явор Гърдев, Малък градски театър „Зад  канала“ЙОРДАН РЪСИН за Андрей в „За едно явление от електричеството“ по Антон Чехов, реж. Стилиян Петров, Театър „Възраждане“СЕВАР ИВАНОВ за Дориан Грей в „Портретът на Дориан Грей“ по Оскар  Уайлд, реж. Стайко Мурджев, Драматичен театър „Никола Вапцаров“ –  БлагоевградЕЛЕНА АТАНАСОВА за Джулия и други действащи лица в „Хаос“ от Мика Миляхо, реж. Марий Росен, Театър 199 „Валентин Стойчев“ЕЛЕНА ДИМИТРОВА за ролите й в „Как е“ по Самюел Бекет, консултант Василена Радева, Театрална работилница „Сфумато“ИВАНА ПАПАЗОВА за Флорънс Дженкинс в „Слава“ от Питър Куилтър, реж.  Стайко Мурджев, Драматичен театър „Николай Масалитинов“ – ПловдивАЛЕКСАНДЪР ХАДЖИАНГЕЛОВ за Базил Хоулърд в „Портретът на Дориан Грей“  по Оскар Уайлд, реж. Стайко Мурджев, Драматичен театър „Никола  Вапцаров“ – БлагоевградВЛАДИСЛАВ ВИОЛИНОВ за Джефри във „Вкус на мед” от Шийла Дилейни, реж. Красимир Спасов, Театър „Българска армия“ДИМИТЪР БАНЧЕВ за Козме в „Слава“ от Питър Куилтър, реж. Стайко Мурджев, Драматичен театър „Николай Масалитинов“ – ПловдивЕЛЕНА КАБАСАКАЛОВА за Дороти в „Слава“ от Питър Куилтър, реж. Стайко Мурджев, Драматичен театър „Николай Масалитинов“ – ПловдивПЕТЯ СИЛЯНОВА за Г-жа Дидро в „Развратникът“ от Ерик-Еманюел Шмит, реж. Стоян Радев, Театър „София“СТАНКА КАЛЧЕВА за Чийта Бий в „Най-бързият часовник във вселената“ от  Филип Ридли, реж. Стайко Мурджев, Театър 199 „Валентин Стойчев“МАРГАРИТА МЛАДЕНОВА за „За светлото, което бе“ поетичен спектакъл по български автори, Драматично-куклен театър – ВрацаСТАЙКО МУРДЖЕВ за „Слава“ от Питър Куилтър, Драматичен театър „Николай Масалитинов“ – ПловдивСТИЛИЯН ПЕТРОВ за „За едно явление от електричеството“ по Антон Чехов, Театър „Възраждане“ СценографияМАРИЕТА ГОЛОМЕХОВА за „Последният човек“ по романа на Джордж Оруел  „1984“, реж. Веселка Кунчева, Държавен куклен театър – Стара ЗагораНИНА ПАШОВА за „Маркиз дьо Сад“ от Дъг Райт, реж. Иван Урумов, Театър „Българска армия“ПЕТЯ БОЮКОВА за „Слава“ от Питър Куилтър, реж. Стайко Мурджев, Драматичен театър „Николай Масалитинов“ – Пловдив„БРАТЯ КАРАМАЗОВИ“ по Фьодор Достоевски, реж. Деян Пройковски, Народен театър „Иван Вазов“„ОДИСЕЙ“ по Омир от Александър Секулов, реж. Диана Добрева, Драматичен театър „Николай Масалитинов“ – Пловдив„ПОСЛЕДНИЯТ ЧОВЕК“ по романа на Джордж Оруел „1984“, реж. Веселка Кунчева, Държавен куклен театър – Стара Загора Авторска музикаМИХАИЛ ШИШКОВ-СИН за „За едно явление от електричеството“ по Антон Чехов, реж. Стилиян Петров, Театър „Възраждане“ПЕТЪР ДУНДАКОВ за „Портретът на Дориан Грей“ по Оскар Уайлд, реж.  Стайко Мурджев, Драматичен театър „Никола Вапцаров“ – БлагоевградХРИСТО НАМЛИЕВ И МИЛИЦА ГЛАДНИШКА за „Последният човек“ по романа на  Джордж Оруел „1984“, реж. Веселка Кунчева, Държавен куклен театър –  Стара Загора„13 ПРЕОБРАЖЕНИЯ“ от Боян Папазов„ДОБРОЛЮБ“ от Лило Петров„ЦИКАДИТЕ“ от Мирослав ХристовАСЕН ТЕРЗИЕВ за „Драмата и Английският романтизъм – Уърдзуърт, Колридж, Байрон, Шели“, „Петко Венедиков“, 2019ЙОРДАН ГЕОРГИЕВ за „Геният и зануленото време. Театралният път на режисьора Слави Шкаров“, ИК „Жанет-45“, 2019ПЕТЪР КАУКОВ за „Комедиите на Шекспир между Ерос и Танатос“, НАТФИЗ,  2019 Сециални награди ще получи актрисата Снежина Петрова, а специалните  награди „За чест и достойнство“ се присъжда на режисьора Никола Петков.награди „Икар“ се присъждат съответно на композитора Кирил Маричков и актьора Марин Янев. ", "date": "2020.01.31", "title": " Марин Янев получава \"Икар\" за принос към музиката и театъра"}
{"url": "http://www.cross.bg/rapur-cent-holivyd-1624186.html", "text": "/КРОСС/ Известният американски рапър Фифти сент получи своя звезда на Алеята на славата в Холивуд, предаде БТА.Музикантът благодари на присъстващите на церемонията свои колеги Еминем и Dr. Dre. \"Честно казано не мисля, че щях да мога да се реализирам професионално без тяхната подкрепа\", заяви рапърът.44-годишният 50 Cent, чието истинско име е Къртис Джеймс Джаксън е известен рапър, актьор и продуцент. Дебютният му албум \"Get Rich or Die Trying\" застана начело на класацията на сп.\"Билборд\" през 2003 година. Тавата се разпродаде в 12-милионен тираж и донесе автора си пет номинации за наградите \"Грами\". ", "date": "2020.01.31", "title": " 50 Cent получи звезда на Алеята на славата в Холивуд"}
{"url": "http://www.cross.bg/diktovkata-otzenyavane-ychiteli-1624195.html", "text": "/КРОСС/ Министерството на образованието и науката внася промени в начина на провеждане на националното външно оценяване по български език и литература след 4 клас. Занапред диктовката ще бъде пускана на аудио запис, вместо да бъде четене от учител, каквато е практиката до момента.Причината - необходимостта от еднакви условия за всички ученици при провеждането на изпитите, което до доведе и до еднакъв стандарт при оценяването на знанията на четвъртокласниците.„Това е в духа на всички международни стандарти за провеждането на изпити. По този начин, освен възможността да се избегнат говорни проблеми, неточна комуникация или неподходяща сила на гласа при отделни учители, се създават условия диктовката да е прочетена при изпълнение на съответните механически изисквания за четене и диктовка, с темпо, съобразено с възможностите на учениците в 4 клас\", обясни образователният министър Красимир Вълчев по време на днешния парламентарен контрол.При наличие на технически проблем, който не позволява възпроизвеждането на аудио файла, правилата предвиждат диктовката да бъде прочетена от учител. За целта обаче те ще бъдат определени от регионално управление по образование.На началните учители вече са предоставени записи, както и примерни бланки за отбелязване на отговорите, за да могат учениците да се упражняват, а на самия изпит да се чувстват уверени и спокойно, обясни още просветният министър. Материалите ще са налични в началото на втория учебен срок, за да може да стигне времето за запознаване с тях до матурата на четвъртокласните, която ще се проведе на 27 май.Предстои да стартира и обучението на близо 1 500 начални учители за оценяване на отворените въпроси на двата изпита от националното външно оценяване ", "date": "2020.01.31", "title": "Аудио запис вместо диктовка на матурата по БЕЛ за 4 клас "}
{"url": "http://www.cross.bg/prokyror-bozhkov-chyvali-1624188.html", "text": "/КРОСС/ От хибридна атака срещу прокуратурата, водена от обвиняемия бизнесмен Васил Божков, се оплака говорителят на главния прокурор Сийка Милева. Тя опроверга твърденията на Божков, че при акциите в дома и офисите му разследващите извършват изземване на ценни вещи и предмети в нарушения на реда, установен в закона.„Това е хибридна атака срещу прокуратурата от обвиняемия Божков и свързаните с него лица, че предметите се изсипват в чували. Предметите не се изсипват в чували. Те се изземват по законоостановения ред, в присъствието на най-добрите експерти\", категорична бе прокурор Сийка Милева.Тя увери, че при всички процедури се спазват разпоредбите на Наказателно-процесуалния кодекс. „Няма такова нещо, като това предметите да се хвърлят в черни чували, както излезе по медиите\", подчерта тя.Говорителят на главния прокурор се оплака от цензура в медиите, без да поясни обаче от къде идва тя.„Вчера бях цензурирана. Прокуратурата знае срещу кого се е изправила. Знае, че се изправя срещу тази хазартна организация, която разполага с милиони левове, с които ще опита да се защити чрез вас, медиите\", заяви тя пред журналисти в Съдебната палата. ", "date": "2020.01.31", "title": "Говорителят на главния прокурор: Води се хибридна атака срещу прокуратурата "}
{"url": "http://www.cross.bg/pernik-dvizhenieto-lyulin-1624207.html", "text": "/КРОСС/ До средата на февруари се ограничава движението по 1,2-километров участък от третокласния път III-1801 Големо Бучино - Перник, поради изграждането на водопровода на Перник. За извършване на необходимите строителни работи се спира движението в участъка от разклона за с. Люлин до отбивката за регионалното депо за битови отпадъци.  Обходният маршрут е АМ „Струма\" - общински път до с. Люлин - път III-802 Дивотино - Перник.", "date": "2020.01.31", "title": "До средата на февруари се ограничава движението по участък от път III-1801 за изграждането на водопровода на Перник"}
{"url": "http://www.cross.bg/prokyratyra-zhena-raiionnata-1624171.html", "text": "/КРОСС/ Районната прокуратура в Шумен ще задържи до 72 часа 20-годишен младеж за изнасилване на възрастна жена, съобщиха от Апелативната прокуратура.Районната прокуратура в Шумен ще привлече към наказателна отговорност 20-годишен младеж за изнасилване на възрастна жена в шуменско село. Предстои днес той да бъде задържан с постановление на наблюдаващ прокурор за срок до 72 часа.На 29 януари 2020 г. Хасан А. влязъл в дома на самотно живееща жена и я изнасилил. На сутринта 75-годишната жертва, която била вдовица от 12 години, подала сигнал за престъплението и посочила извършителя.Пострадалата е освидетелствана и е разпитана пред съдия.20-годишният Хасан е осъждан за кражба на пробация. Наказанието си е изтърпял на 3 януари тази година.Териториалното отделение на Районната прокуратура в Шумен във Велики Преслав ще внесе искане в съда за вземане мярка за неотклонение „Задържане под стража\" на Хасан А. ", "date": "2020.01.31", "title": "Задържаха 20-годишен за изнасилване на възрастна жена в шуменско село "}
{"url": "http://www.cross.bg/petkova-pravitelstvoto-tzentrali-1624170.html", "text": "/КРОСС/ Народните представители решиха да задължат правителството в срок до края на февруари да предприеме мерки и за увеличаване на капитала на \"Български енергиен холдинг\" с цел финансово оздравяване на \"ТЕЦ Марица - Изток 2\" ЕАД и да гарантира работа на централата, независимо от становището на Европейската комисия, предаде БТА.Правителството стои зад въглищните централи и зад българските миньори каза в Народното събрание министърът на енергетиката Теменужка Петкова. Тя отговори на питане на народните представители Таско Ерменков, Жельо Бойчев, Виолета Желева и Атанас Костадинов по бъдещето на въглищните топлоелектрически централи в България.По такива важни теми винаги сме намирали сили да постигнем най-доброто решение за България, каза Теменужка Петкова. Правителството неведнъж е заявявало своята категорична позиция по темата за енергийната сигурност на страната, тя е наш приоритет, посочи Петкова. Преходът от ползването на въглищни централи трябва да е плавен и да не нарушава нашата енергийна сигурност, каза тя. ", "date": "2020.01.31", "title": "Правителството трябва да оздрави \"ТЕЦ Марица Изток 2\" до края на февруари"}
{"url": "http://www.cross.bg/bayer-direktor-alfred-1624169.html", "text": "/КРОСС/ Организаторите на Берлиналето оттеглят една от най-престижните награди на кинофестивала, приза Алфред Бауер на името на негов бивш директор, предаде БТА.Мярката беше предприета във връзка с появилата се в пресата разтърсваща публикация за нацисткото минало на Бауер, който е бил първият директор на кинофеста /1951-1876 г./. Това става броени дни преди старта на 20 февруари на седемдесетото издание на Берлиналето.Според разследване на седмичника \"Цайт\" Бауер е играл важна роля в утвърждаването на филмовата политика на нацистите.Изданието издири разобличаващи документи в националния архив, според които Бауер е бил отговорен служител в пропагандната машина, основана от един от най-близките министри на Адолф Хитлер, Йозеф Гьобелс. Той е бил член на нацистката партия и активен участник в паравоенното й формирование Щурмабтайлунг. Алфред Бауер е следял отблизо и е докладвал за действията на актьорите, режисьорите и другите представители на филмовата гилдия под контрола на Гьобелс.В края на Втората световна война той се постарал да заличи всички следи от нацисткото си минало, като дори се изкарал противник на нацисткия режим. Бауер става директор на Берлиналето при откриването му през 1951 година.Наградата Алфред Бауер се присъждаше на кинотворби, откриващи нови перспективи за филмовото изкуство. ", "date": "2020.01.31", "title": " \"Берлинале\" оттегля една от наградите си заради нацисткото минало на бивш директор"}
{"url": "http://www.cross.bg/dolara-petrol-polozhenie-1624173.html", "text": "/КРОСС/ Котировките на петрола скочиха днес, след като снощи Световната здравна организация (СЗО) се обяви против ограничаване на пътуванията и търговията въпреки международното извънредно положение във връзка с новия вирус от Китай, предаде Ройтерс.Сортът Брент, който е референтен за Европа, тази сутрин в Азия поскъпна с 1,16 долара до 59,45 долара за барел. През предходната сесия се бе обезценил с 2,5 процента и продължава да е с 2 на сто по-евтин за седмицата.Американският лек суров петрол повиши стойността си с 1,06 долара до 53,20 долара за барел. Вчера този контракт поевтиня с 2,2 на сто и бележи седмично понижение на цената си от 1,8 на сто.Преди да се съживят днес, петролните котировки се сринаха с близо 4 процента тази седмица, достигайки тримесечни минимуми на фона на безпокойството на инвеститорите за начина, по който разпространението на коронавируса би се отразило на търсенето на петрол и производните му продукти.Решението на СЗО да се противопостави на ограничаване на пътуванията и търговията засили доверието на пазара, макар организацията да обяви международно извънредно положение, коментира Маргарет Янг, анализатор в Си Ем Си маркетс (CMC Markets). ", "date": "2020.01.31", "title": "Цените на петрола скочиха след изявлението на СЗО"}
{"url": "http://www.cross.bg/myasto-resheniya-osuditelni-1624175.html", "text": "/КРОСС/ Годишната статистика на Европейския съд за правата на човека потвърди водещата позиция на България в Европа по незачитане на човешките права. В годишния доклад, представен от председателя на съда Линос Александрос Сицилианос (Гърция) се забелязват две тенденции: броят на осъдителните решения намалява, но България се откъсва от другите по относителна тежест на нарушенията спрямо броя на населението.Тази година на нейна сметка се водят 13 дела, в които през 2019 г. е открито поне едно нарушение на Европейската конвенция за правата на човека. Предната година бяха двойно повече (27) и затова в годишната статистика страната се придвижва от 7-мо място на 11-то място (което дели със значително по-многолюдните Франция и Италия). За последен път тя е била на това място през 2005 година, а оттогава редовно попадаше в първата десетка. Най-много нарушения (5 броя) съдът е констатирал през миналата година на чл. 13 от конвенцията, който гарантира право на ефективни поправителни мерки. Забелязани са по 4 нарушения на чл. 6 (право на справедлив процес) и чл. 1 от Допълнителния протокол №1 към конвенцията, който защитава правото на собственост. Три нарушения са установени във връзка с чл. 3, който забранява изтезанията и нехуманното отношение, два пъти е погазено правото на личен и семеен живот (чл. 8) и един път - свободата на изразяването (чл. 10).Положителният ефект от намаляването през 2019 г. на осъдителните решения се помрачава от общата статистика на съда за периода 1959-2019 г. В нея България е на 9-то място от 47 държави, въпреки че членува в Съвета на Европа от 1992 г., а не от началото на отчитания период. Досега на нейна сметка са записани 628 осъдителни решения за нарушения на всички клаузи на конвенцията за правата на човека с изключение на три - забрана на робството, право на брак и забрана да се налагат наказания без закон. Сред държавите от първата десетка държавата може да претендира за първото място, защото в сравнение с другите тя има по-малобройно население. На всеки милион жители тя има 89,7 осъдителни решения. На второ място е Гърция с 85,5 осъдителни решения на милион граждани. А на трето е Румъния с 68,5 осъдителни решения на милион жители.По абсолютни числа годишната класация изглежда така: на първо място е Русия със 186 осъдителни решения, втора е Украйна със 109, трета е Турция с 97, четвърта е Молдова с 39, пета е Унгария с 36, шеста е Гърция с 23, седма е Сърбия с 22, осма е Босна и Херцеговина с 21, а девето и десето място си поделят Азербайджан и Армения с по 18 нарушения. \"Вечната класация\" поставя на първо място по абсолютни числа Турция с 3255 осъдителни решения, следвана от Русия (2551) и Италия (1843).Общо през миналата година съдът е издал 791 осъдителни решения, а през цялата си история - 18 978. Срещу България има 498 висящи дела, които я класират на 17 място по жалби, признати за отговарящи на формалните изисквания да бъдат регистрирани. Но чисто статистически само 1% от тях имат шанс да бъдат признати за допустими. ", "date": "2020.01.31", "title": "България води в Европа по нарушени човешки права "}
{"url": "http://www.cross.bg/velikobritaniya-hopkins-godina-1624176.html", "text": "/КРОСС/ За престой до 90 дни във Великобритания не е необходимо да се вади виза. Възможно е обаче новите правила да обхванат и сезонните работници. До края на тази година  българите могат да решат да се заселят и да останат дългосрочно във Великобритания. Това поясни посланикът на Великобритания  Ема Хопкинс по Би Ти Ви.Тя заяви още, че до момента 140 000 българи са подали молба за статут на уседналост във Великобритания. По думите ѝ от 1 януари 2021 година ще се въведе нова схема за емиграция. Тя ще засегне тези, които искат по-дълго време да живеят във Великобритания, които работят или учат.\"Възможно е тази схема да обхване и сезонната работа. Ако обаче искате да посетите Великобритания за срок по-малък от 90 дни, ще можете да направите това без виза\", каза още Хопкинс.\"Ще трябва да договаряме много неща и да намерим много механизми за сътрудничество. Ако определено решение е изгодно за нас ще го договаряме с ЕС, ако не - със САЩ. Ще продължим да работим с нашите партньори, както досега\", подчерта г-жа Хопкинс.„Британците са практични хора по характер и ние сме обърнали вече поглед напред. От утре ние вече няма да сме държава-членка. Ще спазим сроковете\", увери британският посланик. ", "date": "2020.01.31", "title": "Британският посланик: 140 000 българи кандидатстват за уседналост "}
{"url": "http://www.cross.bg/skorostta-insp-putishtata-1624165.html", "text": "/КРОСС/ От днес започва денонощна операция за контрол на скоростта по пътищата. Това съобщи по време на брифинг инсп. Чавдар Кочев от Пътна полиция. Допълнителни полицейски екипи и над 200 технически средства ще бъдат изведени на пътя. Тя ще работят през деня и нощта.Целта на акцията е да дисциплинира водачите на пътя, тъй като не малка част от нарушенията са именно на ограниченията в скоростта, обясни инсп. Кочев.Продължителността на операцията е до 7 февруари. ", "date": "2020.01.31", "title": "Започва акция на полицията за контрол на скоростта по пътищата "}
{"url": "http://www.cross.bg/ychilishta-oblast-razgrad-1624168.html", "text": "/КРОСС/ В 21 области в страната е преустановен учебният процес на 31 януари, като няма да се учи в 2079 училища и две детски градини.От днес 105 училища в област Плевен и 55 училища в област Търговище са в грипна ваканция до 7 февруари.Преустановени са занятията в отделни училища на областите Добрич, Кюстендил, Ловеч и Разград. В област Добрич не учат учениците от 37 училища, в област Кюстендил - 26 училища, в Ловеч - 7 училища и в 26 училища в област Разград. Не се провеждат занимания и в 2 детски градини в област Разград - в с. Сушево и в Завет.Продължават да се провеждат учебни занятия само в областите Монтана, Русе и Шумен. ", "date": "2020.01.31", "title": "В 21 области 2079 училища са в грипна ваканция"}
{"url": "http://www.cross.bg/dve-koli-se-ydariha-na-bylevard-v-sofiya-1624166.html", "text": "/КРОСС/  Две леки коли се блъснаха тази сутрин в София. Инцидентът е станал на бул. \"Овча купел\" и бул. \"Президент Линкълн\".Към момента няма информация за състоянието на хората, пътували в автомобилите. Причината за инцидента все още не е ясна. Шофьорите да карат с повишено внимание в района на катастрофата. ", "date": "2020.01.31", "title": "Две коли се удариха на булевард в София "}
{"url": "http://www.cross.bg/pobedata-plovdiv-alyosha-1624167.html", "text": "/КРОСС/ Паметникът „Альоша\" се извисява над Пловдив като символ на борбата  и победата  над фашизма. Символ,  който  трябва да ни обединява и да напомня на поколенията за саможертвата на загиналите. За съжаление сме свидетели на поредния грозен акт срещу паметника \"Альоша\",  срещу историята, която не може и не трябва да се зачерква. Паметникът на  войника от камък, стоящ на хълма и пазещ спомена за всички безименни руски герои, загинали в Европа отново осъмна осквернен. Тези антихуманни действие имат една цел - да ни напомнят, че злото е живо, че омразата съществува не заради причините, а просто заради самата себе си.  2020 е годината, в която честваме 75-годишнината от победата над фашизма. Нашият  \"Альоша\"  трябва и ще бъде защитен от екстремистките актове на крайната русофобия.Проявите на вандалщина, които остават безнаказани не са добър атестат за нашето общество. Поредното посегателство спрямо паметника, който е част от културно-историческото наследство на града ни, е неприемливо, а оскверняването му е престъпление,  позор и срам за обществото, посегателство срещу човешките принципи и добродетели, както и срещу най-ценните достойнства на българския дух. Животът ни няма да стане по-смислен и по-добър с поругаването на паметници, символизиращи победата на  антифашистката кауза. Символът на победата над фашизма и края на Втората световна война е нашият израз на памет, почит и преклонение пред историческата правда. Почита към паметта  на загиналите и жертвите на Втората световна война и извоювали победата над нацистка Германия е акт на признателност. Осъждаме  всички форми на ксенофобия, екстремизъм и насилие.  Нека не поставяме  нови разделителни линии !Георги ГерговПочетен консул на Руската федерацияв град Пловдив", "date": "2020.01.31", "title": "Позиция на почетния консул на Русия в Пловдив по повод оскверняването на паметника Альоша"}
{"url": "http://www.cross.bg/stoiinev-hilyadi-godini-1624162.html", "text": "/КРОСС/ „Многократно съм изразявал моето притеснение от липсата на дългосрочна стратегия. Особено в такава сфера като енергетиката, считам, че е добре да имаме визия със стратегия за това как ще развива този отрасъл\". Това заяви зам.-председателят на ПГ на „БСП за България\" Драгомир Стойнев от трибуната на НС.  „ЕС не е най-големият замърсител. Европа трябва да дава пример, но ако искаме глобално споразумение, то тогава най-големите замърсители като САЩ и Китай трябва да присъстват. Спокойно може да спазваме всички европейски регламенти, но държава като Турция може да бълва колкото иска емисии, като в същото време страда българският бизнес, работещите и икономиката\", коментира Стойнев. Той уточни, че до 2050 година трябва да сме неутрални по отношение на въглеродните емисии, а до 2030 година трябва да ги намалим до 60 %. „Идва въпросът - какво правим в момента? Всички са се фокусирали върху централите. По начало никъде в Зеления пакт не се говори за затваряне на въглищните централи, затова работата на правителството е да успокоява хората\", каза още народният представител от левицата. По думите му през следващите години трябва да се гарантира, че комплексът ще работи, че за миньорите ще има работа, относно ТЕЦ-овете - да отговарят на европейските изисквания.  „Трябва да излезете и да започнете да говорите с документи и с някаква визия\", смята Стойнев. От левицата предпочитат да има зелени работни места, нов тип инвеститори, така че хората да спокойни, че няма да има „социална бомба\". „С общи усилия могат да се случат резултатите, но Вие, госпожо министър, трябва да търсите решенията и подкрепа от българския парламент\", категоричен е Стойнев. Да се обединим за гарантиране на енергийната и националната ни сигурност„Само през последните 15 години в комплекс „Марица изток\" са инвестирани над 1 милиард евро за подмяна на турбините и генераторите с нови и още 1 милиард евро за ремонт на инфраструктурата. Към момента в находището остават над 2 милиарда тона запаси от въглища. В работата на комплекса пряко са ангажирани над 10 хиляди човека, а косвено още около 20 хиляди души. Изчислено, заедно със семействата, това прави около 100 хиляди човека, които са зависими от функционирането му\". Това каза народният представител от ПГ на „БСП за България\" Таско Ерменков от парламентарната трибуна. ", "date": "2020.01.31", "title": "Драгомир Стойнев: Трябва да гарантираме, че ще има работа за миньорите през следващите години"}
{"url": "http://www.cross.bg/rekata-keremidchiev-chyvali-1624163.html", "text": "/КРОСС/ Зрителски кадри от рубриката ни „Моята новина\" показват жители на Ямбол, заобиколени от планини от боклуци, да изхвърлят в река Тунджа чували с отпадъци, вероятно - строителни материали. Те не само замърсяват реката, но и променят течението й.„Проблемът е от десетилетия. В последно време се проведоха много акции за почистване водите на реката, но все още не сме стигнали до околностите на кв. „Христо Ботев\"\", каза в ефира на „Здравей, България\" заместник-кметът на общината Михаил Керемидчиев. Той увери, че когато бъдат установени, нарушителите ще бъдат наказани с глоби.Керемидчиев съобщи още, че много от постройките в района са незаконни и предстои и този проблем да бъде решен. ", "date": "2020.01.31", "title": "Жители на Ямбол изхвърлят чували с боклуци във водите на Тунджа "}
{"url": "http://www.cross.bg/trump-karul-dzhiiin-1624161.html", "text": "/КРОСС/ Известна американска журналистка, която обвинява Доналд Тръмп, че я е изнасилил, поиска вчера президентът да предостави своя ДНК проба, за да се установи дали е същата като следите, открити по нейна рокля, предаде Франс прес., цитирана от БТА.Елизабет Джийн Каръл, която списва в сп. \"Ел\" рубриката \"Попитайте Е. Джийн\" (\"Ask E. Jean\") и отговаря на читателски писма, твърди, че е била облечена с тази черна рокля в деня на предполагаемото изнасилване, станало през 1995 или 1996 г.Бъдещият президент на САЩ се затворил с нея в пробната на големия нюйоркски магазин \"Бергдорф-Гудман\", преди насила да я целуне и след това да я изнасили.След като 76-годишната сега жена публикува тези свои твърдения през юни 2019 г. в сп. \"Ню Йорк\", милиардерът заяви, че \"никога не се е срещал с това лице през живота си\". Една от снимките, илюстриращи материала в списанието, обаче показва Тръмп да се шегува с Е. Каръл и съпруга й.Американският президент увери, че журналистката не е негов тип жена. За снимката Тръмп каза, че тя просто е запечатала момент, когато стои, облечен с палто, в редица от хора.Според съдебен документ, публикуван от в. \"Ню Йорк таймс\", по роклята са били открити следи от \"ДНК на неидентифициран мъж\". Адвокатката на журналистката даде срок на Тръмп и адвокатите му до 2 март да представят ДНК проба на президента.В началото на ноември Е. Джийн Каръл заведе в щата Ню Йорк дело за клевета срещу президента, защото той твърди, че обвиненията й са измислени. Каръл се мотивира, че Тръмп я е очернил и е навредил на кариерата й, като я нарекъл лъжкиня.Най-малко 16 жени са обвинили Тръмп, че е упражнил сексуално насилие срещу тях преди да стане президент - твърдения, които държавният глава винаги е отричал. ", "date": "2020.01.31", "title": "Журналистката, обвинила Тръмп в изнасилване, иска негова ДНК проба"}
{"url": "http://www.cross.bg/fenove-parlamenta-protest-1624180.html", "text": "/КРОСС/ Фенове на „Левски\" се събраха на протест пред парламента в петък. Те настояват за яснота за бъдещето на сините.Демонстрацията идва, след като стана ясно, че срещу собственика на клуба - Васил Божков, са повдигнати седем обвинения, включително за ръководене на организирана престъпна група. ", "date": "2020.01.31", "title": "Фенове на „Левски” на протест пред парламента"}
{"url": "http://www.cross.bg/zhena-bolnitza-pistolet-1624174.html", "text": "/КРОСС/ Мъж е стрелял в частна болница в Пловдив. Сигналът е получен в 11.37 ч. На спешния телефон 112 е получена информация, че мъж с пистолет е произвел изстрели в частната болница „Тримонциум\".Очевидци твърдят, че мъж е прострелял жена на регистратурата в болницата. На място пристигна и комисар Виктор Празов, началник на Отдел „Охранителна полиция\" към Областната дирекция на МВР-Пловдив.Няма информация какво е състоянието на простреляната жена. Тя в откарана с линейка в друго болнично заведение. Не са ясни причините за стрелбата.Служителите на аптека, намираща се близо до болничното заведение, заявиха пред DarikNews, че са чули изстрелите. В аптеката дори изтичали да се скрият хора, изплашени от стрелбата. Според свидетели на инцидента вероятно става дума за битов скандал, при който съпруг стреля по жена си.Болницата в момента не работи. На място са екипи на полицията, тече разпит на свидетели. Районът е отцепен от полицията. Стрелецът е задържан.Малко по-късно се изясни, че наистина става въпрос за битов скандал между бивши съпрузи. Жената, 55-годишна, работела на регистратурата, когато нахлул бившия й съпруг и произвел няколко изстрела във въздуха с газов пистолет. След като не успял на я нарани, я нападнал с нож и я пробол в крака. Информацията е цитирана и от кореспондента на БГНЕС в града.Снимки: Даниела Субашева, Дарик радио Пловдив", "date": "2020.01.31", "title": "Стрелба в пловдивска болница, полиция е отцепила района (обновена)"}
{"url": "http://www.cross.bg/gripna-obyavyavane-fevryari-1624159.html", "text": "/КРОСС/ В Русе се очаква да бъде взето решение за обявяване на грипна епидемия от понеделник.Вчера в болница в града почина от пневмония 49-годишен мъж.Заради грипна ваканция всички училища в областите Плевен и Търговище затварят от днес до края на следващата седмица.Преустановени са учебните занятия и в община Разград. Там няма да се учи до 4 февруари, а в Хасково, Харманли и Димитровград - до 5 февруари, включително. ", "date": "2020.01.31", "title": "И в Русе се очаква обявяване на грипна епидемия "}
{"url": "http://www.cross.bg/osuditelni-resheniya-broii-1624172.html", "text": "/КРОСС/ За първи път от 1995 г. България излезе от челната десетка по брой осъдителни решения на Европейския съд по правата на човека (ЕСПЧ).Това сочат данните в годишният доклад на Съда, обявен публично вчера в Страсбург от председателя му Линос Александър Сицилианос. https://www.echr.coe.int/Documents/Stats_2019_ENG.PDFЗа изминалата 2019 г. страната ни слиза с 3 позиции в класацията от 8 на 11 място по брой осъдителни решения, в които Съдът е намерил поне едно нарушение на Конвенцията. В доклада се сочи, че ЕСПЧ е постановил 13 осъдителни решения срещу България, като за сравнение през 2018 г. те са били  27. Съгласно официалната статистическа информация на Секретариата на Съда за 2019 г., държавите членки с най-голям брой осъдителни решения, са Русия (186), Украйна (109),  Турция (97), Румъния (56), Молдова (39) Унгария (36) и Гърция (23) Армения (18) Азербайджан - 18 .Общият брой на висящите жалби, разпределени на съдебен състав пред Съда за 2019 г., възлиза на 59800 бр., като една четвърт от всички са срещу Русия. Следват Турция 9250, 15,5%,  Украйна 8850 - 14,8%, Румъния 7900 - 13,2%, и Италия 3050 - 5,1 %. Следват Азербайджан, Армения, Босна и Херцеговина, Сърбия и Полша. Останалите 37 държави формират 13 % от висящите жалби или общо 7 900 бр.България е с 497 висящи жалби пред Съда, като запазва тенденцията по намаляване на броя им.  ", "date": "2020.01.31", "title": "България излезе извън челната десетка по брой осъдителни решения на ЕСПЧ"}
{"url": "http://www.cross.bg/tzentrali-vuglishtnite-stranata-1624164.html", "text": "/КРОСС/ Преходът към нисковъглеродна икономика трябва да бъде справедлив, плавен, съобразен със спецификите на една държава и по никакъв начин да не поставя под риск енергийната сигурност на държавите в ЕС\". Това заяви енергийният министър Теменужка Петкова в парламента.Министър Петкова взе участие в инициираното от БСП разискване по политиката на ръководеното от нея ведомство по отношение на въглищните топлоелектрически централи в България. Според нея страната ни има категорична позиция по темата, заявявана многократно пред Европейския съюз.„В нашия интегриран план „Климат - енергетика\" ние много ясно сме заявили, че без въглищните централи българската електроенергийна система не би могла да функционира нормално. До 2030 г., докато е срокът на този интегриран план, ние ясно сме заявили, че ще продължим да разчитаме на въглищните централи като основна базова мощност\", обясни Теменужка Петкова пред депутатите.Според нея първият и най-важен аргумент за това е енергийната ни сигурност. Заради важното място на въглищните централи в енергийната ни система, те се разглеждат като онези мощности, които балансират системата. ТЕЦ „Марица-изток 2\" пък е единствената централа в страната, която има връзка и с трите нива на напрежение в страната. При евентуална авария, това е централата, която може да гарантира бързото възстановяване на нормалната работа.Според данните въглищните централи дават около 40% от енергията на страната ни, а през зимата - около 60%. Министър Петкова увери, че Българското правителство стои твърдо зад тези мощности, а всички, заети в сектора, трябва да бъдат спокойни за своите работни места.Днес парламентът гласува решение, което задължава Министерство на енергетиката да предприеме всички необходими мерки за нормалното функциониране на ТЕЦ „Марица-изток 2\", включително и чрез увеличаване на капитала на дружеството чрез БЕХ, с цел гарантира на енергийната сигурност.Освен това депутатите задължиха Министерски съвет да не допускат в дългосрочен пан прекратяване на функционирането или ограничаване на производствения капацитет на въглищните централи. Изпълнителната власт трябва да предприеме действия и към присъединяване на страната ни към платформата „Въглищни региони в преход\", но без поемане на ангажименти за закриване на въглищни централи. ", "date": "2020.01.31", "title": "Теменужка Петкова: Енергетиката ни има нужда от въглищните централи "}
{"url": "http://www.cross.bg/nereglamentiranite-smetishta-dimitrov-1624158.html", "text": "/КРОСС/ „Харчим едни пари, за да почистваме нерегламентираните сметища и след месец те се създават на същото място нови\", разказа в предаването „Преди всички\" кметът на Карнобат Георги Димитров и член на УС на Националното сдружение на общините (НСОРБ).„Вижте какво се получава по цялата верига. Ние имаме гласуване в план-сметките си почистване на обществени територии. Но това невинаги са обществени територии. Това са незаконни квартали например извън регулация, поречията на реки или площадки, които често са извън урегулираните зони на населените места. Правим го за сметка на средствата, които имаме. Това са излишни пари и все пак нерегламентираните сметища съществуват и ние няма как да не ги почистваме. Проблемът е, че веригата се къса до тук - само до кмета, който често е наказван и в лично качество.\"Кметът на Карнобат Георги Димитров изтъкна, че по-основният въпрос - санкционирането на обикновено неизвестните създатели на нерегламентираните сметища, не е по силите на един кмет. „Ние нямаме възможност да създадем екологичен инспекторат, защото е свързано с много голям финансов ресурс\", посочи Димитров, според когото МВР например също може да контролира този процес.„Обикновено тези отпадъци - строителни или гуми, се изхвърлят чрез МПС или ППС, разбирайте превозни средства, теглени с животинска тяга. Ние като кметове и нашите органи за опазване на обществения ред нямат право дори да поискат личните данни на човека, който управлява това пътно превозно средство.\"Кметът на Карнобат отбеляза, че нерешени остават и проблемите с управлението на отпадъците за рециклиране.„Тонове гуми, струпани на нашата претоварна станция и около старите депа или при товарните станции, които изградихме сега, през последните 5 години около общините. Проблеми с реализацията на онова, което се рециклира  - полиетилен, пластмаси и т.н. Ние горим вносен боклук, обаче нашия не можем да управляваме. Строителните отпадъци ги натрошаваме, за да можем да ги компактираме, но няма регламентирани строителни площадки, където ние да задържим тоя отпадък, а не е редно в новите депа, които изградихме, да трупаме подобен вид отпадъци.\"Стават ли парадоксално повече отпадъците на нерегламентирани места след затягане на контрола от страна на институциите?Писмото на новия министър на екологията до областните управители и НСОРБ не е нищо ново. Ангажиментите на кметовете към опазване на околната среда и предотвратяване на нерегламентираните сметища са добре разписани в Закона за управление на отпадъците, категоричен е Георги Димитров.„Сега областният управител ще ни напомни задълженията си по Закона за управление на отпадъците, регионалните инспекторати ще ни напишат предписания и после започва да се прилага санкциониращото законодателство, основно спрямо кметовете на общини.\" ", "date": "2020.01.31", "title": "Кметът на Карнобат: Горим вносен боклук, а не можем да управляваме нашия "}
{"url": "http://www.cross.bg/oskar-vruchvat-kiany-1624160.html", "text": "/КРОСС/ Холивудският актьор Киану Рийвс, британският комик и телевизионен водещ Джеймс Кордън и испанската актриса Пенелопе Крус са сред звездите, които ще връчват статуетки на победителите на предстоящата церемония за наградите \"Оскар\", предаде БТА.Списъкът с връчващи отличия включва също Бийни Фелдстийн, Зак Готсеген, Даян Кийтън, Шая Лабъф, Джордж Маккей, Стив Мартин, Мая Рудолф и Сигорни Уивър. По-рано беше оповестено, че награди \"Оскар\" ще връчват Махершала Али, Зази Биц, Тимъти Шаламе, Оливия Колман, Уил Феръл, Гал Гадот, Минди Кейлинг, Реджина Кинг, Джулия Луис-Драйфъс, Рами Малек, Лин-Мануел Миранда, Антъни Рамос, Марк Ръфало, Кели Мари Тран и Кристен Уиг.Церемонията за отличията на американската Академия за кинематографично изкуство и наука за втора поредна година ще премине без водещ.Наградите \"Оскар\" ще бъдат раздадени за 92-ри път на 9 февруари в театър \"Долби\" в Лос Анджелис. С най-много номинации за отличията - 11 на брой, е мрачната комиксова драма \"Жокера\".NOVA ще излъчи цялата церемония в специално студио на 9 февруари. ", "date": "2020.01.31", "title": "Киану Рийвс, Джеймс Кордън и Пенелопе Крус ще връчват \"Оскарите\""}
{"url": "http://www.cross.bg/materiali-rashkov-prokyratyrata-1624157.html", "text": "/КРОСС/ Законно ли е публикуването на записи, осъществени със специални разузнавателни средства на сайта на прокуратурата? На един от тях според държавното обвинение подслушваният ген.-майор Цанко Стойков, командващ Военновъздушните сили, разговаря вероятно със сегашния държавен глава Румен Радев.Според юристи разпространяването на СРС-та, за да се мотивира питане до Конституционния съд, е в конфликт с разпоредба на Наказателния кодекс, предвиждаща затвор за разпространяването на СРС извън целите на наказателното производство.„Тези материали, които са публикувани гордо на сайта на прокуратурата, са написани, все едно са писани в ДАНС или в някоя метеорологична станция - „висока степен на вероятност\", „много е вероятно\", „много е достоверно\", може би ще вали, може би няма да вали и т.н. И когато това се отнася до длъжностни лица, заемащи отговорни постове в държавата, включително държавен глава, това според мен е обидно за нацията\", коментира пред „Хоризонт\" Бойко Рашков, бивш председател на Бюрото за контрол на СРС.„За мен въпросът с публикуването на тези материали - нещо, което е озаглавено постановление, няма белезите на юридически документ, правен, процесуален акт, и звукозаписи, снети на хартиен носител, за мен това е недопустимо\", подчерта Рашков. Публикацията на такива материали е забранена в Наказателния кодекс, уточни юристът, визирайки чл. 145.„И не мога да си обясня самодоволството, с което са публикувани тези материали, в грубо противоречие с наказателния закон. Прокуратурата у нас и по Конституция, и по закон бди за спазването на закона от всички. Очевидно обаче не бди за спазването на закона от самата прокуратура. И този пример се дава от новия главен прокурор.\"„Чл. 145 а е гаранцията, че и забраната в чл. 32 от Закона за СРС ще се спази. По такъв начин ние охраняваме основните права и свободи на гражданите - забранявайки изнасянето на информация чрез приложени специални разузнавателни средства. Това е рецидив. Случаят с лекарите в Горна Оряховица - специални разузнавателни средства бяха изчетени от Цветан Цветанов в парламента, след което се намери един прокурор, който каза, че това не е престъпно, не е нарушение даже...\", допълни Рашков.„В конкретния случай бих предложил (ако сега заема бившия си пост - бел. ред.) да се извърши проверка не толкова на самите звукозаписи, снети на хартиен носител и публикуване на сайта на прокуратурата, колкото по един друг въпрос: от кой съдия е взето разрешението за използване на СРС. Защото от тези материали, които тук са изпратени, публикувани, много колеги коментират - това не е ясно.\"„Началникът на ВВС е военнослужещ генерал и по дефиниция, по НПК, компетентен е военен съд във всички случаи. Поради тази неяснота, ако бях в предходното ми битие на председател, бих предложил подобна проверка да се извърши - дали е спазен редът за използване и прилагане на СРС\", допълни Рашков, който определя информацията като „лаконична\" и „обидно подхвърлена на обществото\", така че никой да не може да направи никакъв извод. ", "date": "2020.01.31", "title": "Бойко Рашков: Недопустимо е прокуратурата да публикува записи от СРС "}
{"url": "http://www.cross.bg/fondatziya-nasledstvo-predmeti-1624152.html", "text": "/КРОСС/ Във връзка с варварска показност при нерегламентираните действия от страна на органите на властта и опитите за изземване на национално културно-историческо наследство от , без съответната задължителна подготовка на предметите, осигуряваща безопасното им транспортиране и съхранение, Фондация „Тракия\" излезе с официална позиция по темата.\" В момента органите на властта отново погазват грубо основни закони, като се опитват без каквато и да било правна обосновка да изземат безценни предмети от Kолекция Васил Божков, пише в откритото писмо на фондация Тракия до медиите. По време на нерегламентираната акция, проведена в сградата на Нове АД Холдинг, която е със статут на музей, бяха направени опити да се изнесат крехки и уникални произведения на изкуството в чували. Стресът, на който бяха подложени академичния състав и служители на Фондация „Тракия\" е меко казано нехуманен.Подобна варварска показност, насочена към безценното културно-историческо наследство на България е не само безпрецедентна и лишена от елементарно разбиране на значимостта на предметите в колекцията, но е и напълно законово необоснована. От името на Фондация „Тракия\" остро се противопоставяме срещу нецивилизованите и неправомерни действия на властите и призоваваме за прекратяване на опитите за публично пресиране от страна на властимащите чрез унищожаването на безценни антики, част от българската и световна история.Важно е да се отбележи, че колекцията е собственост на музей, съхранявана е от фондация \"Тракия\" и има всички необходими документи. Експонатите трябва да се съхраняват при определени условия и транспортират при строго определени правила.Всяка непрофесионална намеса ще доведе до огромни щети върху предмети с уникална научна и културна стойност. Тяхното принудително изземване без необходимата експертна подготовка и набор от документи, които да гарантират опазването им, е ужасяващо посегателство върху световното културно-историческо наследство и би могла да доведе до унищожаването им.Напомняме и че унищожаването на културно и историческо наследство в някои случаи може да бъде разглеждано като военно престъпление по международните закони.Посегателството над предметите от Колекция Васил Божков ще се отрази в дългосрочни международни имиджови последици за България и българската позиция на световната културно-историческа карта. В момента се прекъсва работата по няколко каталога с предмети от колекцията. По тях работят от месеци международно признати учени, сред които проф. Михаил Трейстер (Немски археологически институт), както и проф. д-р Атанасиос Сидерис. През септември т.г. е планирано и посещението на водещ испански специалист от университета в Барселона, изявил желание да публикува предмети от въоръжението в колекцията. Ограничаването на достъпа до предметите би означавало и невъзможност за завършване на тези проекти от световно академично значение.   Повече от година се водят преговори с музея „Пол Гети\" и Фондация „Тракия\" е в комуникация с негови представители във връзка с предстоящата през 2023 г. изложба, посветена на Тракийското изкуство. Предмети от колекция Васил Божков са заложени като централна част в концепцията на изложбата. Като следствие от нерегламентираните действия на органите на властта, предстоящата визита на главния куратор от департамент „Антики\" към музея „Пол Гети\" също ще трябва да бъде отменена.  Факт е и работата по планираното изграждане на уникален по рода си музей, в който ще бъде изложени всички антики от колекцията. Екипи от десетки специалисти от цял свят работят по плановете за музея и експозициите в него. Необмислените и лишени от логика дейстивя на държавния апарат ще лишат София от културен център без аналог в държавата ни, който би допринесъл както за развитието на културния туризъм, така и за позиционирането на българското културно-историческо наследство на едно ниво със световното.  Наред с гореизброените неосъзнавани последици от незаконното изземване, разрушаване и унищожаване на безценните антики, налице са и множество други потенциални имиджови и научни щети, които българските власти не са предвидили.В този смисъл, апелираме към цивилизовано и професионално отношение, съобразено със законите на Република България, поне що се отнася до националното ни културно-историческото наследство.Към момента Фондация „Тракия\" е алармирала десетки световни организации, имащи отношение към съхранението и опазването на световното културно-историческо наследство за зверствата, случващи се на територията на частен музей „Васил Божков\", се казва в заключение в позицията на фондация Тракия.От фондация Тракия прилагат и списък с най-ценните предмети, иззети от органите на властта. ", "date": "2020.01.31", "title": "Фондация \"Тракия\" с остра реакция срещу варварското изземване на предмети от музея на Божков (СНИМКИ)"}
{"url": "http://www.cross.bg/remont-pregled-radetzki-1624151.html", "text": "/КРОСС/ Късно вечерта на 30-ти януари 2020 г., кораб-музей „Параход Радецки\" се завърна в град Козлодуй. След като през 2019 г. Министерски съвет гласува и отпусна средства за планов преглед и ремонт, Националният исторически музей проведе Обществена поръчка с предмет „Преглед и ремонт на Параход „Радецки\" с две обособени позиции: Позиция 1 - „Ремонтни дейности, които ще се извършват на сух док\" и Позиция 2 - „Ремонтни дейности, които ще се извършат на вода\".   В края на 2019 г. „Параход Радецки\" беше провлечен до град Браила, Румъния, където успешно се осъществи първата част от плановия преглед и ремонт, а именно външен преглед на сух док на подводната част за установяване на годността на външната обшивка на корпуса и устройствата в подводната част не кораба. Той премина също през преглед и изпитания на конструкцията, ремонт на корпуса и надстройките и основен ремонт на двигателните-гребните колеса.Прегледът и ремонтът на моторния кораб се извършва за изпълнение на изискванията на Наредба N11/26.04.2004г. за прегледите на корабите и корабопритежателите, и е предпоставка за издаване на Корабно удостоверение за вътрешно корабоплаване от Изпълнителна агенция „Морска администрация\". Завърнал се вече на родна земя, кораб-музей „Параход Радецки\" ще бъде позициониран на пристана в пристанището му на домуване, в град Козлодуй. Музейните експерти от Националния исторически музей разработват концепция за обновяване на постоянната му експозиция, представяща делото на Христо Ботев. Планирано е в началото на месец април 2020 г., корабът-музей да отвори врати и да посрещне първите си посетители.В следващата фаза - „Ремонтни дейности, които ще се извършат на вода\" от Обществената поръчка за кораб-музей „Параход Радецки\" предстои преглед и ремонт при необходимост на корабните системи, устройства  и механизми. Едва след това ще може да получи Корабно удостоверение за вътрешно корабоплаване от Изпълнителна агенция „Морска администрация\" и ще възобнови и плавания в река Дунав.", "date": "2020.01.31", "title": "Корабът-музей „Параход Радецки\" се завърна в град Козлодуй"}
{"url": "http://www.cross.bg/tzonev-beshe-otgovornost-1624150.html", "text": "/КРОСС/ Главният прокурор изпълнява обещанието си да търси отговорност от всички, без значение какъв пост заемат. Виждам, че и Гешев, и службите работят в посока, която българското общество отдавна очаква. Така заместник-председателят на парламентарната група на ДПС Йордан Цонев, който беше гост в Нова телевизия „Здравей, България\" коментира акциите в Комисията по хазарта и офиси на Васил Божков от последните дни. Ние не приехме да участваме в дебатите по промените в Закона за хазарта, защото всеки опит да се наложи ред в това законодателство среща съпротива и обвинения в лобизъм. Това не носи дивиденти на никоя политическа сила, каза още Цонев. Според него хазартът, повече от всеки друг бизнес, се нуждае от ясна законова регулация и строг контрол. Финансовият министър Владислав Горанов правилно се ориентира да промени контрола - да го направи едноличен, за да има ясна отговорност, смята депутатът от ДПС.Йордан Цонев коментира и темата за лева и еврото и пътя ни към еврозоната. България е прецедент - единствената държава, която кандидатства за влизане в чакалнята на еврозоната с фиксиран валутен курс в закона, каза Цонев за приетото в четвъртък решение за фиксиран курс от 1.95583 лева за евро след влизането в ЕРМ 2. Текстовете по решението бяха съгласувани след срещи на Горанов и управителя на БНБ Димитър Радев с парламентарните групи. Документът не беше подкрепен единствено от БСП. Трудно извоюваното доверие в лева беше запазено, заключи Цонев. ", "date": "2020.01.31", "title": "Йордан Цонев: Главният прокурор изпълнява обещанието си, че ще търси отговорност от всички "}
{"url": "http://www.cross.bg/dayana-myuzikula-printzesa-1624155.html", "text": "/КРОСС/ На Бродуей се подготвят за премиерата на мюзикъла \"Даяна\". Спектакълът ще разказва за живота на принцесата на народа, както я наричаха. Включени са моменти от ухажването на Чарлс, сватбата, съвместният им живот и раздялата.Мюзикълът ще бъде в две части. Джина Де Ваал е актрисата, която ще се превъплъти в принцеса Даяна. Де Ваал споделя, че за нея това е чест и привилегия, но добавя, че и доста страшно и отговорно.Целта на пиесата е не хората да излязат тъжни, а да се почете и отпразнува живота на един достоен човек, казват авторите на мюзикъла. Премиерата му е насрочена за 31 март. ", "date": "2020.01.31", "title": "Мюзикъл за принцеса Даяна ще се играе на Бродуей "}
{"url": "http://www.cross.bg/tyrtziya-borisov-bulgarskata-1624156.html", "text": "/КРОСС/ Стабилното и устойчиво развитие на двустранните отношения с Турция е важна част от българската външна политика, заяви министър-председателят Бойко Борисов по време на срещата си с министъра на външните работи на Република Турция Мевлют Чавушоглу. По време на разговора им в Министерския съвет премиерът Борисов отбеляза интензивния двустранен политически диалог, който българската и турската страна водят, съблюдавайки принципите на добросъседство и взаимно уважение. Това съобщи пресслужбата на Министерския съвет.Според българския министър-председател настоящата му среща с Чавушоглу, предхождана от разговора им в Давос, както и срещата му с турския президент Реджеп Тайип Ердоган при откриването на „Турски поток\" в Истанбул са добра възможност да бъде затвърдена положителната атмосфера в отношенията между двете страни.Премиерът Бойко Борисов посочи, че Турция е наша непосредствена съседка, съюзник в НАТО и важен партньор на ЕС за справяне с редица предизвикателства като миграционния натиск върху Европа, борбата срещу тероризма, енергийните доставки и енергийната сигурност, инфраструктурата, селското стопанство, търговията и икономиката.„Високо ценим ангажимента на Турция в прилагането на Съвместната декларация между ЕС и Турция за миграцията от 2016 г., както и отличното двустранно сътрудничество в тази област, което осигури нулев натиск върху общата ни граница\", заяви министър-председателят Борисов. Българският премиер отбеляза сериозната тежест, която Турция носи, предоставяйки убежище на голям брой сирийски бежанци на своя територия.Премиерът Борисов изтъкна целенасочената работа на българското правителство за диверсификация в енергийната сфера. Министър-председателят акцентира върху сътрудничеството между България и Турция във връзка с развитието на междусистемната свързаност на газопреносните мрежи на двете страни, което ще допринесе за диверсификацията на маршрутите за доставка на природен газ. Българският министър-председател обърна внимание и на дейностите на българската държава по реализацията на проекта за разширение на газопреносната инфраструктура от българо-турската до българо-сръбската граница. Премиерът Борисов изтъкна още, че Турция е една от държавите, през които преминава „Южният газов коридор\", а България също е неразделна част от развитието на този коридор с проекта си за интерконектор с Гърция.В рамките на разговора на премиера Бойко Борисов с турския външен министър беше поставен фокус и върху наличието на значителен потенциал за по-нататъшно развитие на търговските и икономическите отношения между България и Турция. Министър-председателят Борисов обърна внимание на нарастващия стокообмен, който за периода януари - септември 2019 г. се е увеличил с 10,7% на годишна база и достига 3 017 млн. евро. Туризмът беше посочен като друго поле за сътрудничество между двете страни с големи възможности за развитие. ", "date": "2020.01.31", "title": "Борисов се срещна с турския външен министър Мевлют Чавушоглу "}
{"url": "http://www.cross.bg/zatoplyane-godina-godini-1624131.html", "text": "/КРОСС/  Предстоящите пет години се очаква да бъдат най-топлият регистриран период, съобщи британската метеорологична служба (Met Office), предупреждавайки за голям риск Земята да излезе извън границата от повишаване на температурата с температура 1.5C преди 2024 г., поставена от Парижкото споразумение за климата.В редовната „десетилетна прогноза\", разглеждаща прогнозираните климатични тенденции в краткосрочен план, се казва, че всяка година между 2020-2024 г. ще е с 1,06-1,62C по-гореща от историческите средни стойности.Met Office прогнозира, че „вероятно\" най-горещата регистрирана година, 2016 г., ще отстъпи първенството в тази времева рамка.„Най-новата петгодишна прогноза предполага продължаващо затопляне, в съответствие с устойчивите високи нива на парникови газове\", казва Дъг Смит, сътрудник от Met Office.„Несигурността съществува в рамките на прогнозата, но повечето региони се очаква да бъдат по-топли и прогнозите на модела предполагат засилено затопляне над сушата, особено в северните части на Европа, Азия и Северна Америка.\"Прогнозата гласи, че с изключение на голямо вулканично изригване, което би могло да блокира затоплянето от слънцето, средните петгодишни температури се очаква да бъдат между 1,15-1,46C над нивото на прединдустриалната ера..Това се сравнява със средно затопляне през 2015-2019 с 1,09C. Всички години в този период бяха сред най-горещите, регистрирани дотогава.Само през миналата година бяха регистрирани рекордни стойности в няколко страни, включително в цяла Северна Европа, по време на безпрецедентна вълна, за която учените твърдят, че е причинена най-вероятна от климатичните промени.Парижката сделка от 2015 г. задължава нациите да ограничат повишаването на температурата до „доста под\" 2C чрез рязко намаляване на емисиите на парникови газове.По-амбициозната граница от 1.5C ще изисква емисиите да падат 7,6% годишно до 2030 г., сочат от ООН. ", "date": "2020.01.31", "title": "Следващите пет години ще са доста топли"}
{"url": "http://www.cross.bg/durzhava-razmer-bulgarskata-1624140.html", "text": "/КРОСС/ Днес в Специализирания наказателен съд ще се проведе заседание по делото за „Царските конюшни\". Процесът е срещу областния управител на Софийска област Веселин Пенев и лицензирания оценител на държавните имоти Юлия Цекова.Веселин Пенев отговаря за две престъпления. Първото е за умишлена безстопанственост - за това, че като длъжностно лице, в условията на продължавано престъпления (с две деяния) не положил достатъчно грижи за ръководенето, управлението, стопанисването и запазването на повереното му имущество. А именно, за бюджетни средства на Софийска област и на Българската държава в размер на общо 118 439,20 лева, както и за държавен имот, в резултат на което са настъпили значителни вреди.Второто обвинение на Пенев е за това, че като длъжностно лице съзнателно сключил три неизгодни сделки от името и за сметка на Българската държава. Чрез транслация на притежаваната от държавата част от собствеността на \"Царските конюшни\" в полза на „Евротрансбилд\" ЕООД, а не чрез обособяване на реален дял със статут на частна държавна собственост, продал държавната част от недвижимите имоти по занижени цени - за сумата от общо 658 870 лв. без ДДС, при обща пазарна стойност към същата дата в размер на 10 989 000. От действията му са произлезли вреди за Българската държава в размер на 10 330 130 лв.Юлия Цекова е обвинена за това, че в качеството си на лицензиран оценител, дала неверни оценки и заключения за определяне пазарната стойност на три недвижими имота в центъра на София - частна държавна собственост, възложени й от областния управител на област София. От това произтекла щета за Българската държава в размер на 10 330 130 лв. ", "date": "2020.01.31", "title": "Продължава делото за „Царските конюшни”"}
{"url": "http://www.cross.bg/tyrizma-gurtziya-oblastta-1624139.html", "text": "/КРОСС/ Министрите на туризма на България и на Гърция Николина Ангелкова и Харис Теохарис днес ще подпишат Програма за съвместни действия в областта на туризма.Споразумението е за периода 2020-2022 г. и предвижда инициативи за сътрудничество и развитие на отрасъла, информират от БТА. ", "date": "2020.01.31", "title": "Подписваме с Гърция споразумение в областта на туризма "}
{"url": "http://www.cross.bg/rachev-bivshiya-hilyadi-1624141.html", "text": "/КРОСС/ Специализираният наказателен съд гледа делото срещу бившия кмет на град Септември Марин Рачев, който е обвинен в умишлена безстопанственост, като с това е нанесена щета на бюджета в размер на 226 хиляди лева. В края на декември миналата година Пловдивския апелативен съд потвърди присъдата на магистратите от Пазарджик за две години условна присъда с изпитателен срок от 4 години.И пловдивските магистрати признаха Марин Рачев за виновен за укриване на ДДС в периода 2005-2007 година за близо 119 хиляди лева. Според тях Рачев е потвърдил и невярна информация в данъчната си декларация, като по този начин е избегнал плащането на част от данъчните си задължения, става ясно от мотивите на Апелативния съд.Срещу Рачев бе повдигнато и обвинение през септември от Специализираната прокуратура за умишлена безстопанственост в размер на над 226 хиляди лева, колкото са причинените щети на община Септември.Заедно с градоначалника са обвинени и трима общински служители - бившия зам.-кмет Явор Митев, специалиста в „Инвеститорски контрол\" към отдел „Строителство\" при дирекция „Архитектура и териториално устройство\" Станой Милов и директора на Дирекция \"Транспорт и околна среда\" Ангел Бончев. ", "date": "2020.01.31", "title": "Спецсъдът гледа делото срещу бившия кмет на Септември "}
{"url": "http://www.cross.bg/bozhkov-vasil-zayavi-1624144.html", "text": "/КРОСС/ \"Не мога да си обясня какво се случи - изведнъж държавата рязко ме нападна. Нямам никакъв страх в момента, мисля, че ще се стигне до съд и там ще се решава\". Това каза по телефона за NOVA Васил Божков.Той отрече категорично, че е предлагал подкупи на членове на Комисията по хазарта. По негов адрес се водела \"злостна пропаганда\". Относно обвиненията спрямо него той коментира, че \"това са някакви твърдения, които нито са доказани\".Божков продължава да твърди, че жена му е била арестувана, но уточни, че е задържана за една нощ и после пусната. Той се оплака още и за това, че картините му са били отнети.По думите му, проблемът на България бил, че \"една клика\" се е задържала на власт 10 години.Обвиненията, че съм изнасилвач са пълни глупости. Това каза в ефира на БТВ Васил Божков по отношение на тежките обвинения от страна на съдружника му Цветомир Найденов в \"Тази сутрин\" по-рано. Подобно нещо не заслужава да бъде коментирано. За първи път чувам, че три момичета са подали жалби срещу мен. Създават се измислени ситуации, каза Божков.По отношение на другото отправено обвинение от страна на Найденов за негова намеса в опита за убийство на Манол Велев, Божков заяви, че това също са пълни глупости. Какво друго остава - сигурно ще ме свържат и с опита за убийство на папата, заяви Васил Божков.Отрече и да е заплашвал Цветомир Найденов и семейството му с убийство. На въпрос дали се е опитвал да корумпира членове или председател на Комисията по хазарта, Божков отново отрече. По данните на прокуратурата той е предлагал подкуп от 10 000 лв. всеки ден. Значи това ми е било основната работа. Мислите ли, че това е сериозно, попита Васил Божков.Бизнесменът заяви, че няма спомен да е виждал Явор Колев и няма общо с каквито и да било хакерски атаки. Каза и че „може би е виждал, но не познава\" задържания бивш председател на Комисията по захарта Огнемир Митев, нито пък е обсъждал с него теми, свързани с хазарта.Очаква се предмети от колекцията на Васил Божков да бъдат преместени от офисите му в НИМ. Самият той не вижда връзка между обвиненията срещу него и отнемането на тези предмети. Преди време ми предложиха 600 милиона евро за част от колекцията ми, каза Божков.Бизнесменът бе категоричен, че не дължи нищо на държавата, защото \"няма нито една стотинка неплатен данък\".По отношение на думите на главния прокурор Иван Гешев, че е готов да му осигури психологическа помощ, ако се страхува да се върне в България, Божков заяви, че го е страх от тази помощ. Нали знаете в какво се изразява - осем месеца в ареста, след това ново обвинение и още осем месеца. 16 месеца психологическа помощ в ареста мисля, че не е много здравословно, каза бизнесменът.  ", "date": "2020.01.31", "title": "Божков: Изведнъж държавата рязко ме нападна, по мой адрес се води злостна пропаганда"}
{"url": "http://www.cross.bg/naiidenov-bozhkov-prokyratyrata-1624146.html", "text": "/КРОСС/ Аз и брат ми бяхме заплашени с ликвидиране лично от Васил Божков. Това се случи на 12 юни в неговия офис. И той, и ние имаме запис. Това каза в ефира на „Здравей, България\" Цветомир Найденов, бивш съдружник на бизнесмена и човекът подал сигнал срещу него в прокуратурата. Към държавното обвинение той се обърнал в началото на декември миналата година, защото около два месеца преди това получил доказателство за извършени от Божков нарушения. Да подадеш такъв сигнал е нещо супер опасно. В момента сам съм си осигурил охраната, каза още Найденов.След като сезирал прокуратурата, той отишъл в редакцията на bTV, за да съобщи за това, разказа Найденов. По-късно екипи на вестниците „Дневник\" и „Капитал\" му взели интервюта. В крайна сметка нищо от казаното от Найденов пред медиите не видяло бял свят, твърди той. Някаква невидима сила ги спира да кажат нещо. Според мен това е свързано с рекламните договори - медиите не искат да го загубят, коментира Найденов. И добави, че Божков се е обаждал на баща му и заявил, че ще спре „медийните помии\" срещу себе си.Не познавам нито прокурори, нито нищо. Искам да ги поздравя за куража. Отидох до деловодството в прокуратурата и там си подадох сигналите. Не съм провеждал предварителни разговори с никого, обясни още бизнесменът. И допълни, че е бил повикан за разпит преди 10 дни - повече от месец, след като е подал сигнала.В Търговския регистър оборотите на фирмите на Васил Божков са старателно замазани от 2010 година насам. Това е публична информация, всеки може да го прочете. Аз съм установил факта, че четирите фирми на Божков от 2015 година нямат нито един четим отчет. Какво крие? Защо си крие оборотите и колко данъци е платил, пита Найденов.  ", "date": "2020.01.31", "title": "Цветомир Найденов, бивш съдружник на Васил Божков: Аз подадох сигнала в прокуратурата"}
{"url": "http://www.cross.bg/chorbanov-koronavirysa-dokolko-1624145.html", "text": "/КРОСС/ Има теоретичен повод за безпокойство около коронавируса, практическият ще зависи от много фактори. Това каза в Сутрешния блок на БНТ доц. д-р Андрей Чорбанов от лабораторията по експериментална имунология към БАН. Това е единственото място в България, където се правят разработки на ваксини.Първият фактор е доколко могат да се ограничат пътуванията и контактите с хора от засегнатите райони. Вторият е доколко здравната система в Европа ще бъде по-ефективна, коментира още Чорбанов. Това, че се разпространява бързо, е естествено. Той е \"агресивен\" тип вирус. Смъртността му спрямо броя заразени е доста по-малка от вируса, който се разпространяваше през 2003 година, каза още д-р Чорбанов. По думите му натискът върху правителствата за адекватни мерки е много сериозен - едната насока е за ограничение на разпространението на коронавируса, а също и разработването на ваксина. Продукт ще бъде направен, друг е въпросът колко ще е ефективен, допълни д-р Чорбанов. ", "date": "2020.01.31", "title": "Възможно ли е да бъде създадена ваксина срещу коронавируса"}
{"url": "http://www.cross.bg/glasyvane-grazhdanski-bulgariya-1624147.html", "text": "/КРОСС/ Най-младата българска партия МИР организира граждански протест с искане управляващите да спазват законите в страната и незабавно да предприемат действия за провеждането още на следващите парламентарни избори чрез машинно гласуване.От ПП МИР припомнят, че Народното събрание е приело в Глава 14, Раздел III на Изборния кодекс изборите в България да се провеждат машинно, но все още управляващите не са привели в действие разписаното в Закона.За да кажат, че Законите в България важат и трябва да се спазват от всички Политическа партия МИР организира граждански протест в събота (1 февруари) от 11:00 ч. пред сградата на Министерски съвет (пл. Независимост).\"Ако управляващите не започнат незабавни действия чрез които да гарантират на българските граждани, че следващите избори ще се проведат чрез машинно гласуване ще поставим постоянен палатков лагер под прозорците на министър-председателя и ще стоим там, докато правителството не започне да изпълнява законите в страната и не въведе машинното гласуване\", каза председателя на ПП МИР Симеон Славчев. Той е категоричен, че само чрез машинното гласуване ще може да се гарантира вота на българските граждани и провеждането на честни избори в страната.\"Машинното гласуване е закъснялата модернизация на изборния процес в България и умишленото му отлагане от страна на управляващите е отлагане на истинската демокрация в страната ни\", каза още председателят на ПП МИР Симеон Славчев.От ПП МИР са категорични, че машинното гласуване е първата, но най-решителна стъпка към спирането на фалшифицирането на изборите в България и подмяната на вота на българските граждани.Именно за това МИР-яните призовават всички български граждани, всички партии, граждански и неправителствени организации, както и всички български медии, които са ЗА провеждането на честни и свободни избори в България, да се присъединят към справедливия граждански протест в събота пред Министерски съвет. ", "date": "2020.01.31", "title": "ПП МИР организира граждански протест за незабавното въвеждане на машинното гласуване"}
{"url": "http://www.cross.bg/posetitelite-bliznacheta-bashta-1624143.html", "text": "/КРОСС/ Днес посетителите в Берлинския зоопарк за пръв път имаха възможност да видят родилите се там панди близначета, предаде ДПА. Броят на посетителите все пак бе по-малък от очакваното.Охраната в зоопарка бе бдителна, за да е сигурна, че посетителите ще се държат прилично, докато се радват на присъствието на двете пандички Пит и Пол, и за да се предотврати възможността животинките да се стресират от светкавици на фотоапарати или потропвания на вратата на ограждението им.Официалните имена на двете пандички са Мън Сян и Мън Юан. Това са първите родени в Германия панди.Майка им Мън Мън и баща им Цзяо Цин пристигнаха в Берлин от Китай през 2017 г.Вчера пандите близначета бяха показани пред представители на медиите преди днешния си дебют пред публика, след като се появиха на бял свят на 31 август миналата година.Днешният дъжд вероятно накара много хора, които възнамеряваха да посетят зоопарка, да останат по домовете си. Пандичките се подслониха във вътрешната част на ограждението заедно с майка си, докато баща им живее отделно. ", "date": "2020.01.31", "title": "Пандите близначета в Берлинския зоопарк направиха дебюта си пред публика "}
{"url": "http://www.cross.bg/krazhbata-dzhokondata-perydzha-1624126.html", "text": "/КРОСС/  Световноизвестната холивудска прима Джоди Фостър ще режисира лента за кражбата на шедьовъра на Леонардо да Винчи, Джокондата, от Лувъра през 1911 година, съобщава сайтът Контактмюзик.Филмът ще бъде екранизация по книгата Сиймор Райт \"Денят, в който откраднаха Мона Лиза\". Тя проследява историята около кражбата, осъществена от Винченцо Перуджа, който е бил служител в световноизвестния парижки музей.Продуцентът Джефри Сорос потвърди новината за предстоящата продукция на кинофестивала \"Сънданс\".По неговите думи филмът ще бъде направен по модела на \"Аферата Томас Краун\" и ще носи забавен елемент. В сценария ще се преплетени фантазия и реалност.Всъщност Перуджа е италиански патриот, който искал да върне Джокондата в родината й.Той задържал шедьовъра в продължение на две години в дома си, преди да се опита да го продаде на арт дилър във Флоренция. Тогава е заловен. Мона Лиза се завръща в Лувъра през 1914 година, а Перуджа лежи 6 месеца в затвора за кражбата. Сценарият на лентата ще бъде дело на Бил Уилър. ", "date": "2020.01.31", "title": "Джоди Фостър ще режисира филм за кражбата на Джокондата"}
{"url": "http://www.cross.bg/kyltyrata-glava-orden-1624134.html", "text": "/КРОСС/ Президентът Румен Радев ще удостои с държавни отличия дейци на културата, изкуството и науката днес, 31 януари, от 14:00 часа на \"Дондуков\" 2, съобщиха от прессекретариата на държавния глава.На церемония в Гербовата зала с орден \"Стара планина\" първа степен ще бъде удостоен Кирил Маричков за изключително големите му заслуги в областта на културата и изкуството.Държавният глава ще награди с орден \"Св. св. Кирил и Методий\" огърлие проф. д-р Венко Александров, проф. Христо Баларев и Симеон Спиридонов. ", "date": "2020.01.31", "title": "Президентът ще удостои с държавни отличия дейци на културата и науката "}
{"url": "http://www.cross.bg/tyrtziya-ministur-chavyshogly-1624136.html", "text": "/КРОСС/ Турският министър на външните работи Мевлют Чавушоглу днес е на посещение у нас. Чавушоглу ще се срещне с външният министър Екатерина Захариева и с президента Румен Радев. Това е първо официално посещение на министър на външните работи на Турция у нас от 2014 г. насам.Пълният спектър на двустранните отношения, сигурността и борбата с нелегалната миграция, сътрудничеството в НАТО и отношенията между Турция и Европейския съюз ще обсъждат Захариева и Чавушоглу, съобщават от Министерството на външните работи.За визитата на турския външен министър се разбра първо по време на срещата му с премиера Бойко Борисов в рамките на Световния икономически форум в Давос. В разговорите с българския премиер тогава Чавушоглу акцентира върху ситуацията в Либия и опитите на Анкара и Москва да постигнат примирие между двете враждуващи страни.В последните дни между Турция и Франция има остра реторика и взаимни обвинения в нарушаване на оръжейното ембарго за Либия.За Турция е важна и новата методология в процеса за присъединяване към Европейския съюз, предложена по инициатива на Франция. Дни преди визитата турският външен министър изпрати писмо до редица европейски представители с искане Европейския съюз да преразгледа политиката си за разширяване.Турция води преговори за членство от 2005 година, а евроинтеграцията остана на заден план в турската политика. Приоритет за Анкара е получаването на безвизов режим за турски граждани в Европа - това и едно от условията на ключовото споразумение за миграция между Евросъюза и Турция.Стабилността и сигурността по българо-турската граница по традиция са приоритет при разговорите на високи ниво с турски представители. Тази седмица Турция отново насочи вниманието към опасения от нова бежанска вълна заради атаките на сирийската армия в провинция Идлиб в Сирия. ", "date": "2020.01.31", "title": "Турският външен министър Мевлют Чавушоглу е на посещение у нас "}
{"url": "http://www.cross.bg/tryd-monitor-telegraf-1624127.html", "text": "/КРОСС/ в. 24 часа – Чавушоглу отговаря на Тръмп през „24 часа\"в. Труд –  Съкровищата на Божков прибрани от МВРв. Телеграф – Брекзит удря памперсите и лютеницатав. Монитор – Брекзит удари вноса на британски стоки у насв. 24 часа – Митко със СМС-а -най-важният след Радев и жена му, опитал неуспешно да привиква Гешевв. 24 часа – Прокуратурата: По 10 000 лв. на ден да спират лицензи на конкуренти, милионери от лотариите не съществуватв. Труд – Премиерът Бойко Борисов: Ще смажем виновниците за италианския боклукв. Труд – Фиксираха преговорите за курса на левав. Телеграф – Прокуратурата разкри: Големите печалби от лотарията са фалшивив. Телеграф – Пристигнаха тестовете за коронавирусав. Монитор – 41 общини чакат държавно финансирано на социални услугив. Монитор – Перник дърпа София напред, Кърджали все по-привлекателенв. Сега – Все повече са хората, бесни на Борисов и ГЕРБв. 24 часа – Менда Стоянова, председател на комисията по бюджет и финанси:За да няма спекулации, дадохме мандат за еврото: курсът лев - евро само днешниятв. Труд – Любомир Кючуков, директор на Института за икономика и международни отношения, пред \"Труд\": Парадокс: Брекзит е факт, но тепърва ще се договаря какво означавав. Телеграф – Асен Александров, директор на 51 СУ \"Елисавета Багряна\": Само три оценки на малките матурив. Монитор – Ваня Кастрева, началник на Регионално управление на образованието - София-град: Изпитът в седми клас показва умения за аргументация, а не зубренев. Сега –Бунтовете за вода са последната форма на съпротивав. Сега – Какво още трябва да стане, за да подаде Горанов оставка?в. Сега – 5 неудобни въпроса по скандала между Иван Гешев и Румен Радевв. 24 часа – Ехото от Брекзит:74% от хората в 15 страни искат да са част от Евросъюза в. Труд – Фалшифицирането на историята и медийният комфортв. Телеграф – Гарантираме запазването на курса лев-евров. Монитор – Сбогом и благодаря за рибата*", "date": "2020.01.31", "title": "Преглед на вестниците"}
{"url": "http://www.cross.bg/vrancha-rymuniya-magnityd-1624135.html", "text": "/КРОСС/ Земетресение с магнитуд 5,2 по скалата на Рихтер е станало в източна Румъния, в района на Вранча, съобщи Румънския национален институт за изследвания на развитието на физиката на Земята. Според Европейския сеизмологичен център трусът е с магнитуд 5,1 по Рихтер.Трусовете са регистрирани в 3.26 минути местно време в областта Вранча. Епицентърът на земетресението е на дълбочина 140 километра.Няма информация за жертви и материални щети.Земетресението е било усетено в цяла Румъния, Молдова, Украйна и в някои части на Североизточна България - Русе, Шумен, Велико Търново, съобщи NOVA.Окръг Вранча се намира между Централните и Южни Карпати и е най-опасната сеизмична зона в Румъния. През 1977 г. земетресение с магнитуд 7,5 разлюля в Букурещ, при което загинаха 1,5 хиляди души. ", "date": "2020.01.31", "title": "Силно земетресение разлюля Вранча, усетено е и у нас"}
{"url": "http://www.cross.bg/ministur-petkova-temenyzhka-1624137.html", "text": "/КРОСС/ Депутатите ще изслушат енергийния министър Теменужка Петкова за бъдещето на въглищните топлоелектрически централи у нас.Изслушването на Теменужка Петкова е по искане на БСП. Социалистите предлагат НС да излезе с решение, с което задължава Министерския съвет чрез министъра на енергетиката в срок до 29 февруари да предприеме необходимите мерки за нормално функциониране на ТЕЦ „Марица Изток 2\", както и финансовото оздравяване на дружеството. Целта на това е да се гарантира енергийната сигурност на страната.Левицата настоява в дългосрочен план да се гарантира и производствения капацитет на въглищните топлоелектрически централи в България, а министърът нас енергетиката периодично да се отчита пред депутатите за предприетите мерки и постигнатите резултати.На депутатски въпроси относно боклука в Плевен ще отговарят вътрешният министър Младен Маринов и ексминистърът Емил Димитров.В редовния парламентарен контрол на депутатски въпроси ще отговарят още вицепремиерът Марияна Николова и министрите Младен Маринов, Красимир Вълчев, Кирил Ананиев и Петя Аврамова.Народното събрание ще разисква на първо четене и промени в Закона за регионалното развитие. ", "date": "2020.01.31", "title": "Изслушват министър Теменужка Петкова за въглищните ТЕЦ "}
{"url": "http://www.cross.bg/sluntzeto-pole-povurhnostta-1624128.html", "text": "/КРОСС/\tАмериканският телескоп Ди Кей Ай Ес Ти на Хавай получи най-подробните и ясни снимки на повърхността на Слънцето, съобщи ТАСС.Най-детайлните изображения досега ще помогнат на астрономите да дешифрират данните, които сондата Паркър събира, се посочва в съобщение на пресслужбата на Националния научен фонд на САЩ.Телескопът е разположен на хавайския о. Мауи. Снимките показват повърхността на Слънцето като мрежеста структура. \"Магнитното поле на Слънцето си остава основна пречка за нас. За да разгадаем всички негови основни тайни, трябва не само да огледаме и най-дребните му детайли от разстояние от 150 млн. км, но и с голяма точност да измерим силата и посоката на магнитното поле както на повърхността, така в атмосферата на звездата\", каза ръководителят на проекта Ди Кей Ай Ес Ти Томас Римел.Слънцето е топка кипяща плазма, чиито връхни слоеве постоянно се смесват. Това в съчетание с високата електропроводимост на материята му създават силно магнитно поле. Линиите на това поле често излизат извън пределите на по-плътните слоеве на Слънцето и се взривяват, което води до появата на петна, бури и мощни коронарни изригвания, потенциално способни да унищожат цивилизацията и живота на Земята.Учените все още не могат да обяснят как точно възникват тези катаклизми, както и защо атмосферата на Слънцето е няколко хиляди пъти по-гореща от неговата повърхност. Не е ясно и как се поражда слънчевият вятър - мощният поток горещ газ, който постоянно се излъчва от Слънцето. ", "date": "2020.01.31", "title": "Американски астрономи получиха най-ясните снимки на слънчевата повърхност "}
{"url": "http://www.cross.bg/kitaii-fevryari-brakove-1624138.html", "text": " /КРОСС/ Китайските власти препоръчаха на всички  да се откажат от плановете за  провеждане на сватбена церемония на 2  февруари, предаде БГНЕС, цитирайки съобщение на  Министерството на  гражданската администрация на КНР. Причината е разпространението на  коронавируса в страната.Много влюбени в Китай се  надяваха да регистрират брака си  точна на 2.02.2020 г., защото  комбинацията от тези числа, които на китайски  език са в съответствие с  израза „обичам те, обичам те“, се случва веднъж на  хиляда години.Въпреки  факта, че денят е почивен в много региони на  страната разрешиха „в  името на любовта“ да приемат заявления за регистрация на  брак на 2  февруари.в Хубей и Пекин.\"Органите  за регистрация на бракове в целия Китай  трябва редовно да  дезинфекцират помещенията и да проверяват температурите на  служителите.  Всички органи, които преди това са обявили, че ще регистрират  бракове  на 2 февруари, трябва да анулират церемониите и да уведомят   обществеността\", се казва в изявлението.В редовни работни дни отделът препоръчва да се избягват  многолюдни церемонии, както и да се отменят сватбените банкети.Заради  смъртоносният вирус и бързото му разпространение  Световната здравна  организация обяви извънредна заплаха за общественото здраве  в глобален  мащаб.Пекин е уверен, че ще се справи с коронавируса, заяви външното  министерство на Китай. ", "date": "2020.01.31", "title": "Китай отменя огромен брой сватби на 2.02.2020 заради епидемията "}
{"url": "http://www.cross.bg/maneken-momchentze-simvol-1624129.html", "text": "/КРОСС/\tПикаещото момченце, или Манекен Пис, беше облечено днес като Джон Бул, измислен персонаж - символ на Великобритания. Това се случва за втори път в историята. За пръв път Манекен Пис влезе в дрехите на Джон Бул на 24 април 1972 г., когато Великобритания се присъедини към Европейската общност.Сега, 48 години по-късно, Брюксел и нейният символ отдават почит на напускащия Съюза остров. Брекзит трябва да стане факт на 31 януари 2019 г. след почти три години на сложни преговори и съмнения относно целесъобразността му.Манекен Пис е най-известният символ на белгийската столица. Миниатюрната фигурка се намира недалеч от площад Гран Плас. Днешния си вид статуята придобива през 1619 г. Тя многократно е крадена, включително по време на Наполеоновите войни /1803-1815 г./.През последните години Манекен Пис често сменя своите костюми. Това се прави, за да се почетат важни дати и събития. В центъра на Брюксел пикаещото момченце има свой собствен музей, в който са изложени негови \"костюми\" по всякакви поводи. На видно място е разположено и момченцето в българска носия. ", "date": "2020.01.31", "title": "Пикаещото момченце се премени като Джон Бул в чест на Брекзит"}
{"url": "http://www.cross.bg/gradysa-mesta-temperatyri-1624142.html", "text": "/КРОСС/ Вятърът от запад-северозапад ще отслабне, на места и стихне. Минималните температури ще бъдат между минус 4 и 1 градуса, по морския бряг малко по-високи, в София около минус 3 градуса.През деня облачността, първоначално висока и средна, ще се увеличи и към края на деня и през нощта срещу събота само на отделни места в Източна България ще превали слаб дъжд. Ще духа до умерен запад-югозападен вятър. Максималните температури ще бъдат между 9 и 14 градуса, в София около 10 градуса.Над Черноморието облачността ще се увеличи, но чак през нощта срещу събота е възможно да превали слаб дъжд. Ще духа умерен югозападен вятър. Максималните температури на въздуха ще бъдат между 9 и 12 градуса. Температурата на морската вода е 8 градуса. Вълнението на морето ще бъде 2-3 бала. В планините ще духа силен, по-късно през деня и бурен северозападен вятър. Облачността постепенно ще се увеличи, но само на отделни места по високите части ще превали слаб сняг. Максималната температура на 1200 метра ще бъде 6 градуса, на 2000 метра около 0 градуса.Атмосферното налягане ще се понижава и до вечерта отново ще стане по-ниско от средното за месеца. ", "date": "2020.01.31", "title": "Последният ден от работната седмица - облачен и с леки превалявания "}
{"url": "http://www.cross.bg/rysnatzite-velika-durzhava-1624130.html", "text": "/КРОСС/  Над 70% от руснаците продължават да смятат, че живеят във велика държава, и този показател остава трета година в тази зона - най-високата за последните 20 години, откакто социолози от \"Левада център\" задават този въпрос.Национално представителното проучване от 12 - 18 декември 2019 г. показва, че 71% от участниците отговарят положително на въпроса \"Смятате ли, че днес Русия е велика държава?\". Предоставено им е да посочат само един избор от \"Определено да\", \"По-скоро да\", \"По-скоро не\", \"Определено не\" и \"Трудно ми е да отговоря\".Отговорилите с категорично \"Да\" малко са намалели от 35% през през 2018 г. на 32% сега, а следващият избор \"По-скоро да\" е предпочетен от 39% (срещу 40%) година по-рано.Лекото понижаване с 4 процентни пункта на положителните отговори е незначително, рано е да се говори за някаква низходяща тенденция и вероятно по-скоро отразява някои трудности, които Москва имаше с Украйна и Беларус по време на допитването, коментира политологът Александър Пожалов пред РБК. \"Ако през 2020 г. в американските избори отново разиграят картата за руската намеса, то представите на руснаците, че държавата им е велика, отново ще се засилят.\"Пожалов обяснява още, че повечето анкетирани не представят собствени оценки на случващото се в страната, а възпроизвеждат информационния образ за възприемането на Русия по света от лидерите и елитите на другите държави. \"В тази интерпретация и международните санкции се възприемат като признание за новата роля на Русия като бореща се със Запада. От тази гледна точка са напълно обясними рекордно високите показатели от последните 3 години.\"Въпросът се задава от \"Левада център\" от 1999 г. насам през обикновено ноември или декември. Най-ниският показател е бил през 2005 г. (31% \"за\" велика държава, от които само 7 пункта са били категорично убедените) и до 2014 г. винаги е оставал под 50%. След анексирането на Крим и войната в Украйна следва скок на национално самочувствие - 65% казват \"Определено да\" и \"По-скоро да\".В допитването от декември е включен и въпрос как руснаците си представят отношенията с Беларус. Почти една четвърт отговарят, че трябва да има обща държава с беларусите - 13 са за по-тесен съюз с единно ръководство, а други 10% се обявяват за сливането на страната с Русия. Най-голямата група обаче (44%) е са засилено икономическо сътрудничество, а 29% - за запазване на отношенията в сегашния им формат.Пожалов смята, че това отразява осъзнаването от руснаците на цената, която плащат от въвличането в продължителен конфликт в Украйна и нежеланието им да правят жертви в развитието на собствената си страна, за да платят поддържане икономиката на съсед и евентуалното му поглъщане.Няма и много сигнали напоследък, че президентът Александър Лукашенко се движи в такава посока. Напротив, в очите на руснаците той брани интересите на страната си. След поредните неуспешни преговори за цените за доставки и пренос на руски петрол през Беларус днес страната обяви, че повишава тарифите на транзит с около 6%.  ", "date": "2020.01.31", "title": "70% от руснаците смятат, че живеят във велика държава"}
{"url": "http://www.cross.bg/temi-i-gosti-v-sytreshnite-blokove-na-televiziite-1624121.html", "text": "/КРОСС/ Политика и обвинения - анализ след трусовете на Румяна Коларова и Валерия Велева Срещу коронавируса - има ли граници за науката в борбата със заразата? Време за Брекзит - на живо от Лондон: съдбата на великобританците и пътят пред Европа Жега през февруари - защо се очакват 20 градуса посред зима? Злоупотреба с дарения за животоспасяващо лечение. Как банкова служителка ощети онкоболно дете?Абсурд с тонове боклуци. Защо сметосъбиращата фирма на Ихтиман изсипа планини от отпадъци насред полето?Чували с гипс в реката. Кой замърсява Тунджа при Ямбол?След разкритията за лечение само на хартия: кой проверява пловдивската психиатрия? ", "date": "2020.01.31", "title": "Теми и гости в сутрешните блокове на телевизиите"}
{"url": "http://www.cross.bg/purvi-suyuz-apolo-1623982.html", "text": "/КРОСС/ 1862 г. - Американският астроном Алван Кларк първи наблюдава бледо бяло джудже компаньон на най-ярката звезда на небосклона - Сириус.1878 г. - По време на Руско-турска война (1877-1878) е сключено примирие, което дава началото на прекратяването на войната.1879 г. - Във Франция 14 юли е обявен за национален празник.1899 г. - Съставено е осемнадесетото правителство на България, начело с Димитър Греков.1906 г. - Земетресение с магнитуд 8,8 по скалата на Рихтер разтърсва крайбрежието на Еквадор.1915 г. - Първата световна война: Германската армия за първи път използва отровен газ, при военни действия срещу руснаците.1946 г. - Социалистическа федеративна република Югославия приема нова конституция, чрез която, по подобие на Съветския съюз, се установяват шест съставни републики: Босна и Херцеговина, Хърватия, Република Македония, Черна гора, Сърбия и Словения.1950 г. - Президентът на САЩ Хари Труман обявява програма за създаване на водородната бомба.1958 г. - САЩ пускат своя първи изкуствен спътник Експлорер 1.1968 г. - Науру обявява независимост от Австралия.1971 г. - Програма Аполо: Аполо 14 потегля към Луната.1990 г. - Първият McDonald's в Съветския съюз отваря в Москва.2001 г. - В Холандия, шотландски съд осъжда един либиец и оправдава друг във връзка с Атентата над Локърби през 1988.2006 г. - Открити са телата на двете сестри Белнейски в местността „Грамадата\", между Пещера и Брацигово, с множество наранявания.2007 г. - Стартира изграждането на магистрала Люлин в България. ", "date": "2020.01.31", "title": "31 януари в историята"}
{"url": "http://www.cross.bg/chasa-provede-sofiyaot-1624123.html", "text": "/КРОСС/  ***София.От 14.00 часа на „Дондуков\" 2 президентът Румен Радев ще удостои с държавни отличия дейци на културата, изкуството и науката.***София.От 15.30 часа на „Дондуков\" 2 президентът Румен Радев ще се срещне с министъра на външните работи на Република Турция Мевлют Чавушоглу.***София.От 11.00 часа в зала „Средец\" на София Хотел Балкан ще се проведе публичен дебат на тема „Хоризонт Европа: Науката отговаря на глобалните предизвикателства\" с комисаря за иновации, научни изследвания, култура, образование и младеж Мария Габриел.***София.От 11.45 часа в Министерството на външните работи ще се проведе съвместна пресконференция след среща на четири очи на вицепремиера и министър на външните работи Екатерина Захариева и външния министър на Република Турция Мевлют Чавушоглу, които ще обсъдят пълния спектър от двустранните отношения.***София.От 11.45 часа в зала „Рила\" на София хотел Балкан министърът на туризма Николина Ангелкова и министърът на туризма на Република Гърция Хари Теохарис ще подпишат Програма за съвместни действия в областта на туризма.***София.От 10.30 часа в КЕВР ще се проведе пресконференция по проект за подобряване на аналитичния и техническия капацитет на регулатора по Оперативна програма „Добро управление\", съфинансирана от ЕС чрез Европейския социален фонд.***София.От 10.30 часа в зала Б на Българската търговско-промишлена палата на ул. „Искър\" 9 ще се проведе пресконференция по повод проекта „Устойчива заетост и превенция на текучеството на работната сила\" по Оперативна програма „Развитие на човешките ресурси\".***София.От 10.30 часа в сградата „Джон Атанасов\" на София Тех Парк ще се проведе пресконференция, посветена на изследването „May measurement month\", което се провежда в 90 държави.***От 13.30 часа в „Къщата на София\" на ул. „Миджур\" 12 ще се проведе дискусия на тема „Семейството в демократичното общество: Могат ли правата на детето да са в разрез с правата на неговото семейство?\".***София.От 18.00 часа в Националния политехнически музей ще се проведе Архитектурна вечер.***София.От 18.30 часа в театър „Азарян\" ще бъде представен спектакълът „Цикадите\".***София.От 19.00 часа в ДНК-пространство за съвременен танц и пърформанс ще бъде представен спектакълът „Ада Лавлейс\" на Анна Данкова.***София.От 19.00 часа в кино „Люмиер Лидл\" ще се състои прожекция на филма „Блус Брадърс\" в рамките нна фестивала „Ах, този мюзикъл\".***София.От 20.00 часа в зала 1 на НДК ще се състои концерт на Оркестъра на китаристите на Барселона (Barcelona Guitar Orchestra).***София.От 22.00 часа в Централно фоайе на НДК ще се проведе музикалното събитие SOLAR 2020.***Асеновград.От 11.30 часа от паметника на Аристи Чорбаджака ще тръгне празнично шествие на винопроизводителите до църквата „Света Богородица Благовещение\" - Рибната. От 12.00 часа пред църквата ще се проведе ритуалът „Вино от чешма\".***Асеновград.От 12.30 часа на пл. „Акад. Николай Хайтов\" ще се състои Празник на виното с участието на оркестър „Орфей\", дегустация на станимашки вина и на специалитети от асеновградски производители. От 13.30 часа на площада ще бъдат наградени победителите в XXVIII конкурс „Най-добро домашно вино - реколта 2019 г.\" и в VIII кулинарен конкурс „Най-вкусните станимашки сармички\".***Асеновград.От 18.00 часа в ресторант „Асеновец\" ще се състои вечер на чаша вино с победителите от XXVIII конкурс „Най-добро домашно вино - реколта 2019 г.\" със специалното участие на Нели Петкова.***Банкя.От 11.00 часа на ул. „Иван Вазов\" 2Б кметът на София Йорданка Фандъкова ще провери възстановяването на сградата на минералната баня в Банкя.***Благоевград.От 9.30 часа в зала „22-ри септември\" ще се проведе редовно заседание на Общинския съвет.***Благоевград.От 14.00 часа в Административния съд ще се проведе заседание по делото по оспорване Решение на Общинска избирателна комисия - Петрич, с което прекратява предсрочно пълномощията на Величка Спасова като кмет на кметство село Коларово и обезсилва издаденото ѝ удостоверение за избрана за кмет на кметството.***Бургас.От 10.00 часа в Областната администрация ще се проведе заседание на Областния оперативен щаб за борба с грип и остри респираторни заболявания.***Бургас.От 11.00 часа в парк „Славейков\" ще бъдат отбелязани 75 години от екзекуцията от т.н. „народен съд\" през 1945 г. в Бургас.***Варна.От 9.30 часа в Концертната зала на Младежкия дом ще започне моноспектакъл „Мартин, Данчо и майка им\". От 10.30 часа ще се проведе научно-практически семинар на тема „Родителите и ОДК - между взаимните очаквания и споделената отговорност.\"***Варна.От 10.30 часа в Концертната зала на Младежкия дом ще се проведе научно-практически семинар на тема: „Родителите и ОДК - между взаимните очаквания и споделената отговорност.\"***Варна.От 14.00 часа в Стаята на общинския съветник в Общината ще се проведе заседание на ПК „Транспорт\".***Варна.От 18.00 часа в Юнашкия салон ще се проведе годишната церемония по връчване на наградите Ветроходец за 2019 г.***Враца.От 18.00 часа в куклената зала на ДКТ ще бъде представена постановката „Макс катеричката\" от Карл-Хайнрих Лаудаж.***Габрово.От 17.00 часа в Музея на хумора и сатирата ще се проведе презентация на тема „Сериозни игри\" (serious games), с която ще започнат събитията от най-големия хакатон за разработка на игри в света - GlobalGameJam.***Добрич.От 14.00 часа в Народно читалище „Йордан Йовков - 1870 г.\" ще се проведе презентация на тема „27 януари - Освобождението на Добрич от османско владичество\".***Добрич.От 17.00 часа в Музея в градски парк „Свети Георги\" ще бъде открита фотоизложбата „Лицата на Сурва\" от Международния фестивал на маскарадните игри в град Перник.***Добрич.От 18.00 часа във фоайето на Младежки център - Добрич ще се проведе Вечер на настолните игри - „Да общуваме реално, а не виртуално\".***Златоград.От 11.30 часа пред паметната плоча на генерал Черевин тържествено ще бъдат поднесени венци и цветя по повод 142 години от първото Освобождение на град Златоград.***Пловдив.От 09.15 часа в зала 2 на Районния съд ще се проведе заседание по делото срещу трима души, обвинени в причиняване на имотни вреди в особено големи размери.***Пловдив.От 10.00 часа в зала 10 на Окръжния съд ще се гледа делото срещу петима души, обвинени за кражба (двама от тях) и за подкуп и злоупотреба със служебно положение (четирима от подсъдимите).***Пловдив.От 11.00 часа на пл. „Стефан Стамболов\" ще се проведе тържествено честване на 166 години от рождението на Стефан Стамболов.***Стара Загора.От 19.00 часа в Оперния театър ще се състои концертът „STING THE OPERA\". ", "date": "2020.01.31", "title": "Предстоящи събития на 31 януари"}
{"url": "http://www.cross.bg/rozhdenitzite-na-yanyari-1624122.html", "text": "/КРОСС/  Ивайло Габровски, бивш състезател по колоезденеИвана, фолк певицаКрасимир Минчев, извънреден и пълномощен посланик на Република България в УкрайнаПламен Таушанов, адвокат, един от учредителите и председател на Българската асоциация за закрила на пациентитеПетър Маринков, писател и драматургПетър Попангелов, най-добрият български скиор, 26 пъти шампион на България  ", "date": "2020.01.31", "title": "Рождениците на 31 януари"}
{"url": "http://www.cross.bg/koreiiski-vona-shtatski-1624154.html", "text": "/КРОСС/ LG Electronics Inc. (LG) днес обяви поредната рекордна година за продажби с приходи от 62,3 трилиона корейски вона (53,0 милиарда щатски долара) през 2019 г., отразявайки силното търсене на първокласни домакински уреди като LG SIGNATURE. Въпреки че е с 10 процента по-ниска от 2018г., целогодишната оперативна печалба през 2019г. отново беше висока и възлезе на 2,44 трилиона корейски вона (2,07 милиарда щатски долара). Това се дължи на увеличените инвестиции в маркетинга и бъдещите технологии.Приходите за четвъртото тримесечие на 2019 г. в размер на 16,06 трилиона корейски вона (13,65 милиарда щатски долара) са с 1,8 % по-високи в сравнение със същия период на 2018 г. и 2,3 процента по-високи от предходното тримесечие, докато тримесечните оперативни приходи в размер на 101,8 милиарда корейски вона (86,5 милиона щатски долара) са с 34,5 % по-високи от последното тримесечие на 2018 година.имаше силна година и отчете рекордни приходи за целия период в размер на 21,52 трилиона корейски вона (18,29 милиарда щатски долара), с 11% ръст спрямо предходната година и оперативна печалба от 2 трилиона корейски вона (USD) 1,7 милиарда), най-високият в историята на компанията. Тримесечните продажби в размер на 4,62 трилиона корейски вона (3,92 милиарда щатски долара) - най-високото четвърто тримесечие за LG до сега - бяха с близо 7 % над същия период на предходната година, поради търсенето в Северна Америка и Европа, докато оперативните приходи от 122,2 милиарда корейски вона (103,86 милион) се увеличи с 8,5 % от същия период на 2018 г.отчете целогодишни приходи от 16,15 трилиона корейски вона (13,73 милиарда щатски долара), сравнително непроменени спрямо 2018 г., докато оперативните приходи от 980 милиарда корейски вона (833 милиона щатски долара) намаляват спрямо предходната година. Продажбите на четвъртото тримесечие на 2019 г. в размер на 4,59 трилиона корейски вона (3,90 милиарда щатски долара) останаха непроменени спрямо същия период на 2018 г. и с 18,7 процента по-високи от предходното тримесечие, което доведе до оперативен доход от 110 милиарда корейски вона (93,5 милиона щатски долара), дължащ се до голяма степен на увеличени маркетингови разходи.отчете приходи от 5,97 трилиона корейски вона (5,07 милиарда щатски долара) за 2019 г. Продажбите на четвъртото тримесечие са в размер на 1,32 трилиона корейски вона (1,12 милиарда щатски долара) и намаляват спрямо същия период на година по-рано поради бавните продажби на масови смартфони на задгранични пазари. Целогодишната оперативна загуба на обща стойност 1.01 трилиона корейски вона (858.34 милиона щатски долара) отразява увеличените маркетингови разходи за поддръжка на водещи устройства. Стратегията за подобряване на мобилния бизнес на LG от 2020 г. зависи от въвеждането на нови средни до премиум 5G смартфони и продължаващите усилия за ефективност на разходите.през цялата година от 5,47 трилиона корейски вона (4,65 милиарда щатски долара), увеличение с 27 % от 2018 г. и най-високите годишни продажби в историята на компанията. Тримесечните приходи от 1,36 трилиона корейски вона (1,15 милиарда щатски долара) бяха с 3 % по-ниски от четвъртото тримесечие на 2018 г. в резултат на по-бавните продажби на автомобили. Въпреки оперативната загуба през 2019 г. в размер на 194,9 милиарда корейски вона (165,6 милиона щатски долара), компанията очаква да се възползва от допълнителна конкурентна цена и повишена рентабилност, тъй като пазарът на електромобили продължава да се разраства през 2020 г. в отговор на по-силните европейски регулации в областта на околната среда.от 2,67 трилиона корейски вона (2,27 милиарда щатски долара) през 2019 г. с оперативен доход от 246,8 милиарда корейски вона (209,8 милиона щатски долара). Приходите за четвъртото тримесечие са в размер на 672,8 милиарда корейски вона (571,8 милиона щатски долара) са с 13 % по-високи в сравнение със същия период на 2018 г., докато тримесечната оперативна печалба от 66,4 милиарда корейски вона (56,4 милиона щатски долара) остана стабилна в резултат на силното търсене на премиум цифрови дисплеи и слънчеви модули.Резултатите от нереализираните тримесечни приходи на LG Electronics се основават на МСФО (Международни стандарти за финансово отчитане) за тримесечния период, завършващ на 31 декември 2019 г. Сумите в спечелени корейски вонове се превеждат в щатски долари (USD) при средния курс на тримесечен период на съответното тримесечие - 1176,57 корейски вона за 1  щатски долар.Днес, LG Electronics проведе конференция на английски език. Презентационният файл вече е достъпен за изтегляне на уебсайта на LG Electronics (). За тези, които не са успели да участват, аудио запис на новинарската конференция ще бъде на разположение за период от 30 дни след приключване на разговора. За достъп до повторното свързване наберете +82 31 931 3100 и въведете паролата 142970 #, когато се свържете.", "date": "2020.01.31", "title": " LG Electronics обяви финансовите си резултати за 2019 г."}
{"url": "http://www.cross.bg/chasa-sustoi-provede-1624219.html", "text": "/КРОСС/ ***София.От 11.00 часа пред параклиса и мемориалната стена до НДК ще се състои церемонията по отдаване на почит на жертвите на комунистическия режим. На церемонията ще присъства председателят на Народното събрание Цвета Караянчева.***София.От 9.00 часа в храм „Св. пророк Илия\" в квартал „Дружба\" ще бъде отслужена Архиерейска света Литургия по повод св. мъченик Трифон.***София/с. Мало Бучино.От 10.00 часа ще започнат строителните дейности и изкопните работи по изграждане на водопровода от село Мало Бучино до Перник.***София.От 11.00 часа пред сградата на Министерски съвет ще се състои протест с искане за въвеждане на машинното гласуване.***София/Нови Искър.От 11.30 часа на площада в село Кътина ще бъде отбелязан традиционният народен празник на винаря и лозаря Трифон Зарезан с празничен Водосвет за здраве и берекет, а след това ще бъде извършено и зарязване на лозите в селото. В празника ще се включи лидерът на БСП - София и председател на групата на социалистите в Столичния общински съвет Калоян Паргов.***София.От 12.00 часа в 138 СУ „Проф. Васил Златарски\" ще се проведе Празник на пролетта.***София.От 13.00 часа в Националната галерия ще бъде представена изложбата „Лика Янко. Рисунки\" от колекцията на Владимир Илиев и Александър Тошев.***София.От 19.00 часа в кино „Люмиер Лидл\" ще се състои прожекция на филма „Романс и цигари\".***Асеновград.В 10.00 часа в местността „Св. Трифон\" ще се състои традиционно честване на Празника на виното с народни борби и веселие.***Асеновград.От 12.30 часа на централния площад „Акад. Николай Хайтов\" ще се проведе награждаване на победителите в Осмия кулинарен конкурс „Най-вкусните станимашки сармички\".***Белослав.От 10.00 часа на централния площад в града ще се проведе Празник на виното и веселието.***Бургас.От 11.30 часа в Етнографския музей на ул. „Славянска\" 69 ще бъде представена лекцията „Кинематографът в Бургас - началото\".***Варна.От 10.00 часа във Фестивален и конгресен център - Варна ще се проведе форумът „Мирът в Черноморския регион\". На събитието, организирано от СНЦ „Алтернатива за Варна\" ще присъстват Пламена Заячка - председател на Инициативния комитет на Световното движение за мир в България, председателят на ПП „АБВ\" Румен Петков, проф. Нако Стефанов и други. От 12 часа в същата зала ще се състои и пресконференция за представителите на медиите в града.***Враца.От 10.30 часа в куклената зала на ДКТ ще бъде представена постановката „Макс катеричката\" от Карл-Хайнрих Лаудаж.***Враца.От 15.00 часа в актовата зала на СУ „Козма Тричков\" ще се проведе събитие за дигитален маркетинг.***Гоце Делчев./ село Делчево.От 14.00 часа ще започне дегустация на вина и ракии, участващи в конкурса за най-добър винопроизводител и производител на ракия.***Кюстендил.От 12.00 часа в Художествената галерия ще се състои осмото издание на церемонията по връчване на Националната награда за живопис на името на Владимир Димитров - Майстора по повод 138 години от рождението на художника. В 13.30 часа участниците в честването ще посетят къщата музей „Владимир Димитров - Майстора\" в село Шишковци. Ще бъдат поднесени цветя пред паметника на художника.***Пловдив.От 11.00 часа във Филологическия факултет на Пловдивския университет „Паисий Хилендарски\" ще се проведе Национално състезание по български език и литература за зрелостници.***Пловдив.От 12.00 часа февруари на паметника „Свидетелят\" на площад „Стефан Стамболов\" пред сградата на Общината ще бъде почетена паметта на хилядите жертви, загинали в борбата против комунистическия режим.***Стара Загора./ с. Малка Верея.От 10.00 часа в село Малка Верея ще се състои „Трифон Зарезан\" - празник на виното и на селото. Ритуалното зарязване на „Малковерейските лозя\" и празничният водосвет ще се проведат от 12.30 часа. От 13.30 часа ще се проведе ĸонĸypс „Най-добро младо домашно вино\". B 14.30 чaca щe бъдe избpaн и нoвият Цap Tpифoн. Kyлминaциятa нa пpaзниĸa пo cлyчaй Tpифoн Зapeзaн щe e гoлямo xopo в цeнтъpa нa ceлoто oт 16.00 чaca.***Стара Загора.От 19.00 часа в Оперния театър ще се състои концертът „STING THE OPERA\".***Струмяни/ с. Илинденци.От 10.30 часа на лозовите масиви в местността Масовец в землището на село Илинденци ще се проведе Празник на боговете на виното.***Хасково.От 9.00 часа пред паметната плоча на убитите от партизаните хасковски офицери и военни Велико Маринов, Георги Чукурлиев, Начо Гюлемезов, Панайот Танев, Димитър Маразов, Михаил Илиев и Петър Ангелов ще се състои поклонение по повод 1 февруари - Ден на признателност и поклонение пред жертвите на комунистическия режим.  ", "date": "2020.01.31", "title": "Предстоящи събития на 1 февруари\t"}
{"url": "http://www.cross.bg/koronavirys-tzentur-ncov-1624125.html", "text": "/КРОСС/  В Националния център по заразни и паразитни болести пристигнаха китовете за генетична диагностика чрез real-time PCR на новия коронавирус 2019-nCoV, съобщиха от Министерството на здравеопазването.Te бяха заявени от Националния център преди 3 седмици и са синтезирани на основание доказаните вируси от Китайския център за контрол и превенция на заболяванията.Реактивите са предназначени за доказване на заболяването, причинено от коронавирус 2019-nCoV, само при хора, които са с изявена клинична картина на тежка пневмония и дихателна недостатъчност.България е една от първите държави, заявили и вече получили китове за диагностика на новия коронавирус. ", "date": "2020.01.31", "title": "Здравното министерство вече разполага с тестове за коронавируса "}
{"url": "http://www.cross.bg/dvete-bgnes-zavurtyal-1624132.html", "text": "/КРОСС/ Кресненското дефиле е затворено заради катастрофа, съобщават от Агенция „Пътна инфраструктура\". Тир се е завъртял и блокирал главен път Е79, съобщава БГНЕС.Поради блокиране на предно ляво колело на влекача, тирът се е завъртял и се блъснал в отсрещен скат. По този начин е препречил напълно двете пътни ленти. Няма пострадали при инцидента.Товарният камион е „Волво\" с благоевградска регистрация, пътуващ за Чехия. Вчера шофьорът е предупредил собственика на фирмата, че има сериозен проблем с предното ляво колело на машината. Този курс е щял да бъде последен преди да се направи ремонт. Товарът се е разпилял на пътната настилка и двете платна са все още блокирани. Образували са се километрични задръствания и се очаква техника, с която тирът да бъде изтеглен, а движението възстановено.Движението в двете посоки е ограничено. На мястото има полиция.Обходният маршрут е: Симитли-Разлог-Гоце Делчев-Попови ливади-Катунци- пътен възел \"Генерал Тодоров\" и обратно.Снимка: БГНЕС ", "date": "2020.01.31", "title": "Катастрофа блокира Кресненското дефиле (СНИМКИ)"}
{"url": "http://www.cross.bg/velikobritaniya-nyama-kraya-1624133.html", "text": "/КРОСС/ Обединеното кралство напуска днес Европейския съюз. Три години и половина след референдума от юни 2016 г., на който британците решиха да излязат от блока на 28-те, ЕС за пръв път ще загуби държава членка. Брекзит ще стане факт в 23 часа по Гринуич (полунощ брюкселско време), съобщи Франс прес. Раздялата няма незабавно да предизвика конкретни промени, а ще отбележи началото на преговорите по условията на бъдещите им отношения. Отношенията между Великобритания и ЕС ще се запазят както досега до края на 2020 година. През този 11-месечен преходен период Лондон и Брюксел трябва да договорят бъдещите си отношения. Някои практически промени обаче ще се случат още преди това.С напускането на 66 милиона британци населението на ЕС ще стане около 446 милиона, а територията му ще намалее с 5,5 на сто. Ако някога Обединеното кралство реши да се върне, ще трябва да премине през обичайната процедура за присъединяване.В Брюксел свалянето на британското знаме пред Европейския парламент ще символизира една реална промяна: Великобритания напуска ЕС и се превръща в една от \"третите страни\".Великобритания вече няма да има евродепутати и еврокомисар, британският премиер вече няма да бъде канен на европейските срещи на високо равнище и членовете на правителството няма да участват в министерските срещи. Но Лондон, който е вторият по големина нетен вносител в бюджета на ЕС след Германия, ще продължи да плаща вноски до края на преходния период.о силата на споразумението за напускане, сключено между британския премиер Борис Джонсън и лидерите на 27-те държави членки, емигрантите, живеещи от двете страни на Ламанша, ще запазят всички права за пребиваване и работа в приелите ги държави до края на преходния период. Живеещите във Великобритания европейски граждани трябва да се регистрират, за да се възползват от тези права.За британците, живеещи в ЕС, процедурите варират в различните страни. Правото на свободно движение ще се прилага до края на декември тази година. Подробностите за реципрочните права ще бъдат договорени след Брекзит.", "date": "2020.01.31", "title": "Великобритания напуска Европейския съюз"}
{"url": "http://www.cross.bg/iioan-kanop-bili-1623977.html", "text": "/КРОСС/ Св. безсребреници и чудотворци Кир и Йоан. Св. мчци Серапион и ПапийСв. безсребреник и чудотворец Кир бил египтянин. Родил се през втората половина на ІІІ в. в Канопа и се прочул като знаменит лекар в славния гр. Александрия. Той бил дълбоко вярващ християнин и като лекувал с огромен успех различни болести, от никого не приемал никаква награда за своите трудове. Малко се ползвал от рецептите на Хипократ и Гален, а вдъхновено разказвал за учението на апостолите и пророците и внушавал на всички, че основната причина за всички болести са греховете, които предизвикват тежки страдания на тялото и още по-тежки старадания на душата. Лекувал повече с чудотворна молитва, отколкото с тогавашната медицина. Благодарни за своето излекуване и удивени от истините на неговата евангелска вяра, мнозина от жителите на този център на елинистичната култура ставали възторжени изповедници на християнската вяра.Когато пламнало по всички краища на Римската империя десетото гонение (при император Диоклетиан), александрийският лекар Кир избягал в Аравийската пустиня. Не страх подгонил св. безсребреник. Той помнил наставлението на своя божествен Учител: \"Кога ви пъдят от един град, бягайте в друг\" (Мaт. 10:23). Предали го на управителя, че е християнин и християнски мисионер и било дадено нареждане да бъде задържан под стража, а той имал желание да помогне на други за тяхното спасение от болестите и от езическите заблуждения. Но също така имал желание и да се подготви още по-достойно за близкото мъченичество. Голямо било неговото влечение към ангелския образ на монашеското житие.Като можал да получи монашеско пострижение в Арабия и да избави мнозина от идолската пагуба, св. Кир получил и дара на чудотворството. Нямало болест, която той да не може да излекува с името Христово. Славата му растяла всеки ден и големи множества народ масово приемали християнството.Тази слава достигнала Йерусалим, където бил пристигнал от Едеса младият воин Йоан. Като чул за александрийския лекар Кир и за неговите чудни дела, вярващият в Иисуса Христа едески воин издирил великия Божи угодник и станал негов неразделен спътник и най-усърден подражател.По това време в неговия роден град Каноп била затворена заради християнската си вяра една благородна жена Атанасия заедно с трите си дъщери: Теоксита на 15 години, Теодотия - на 13 и Евдоксия - на 11. Предстоящите изпитания на това християнско семейство смутили верния Христов служител. Плашила го младостта на трите девици. Тревожила го опасността да не би тези три неразцъфнали още цветя да се пречупят в огъня на заплахите и мъченията и да се върнат към езичеството. Още повече се боял той за устойчивостта на Атанасия. Опитният лекар много пъти бил виждал вече смъртния ужас в очите на много майки, надвесени над болните им рожби. Ще издържи ли нейното майчино сърце, когато види прекрасните си дъщери обезобразявани от мъченията на палачите и заплашени от надвисналия над главите им смъртоносен меч? Кир и Йоан скоро дошли в град Каноп. Техните вдъхновени и богомъдри слова така укрепили твърдостта на Христовите изповеднички, че те напълно се успокоили за тяхната бъдеща съдба.Градоначалникът обаче скоро разбрал за дошлите в Каноп двама чужденци, единият в монашеско, а другият във воинско облекло, които подтикнали трите християнски девици и майка им да не се подчиняват на императорската наредба и да не принасят жертва на идолите. Разяреният управител Сириан веднага заповядал да доведат непознатите смелчаци, които дръзнали и в тъмницата да проповядват галилейската си вяра.Не трепнали двамата изповедници пред заплахите на Сириановия разпит. Никакви увещания и обещания не поколебали убедената и непоколебима решителност на Кир и Йоан. Безпомощният градоначалник решил не само жестоко да се разправи с тях, но да използва тяхното изтезание за сплашване и вразумяване на четирите християнки, които били доведени да видят как се постъпва с непокорните на Диоклетиановите заповеди.С озверено и безмилостно ожесточение мъчителите неуморно сменявали все по-жестоките изтезания. Месата били разкъсани от бичовете, костите се чупели под тоягите, раните били горени с восъчни факли и поливани с разтвор от оцет и сол. Опитали всички средства на познатите по цял свят Диоклетианови мъчения. Сириан искал да отмъсти за дързостта на незнайните странници и да сломи всякаква упоритост у християнките, които наблюдавали по негова заповед великото страдание и свръхчовешката издръжливост на Христовите мъченици. Но жестокият градоначалник не постигнал целта си. Когато свалил оковите от Атанасия и от рожбите й и започнали да измъчват с продължителни изтезания и тях, Сириан се убедил, че тези нежни създания с нищо не се различават от героичните мъже. Те страдали сякаш в чужди тела и техните чисти и възторжени очи били устремени към небето. Засрамен и безпомощен, управителят наредил незабавно да обезглавят светата майка и нейните достойни за Бога и за нея дъщери. За да си отмъсти за това неочаквано поражение от подвига на християнките, той подложил на нови най-ужасни мъки светите безсребреници чудотворци Кир и Йоан и след това обезглавил и тях на същото място на 31 януари.Тайни християни взели техните свещени останки и ги погребали в два отделни гроба - двамата мъже в единия, четирите жени в другия.За да ограничи езическия култ на египеската богиня Изида в Каноп, родното място на св. Кир, архиепископ Кирил Александрийски пренесъл светите мощи на Кир и Йоан в постоената още от вуйчо му Теофил Александрийски църква в Каноп. Оттогава славата на великите безсребреници и чудотворци се разнесла по света и привличала безбройни поклонници в техния храм, където продължавали да стават дивни чудеса и изцеления.Житието на тия мъченици води началото си от три малки речи на св. Кирил Александрийски. То било разширено от св. Софроний Йерусалимски, който го допълнил със 70 свидетелства за станали чудеса, едно от които станало със сами него. Той бил излекуван от очна болест.", "date": "2020.01.31", "title": "Св. безсребреници и чудотворци Кир и Йоан. Св. мчци Серапион и Папий"}
{"url": "http://www.cross.bg/ako-sporish-s-idiot-1623972.html", "text": "/КРОСС/  Ако спориш с идиот, трябва да слезеш на неговото ниво, а на своя територия, той ще ви съсипе!'Марк Твен", "date": "2020.01.31", "title": "Ако спориш с идиот"}
{"url": "http://www.cross.bg/pazardzhik-trakiya-plovdiv-1624124.html", "text": "/КРОСС/  От  днес - 31 януари, до 31 май движението на път I-8 Пазарджик - Пловдив в участъка от 191-ви км до 206-ти км се ограничава в двете посоки. Трафикът се пренасочва по обходни маршрути поради ремонт на пътя в отсечката от изхода на Пазарджик до границата с област Пловдив.   Движението в посока Пазарджик ще се осъществява през с. Цалапица към АМ „Тракия\", при 112-ти км, до пътен възел „Пазарджик\", при 90-ти км на АМ „Тракия\", и след това по път II-37 до град Пазарджик. Обходният маршрут в посока Пловдив е отново по АМ „Тракия\". Трафикът ще се насочва от кръговото кръстовище в Пазарджик при 190-ти км на път I-8, през кръстовището с път II-37 към  АМ „Тракия\", при 90-ти км (п.в. „Пазарджик\"). От АМ „Тракия\" движението се връща през с Цалапица на път I-8, при 208-ми км. Шофьорите може да ползват и алтернативен маршрут към Пловдив от кръстовищата с пътища III-3703 и път II-37 в Пазарджик към п.в. „Пазарджик\" при 90-ти км на АМ „Тракия\". Необходимо е шофьорите да карат с повишено внимание, съобразена скорост и да спазват стриктно въведената временната организация за безопасност на движението.", "date": "2020.01.31", "title": "От днес до 31 май движението по път I-8 Пазарджик - Пловдив се пренасочва по алтернативни маршрути "}
{"url": "http://www.cross.bg/vnimanie-povisheno-byrgas-1624153.html", "text": "/КРОСС/ До 18 ч. днес шофьорите да се движат с повишено внимание при км 172 на АМ „Тракия\" в посока Бургас. Движението ще се осъществява поетапно в една от трите ленти поради дооборудване на контролна рамка на тол системата. Необходимо е шофьорите да карат с повишено внимание, да спазват стриктно поставената сигнализация и ограничението на скоростта от 70 км/ч.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2020.01.31", "title": "Шофьорите да се движат с повишено внимание и съобразена скорост при км 172 на АМ „Тракия“ в посока Бургас"}
{"url": "http://www.cross.bg/kitaii-virysa-rysiya-1624149.html", "text": "/КРОСС/ Русия затвори границата си с Китай в опит да противодейства на разпространението на новия коронавирус, който отне живота на 170 души. В същото време редица международни авиокомпании преустановиха полетите си до Китай.Министър-председателят на Русия Михаил Мишустин обяви, че границата, която е петата най-голяма сухопътна в света, ще бъде затворена моментално.„Заповедта беше подписана днес и незабавно влезе в изпълнение. Ще уведомим надлежно всички за мерките, които са свързани със затварянето на границата в региона на Далечния Изток\", каза Мишустин.Китайските здравни организации обявиха, че заразените с вируса са вече 8 100, което означава, че настоящата епидемия вече е с по-голям обхват от тази през 2002 и 2003 г., когато в страната се разпространяваше Тежкият остър респираторен синдром (ТОРС). Тогава загиналите бяха близо 800 човека.Беше съобщено също и, че случаи на хора, заразени с вируса, са били установени и в Тибет, което означава, че болестта се е появила във всички региони на Китай.Редица авиокомпании, сред които „Air France\", „Air Canada\", „American airlines\", „Lufthansa\", „Turkish airlines\" и други започнаха да преустановяват полети до някои летища в Китай за неопределено време.Междувременно държавите, в които бяха установени случаи на заразени с коронавируса извън Китай, са поне 15.По думи на генералния директор на Световната здравна организация (СЗО) Тедрос Гебрейесус в случаите в Германия, Виетнам и Япония става въпрос за предаване на вируса от някой, който е бил в Китай.„Въпреки че броят на случаите извън Китай е все още относително нисък, те имат потенциал да доведат до много по-голямо разпространение\", каза Гебрейесус.В момента в Женева се провежда заседание на СЗО, на което се дискутира въпросът дали епидемията в Китай да бъде обявена за глобална.Пред Ройтерс икономисти коментират, че при такъв случай може да се достигне до сътресения на световните финансови пазари. Епидемията от ТОРС през 2002 и 2003 г. доведе до загуби на стойност близо 33 млрд. долара за световната икономика. Сега обаче Китай има много по-голям дял от световното богатство и опасенията са, че може да стигне до по-големи сътресения.Докато световните правителства се чудят как да ограничат броя на заразените, БиБиСи съобщава, че редица лаборатории по света са се включили в опитите да създадат ваксина за вируса. За разлика от случаите при други епидемии от изминалите години, този път нещата се случват по-ефективно благодарение на факта, че китайските власти изпратиха бързо генетичния код на вируса. Учени от Китай, САЩ, Русия и Австралия не спират работата си под координацията на СЗО. ", "date": "2020.01.31", "title": "Русия затвори границата с Китай заради коронавируса, авиолиниите  спряха полети "}
{"url": "http://www.cross.bg/kitaii-virysa-durzhavi-1624148.html", "text": "/КРОСС/ Световната здравна организация (СЗО) обяви епидемията от новия коронавирус за световна здравна заплаха в четвъртък вечер, повишавайки нивото на риска за разпространение на заразата.Генералният директор на СЗО Тедрос Аданом Гебрейесус огласи решението след заседание на Комитета за извънредните ситуации - независима експертна група към базираната в Женева организация.Той посочи, че макар броят на заразените извън Китай, да е сравнително малък - 98 души в 18 държави, светът трябва да действа заедно, за да спре разпространението на вируса.Обявяването на извънредна ситуация означава, че СЗО смята епидемията за международна здравна заплаха, изискваща координирани усилия и въвеждане на здравни мерки, препоръчани от СЗО.\"Не знаем какви щети този вирус може да нанесе, ако се разпространи към страни с по-слаби здравни системи. Трябва да действаме сега, за да помогнем на държавите да се подготвят за такава вероятност\", каза Гебрейесус на пресконференция в Женева.Стотици хиляди хора в Китай носят маски, за да се предпазят от зараза. Експертите казват, че с тях трябва да се внимаваГлобалната здравна заплаха изисква здравните власти освен другото, да усилят наблюдението и подготовката за евентуално посрещане на носители на вируса.СЗО изрично подчертава, че не препоръчва ограничаване и забрана на на пътуванията и търговската дейност. Въпреки това Италия стана поредната държава, която забрани на авикомпаниите си да летят до Китай, като премиерът Джузепе Конте обяви новината минути след съобщението на СЗО.Русия затвори сухопътната си граница с Китай, а Европейската комисия нареди на служителите си да не пътуват до и от азиатската държава, освен при крайна необходимост.Решението на СЗО идва в деня, в който беше съобщено за най-голямото дневно увеличение на починалите (38). Броят на жертвите на вируса достигна 170 души. В четири държави извън Китай, е установено прехвърляне на вируса от човек на човек - Япония, Виетнам, САЩ и Германия.По данни на Европейския център за превенция и контрол на заболяванията лабораторно потвърдените случаи са 6824 в 18 държави. Извън Китай носители са потвърдени в Азия, Австралия, Северна Америка и в Европа.След като Финландия съобщи за един болен в четвъртък, общият брой на заболелите от корона вируса в ЕС стана 9, с по четири случая във Франция и в Германия.САЩ и Япония станаха първите държави, които успешно репатрираха свои граждани от Ухан. ЕС разчита двата чартъра с европейски граждани да излетят в петък. Австралия и Нова Зеландия също обявиха планове да евакуират своите от най-засегнатата провинция Хубей.Здравният министър Кирил Ананиев съобщи, че България е получила тестове за потвърждаване на евентуално заразени, допълнителнителни маски и предпазно облекло за лекарските екипи. ", "date": "2020.01.31", "title": "СЗО обяви извънредно положение заради коронавируса"}
