{"url": "http://www.cross.bg/kostenetz-vuzel-puten-1566778.html", "text": "/КРОСС/ До 30 април се спира движението по пътната връзка София - Костенец на пътен възел „Мухово\" при 46-ти км на автомагистрала „Тракия\" поради ремонтни дейности. Поради строителните работи се затварят връзките в посока София - Костенец, Ихтиман - Пловдив и Костенец - Пловдив.Шофьорите ще преминават по следните обходни маршрути:•\tв посока София - Костенец обходът е през пътен възел „Ихтиман\" при 34-ти км на АМ „Тракия\";•\tв посока Ихтиман - Пловдив обходът е през пътен възел „Церово\" при 69-ти км на АМ „Тракия\";•\tв посока Костенец - Пловдив обходът е през пътен възел „Церово\" при 69-ти км на АМ „Тракия\".Необходимо е шофьорите да карат внимателно и със съобразена скорост, спазвайки пътната сигнализация и указанията на „Пътна полиция\".Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ - www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. ", "date": "2018.01.31", "title": "До 30 април се спира движението по пътната връзка София - Костенец на пътен възел \"Мухово\" на \"Тракия\""}
{"url": "http://www.cross.bg/nato-stoltenberg-reshenie-1566755.html", "text": "/КРОСС/ НАТО ще изпрати покана за членство на Македония веднага след постигане на решение за спора за името в рамките на ООН. Това обяви генералният секретар на Алианса Йенс Столтенберг пред белградското издание \"Политика\", цитирани от БГНЕС.\"Много се радвам, че посетих Скопие този месец. Продължаваме да подкрепяме страната по пътя на нейното присъединяване към НАТО. Ние искаме тя да успее. Това е съгласно решението от срещата на върха в Букурещ от 2008 година. Това решение бе препотвърдено с декларации от Уелс и Варшава.Съюзниците са съгласни, че НАТО ще изпрати покана за членството в Алианса след постигането на общо решение за спора за името в рамките на ООН. Съвсем наскоро видяхме положителен импулс по този въпрос\", обяви Столтенберг.\"След сформирането на новото правителство миналата година видяхме възстановени усилия за извършването на реформите. По време на визитата ми аз окуражих правителството да продължи с реформите, които ще укрепят съдебната власт и демократичните институции. Подкрепих всички политически партии и всички останали да се включат в открит и конструктивен диалог\", допълва Столтенберг.Според него \"Балканите са от стратегическо значение за НАТО\".\"Оставаме напълно ангажирани, а това нещо подпомага стабилността в региона. Ние виждаме бъдещето на този регион в евроатлантическото сътрудничество и интеграцията на тези, които искат това нещо. Всеки народ има правото сам да решава бъдещето си и сам да избира политическите мерки и мерките за сигурност. Това е основен принцип на европейската сигурност - този принцип бе подписан и от самата Русия и тя трябва да го зачита. Разширяването на НАТО не е срещу Русия\", каза още Столтенберг.Генералният секретар пояснява, че две страни от Западните Балкани искат да се присъединят към пакта. \"НАТО подкрепя тези аспирации и си партнира с приятелите в Скопие и Сараево, за да им помогне по пътя им към членството в НАТО\". ", "date": "2018.01.31", "title": "НАТО кани Македония за член веднага след решаването на спора за името"}
{"url": "http://www.cross.bg/sochi-pytin-erdogan-1566754.html", "text": "/КРОСС/ Президентът на Турция Реджеп Ердоган проведе телефонен разговор с руския си колега Владимир Путин, съобщават \"Дейли сабах\" и от прессекретариата на Кремъл.Двамата лидери са обсъдили резултатите от Сирийския национален диалог в Сочи и развитието на операция \"Маслинова клонка\" в Африн, Сирия.Ердоган и Путин са заявили, че са удовлетворени от постигнатите резултати на сирийския конгрес за мир, подчертавайки, че резултатът от форума в Сочи е \"важно постижение\" въпреки проблемите.На 29 и 30 януари в руския черноморски курорт Сочи се проведе Конгрес на Сирийския национален диалог.Конгресът, подкрепян от Турция, Русия и Иран, имаше за цел да събере враждуващите в Сирия страни на масата за преговори за улесняване на организирания от ООН Женевски процес.На конгреса участващите се съгласиха да формират комисия за изготвяне на нова конституция на Сирия.В заключителното комюнике от срещата се казва, че искат да сложат край на конфликта в региона възможно най-скоро и призовават за международна помощ.", "date": "2018.01.31", "title": "Путин и Ердоган доволни от конгреса за Сирия в Сочи"}
{"url": "http://www.cross.bg/yankov-preventziya-krasimir-1566777.html", "text": "/КРОСС/ Остри въпроси отправи депутатът от БСП Красимир Янков, към министъра на вътрешните работи Валентин Радев, по време на днешното заседание на комисията по вътрешен ред и сигурност.Според Янков през 2013 година МВР силно е рекламирала „интерактивна карта,  която трябвало да помогне за пресичане на конвенционалната и битова престъпност и да помогне за нейната превенция. Янков отбеляза, че такъв  регистър за географска информационна система на престъпността има изграден още 2001 година. Въпреки че тази информационната система се ползва ежедневно от около 1800 служители и би трябвало да дава актуални данни и информация за оперативната обстановка в страната с цел превенция на битовите престъпления, тя не успява да изпълнява функциите си напълно. Според  депутата от БСП за България Красимир Янков „към този момент липсва или не е намерен алгоритъм чрез, който този интерактивен инструмент за превенция да бъде актуализиран спрямо текущата криминална обстановка в страната и да е ефективен\".По време на заседанието на комисията по вътрешен ред и сигурност в НС, Красимир Янков попита  министър Радев дали МВР разработва механизъм и дали предвижда  такъв, чрез който да се направи ново райониране с оглед на промените в оперативната обстановка.Янков попита също, какво предвижда министъра за попълване  на недокомплекта в структурите на МВР и най-вече средния ешелон на ведомството, където се извършва практическата превенция и борба с битовите престъпления.", "date": "2018.01.31", "title": "Янков: Ново райониране за инспекторите в МВР"}
{"url": "http://www.cross.bg/kyrymbashev-evrodepytat-chrez-1566776.html", "text": "/КРОСС/ Петър Курумбашев, член на Делегацията на българските социалисти в Европейския парламент, е номиниран в две категории на ежегодните награди \"MEP Awards\". Една година след встъпването му в длъжност, българският евродепутат е отличен за работата си в категории \"Нови технологии\" и \"Транспорт\".Наградите MEP Awards, инициатива на The Parliament Magazine, се връчват ежегодно от 2005 г. насам. Категориите тази година са общо 18, като във всяка една от тях се състезават по трима души. Номинацията е в резултат на отличителен принос на дадения евродепутат в съответната сфера по отношение на законодателната, бюджетна или супервизираща роля на Европейския парламент.През последните месеци Курумбашев, който е член на Комисията по транспорт и туризъм в Европейския парламент (TRAN), работи активно за стимулирането на прехода на транспорния сектор към чиста енергия чрез насърчаването на електрическата мобилност и използването на горивни клетки и водород. В няколко от докладите си той поставя акцент именно върху транспортния сектор и по-специално - върху финансиране на иновациите за развитие на инфраструктурата, решенията за присъединяване и съхранение на енергия за водородни и електрически превозни средства.Петър Курумбашев, който е член и на Комисията по промишленост, изследвания и енергетика (ITRE), е номиниран и в категория \"Нови технологии\". През изминалата година българският евродепутат започна работа по ключови доклади в сферата на защитата на личните данни, онлайн търговията и киберсигурността. Припомняме, че наскоро комисията ITRE прие важни предложения на Курумбашев, касаещи стратегията за цифрова търговия, сред които са дигитализиране и опростяване на митническите процедури, използването на универсален баркод на пратките и цифровизацията на европейската промишленост чрез развитие на инфраструктурата в труднодостъпни области.През октомври месец комисията ITRE прие и направените от Курумбашев предложения в сферата на защитата на личните данни. Сред тях бяха възможността потребителят да избира между три нива на проследяване с „бисквитки\" (cookies), което да позволи по-лесно приемане или отказ от следене, както и да не се налага изрично съгласие за проследяването на локация чрез GPRS в случай на изчезнало дете или спешно обаждане на 112 (системата AMBER Alert Europe).Българският евродепутат използва фразата \"Моето устройство е моята крепост\", за да илюстрира притесненията на гражданите относно тяхната конфиденциалност в интернет.В последните месеци Курумбашев е активно ангажиран и в дебата по темата \"Киберсигурност\" и как публичният и частният сектор могат със съвместни усилия да се справят с предизвикателствата, пред които са изправени. Българският евродепутат счита, че на Европейската агенция за мрежова и информационна сигурност (ENISA) трябва да бъдат възложени по-сериозни правомощия, така че тя да се превърне в една реално и успешно действаща структура в рамките на ЕС.", "date": "2018.01.31", "title": "Петър Курумбашев е номиниран за евродепутат на годината"}
{"url": "http://www.cross.bg/vitosha-izkystvo-sofiya-1566745.html", "text": "/КРОСС/ Художествено обработена карта на Витоша ще замени злополучния фонтан на едноименния булевард в София. Проектът за \"зеленото сърце на София\"  може да бъде видян на сайта на общината. Авторът му професор Боян Добрев от катедра \"Стенопис\" на Националната художествена академия коментира пред БНР.„Публичното изкуство е неделима част от културата. Обичам да казвам на моите студенти, че културата е системния софтуеър на едно общество. Ролята на публичното изкуство и да осмисля важни неща за нас, да ги прави ясни и да търси консенсус между всеки един от нас като не прави по-лесно да живеем заедно и да сме по-щастливи. В този смисъл, безспорно на това място трябваше да има нещо, което е свързано с Витоша. Витоша е  много важен компонент от нашия град и наистина е нашето зелено сърце. Опитах се да намеря пресечната точка между множеството възможни подходи, които живеят във всеки един от нас на тема изкуство. Потърсих една карта като изказ за ролята на Витоша в София. Това е географска карта на художественото изображение на Витоша. Размерите ѝ са 7.50 на 7.50 метра. Тя би дала възможност на хората да се разхождат по нея и да усетят по различен начин всяко едно от тези места, които знаем от поколения\".Картата е вярна но е \"визуално преосмислена\" издаде артистът, който ще я изработи от гранит и цветен гранитогрес, за да издържа на  времето и откривателския дух на пешеходците, решили да обиколят Златните мостове, Драгалевския манастир, Симеоново и други емблематични места от Витоша. ", "date": "2018.01.31", "title": "Карта на Витоша заменя фонтана на \"Витошка\""}
{"url": "http://www.cross.bg/radev-glava-rymen-1566743.html", "text": "/КРОСС/ На 1 февруари държавният глава Румен Радев ще бъде на работно посещение в Брюксел.В рамките на визитата си президентът ще бъде приет от Негово Величество краля на белгийците Филип. Държавният глава Румен Радев ще разговаря и с представители на българската общност в Кралство Белгия. В срещата участие ще вземе и вицепрезидентът Илияна Йотова.Румен Радев и Илияна Йотова ще присъстват на тържествен концерт, с който в Брюксел се отбелязва официално откриването на Българското председателство на Съвета на ЕС. Държавният глава ще отправи приветствие към гостите на спектакъла, който ще се състои в Центъра за изящни изкуства BOZAR.При посещението си президентът ще бъде придружаван от съпругата си Десислава Радева, уточняват от президентската пресслужба. ", "date": "2018.01.31", "title": "Държавният глава Румен Радев заминава на посещение в Брюксел"}
{"url": "http://www.cross.bg/pylev-milur-supernik-1566761.html", "text": "/КРОСС/ Кубрат Пулев ще се боксира през април или най-късно през май. Това потвърди самият той пред родни медии по време на връчването на годишните награди на ЦСКА.До дни ще се знае и кой ще бъде следващият съперник на българина.„Съперникът може да Джарел Милър, но да не ви подвеждам\", каза Пулев.Пулев добави, че травмата с частичното разкъсване на гръден мускул, която не му позволи да се бие за световната титла по бокс в тежка категория срещу Антъни Джошуа, остава в миналото.„Смятам, че вече съм възстановен. Тренирам яко. Добре съм\", допълни Кобрата.Джарел Милър е значително по-млад от Кубрат Пулев и горе-долу с неговия ръст. Милър е с 1 см по-нисък от Пулев и в момента е на 29 години, а българинът е на 36. Американският боксьор с прякора „Голямото бебе\" има общо 21 мача на професионалния ринг - от тях 20 победи (18 с нокаут) и едно равенство. Последният му успех през ноември бе срещу впечатляващ съперник, а именно поляка Мариуш Вах. Равенството му, пък е от 2013 г., в един от първите му мачове срещу Джоуи Давейко.Съгласно програмата на Милър засега има планиран мач на 28 април в Ню Йорк срещу все още неназован съперник.Милър в момента е на 9-о място в боксовата ранглиста, докато Пулев е 6-и.", "date": "2018.01.31", "title": "Кубрат Пулев отново на ринга през април или май, вероятно е да се изправи срещу сериозен съперник"}
{"url": "http://www.cross.bg/feiisbyk-reklami-kriptovalyti-1566744.html", "text": "/КРОСС/ Фейсбук блокира всякакви реклами, популяризиращи продукти и услуги, свързани с криптопвалути, съобщава „Би Би Си\". Компанията заяви, че е отворена за нововъзникващи технологии, но много компании не действат \"добросъвестно\" по отношение на криптовалутите.„Напоследък се появиха вълни от нови валути, търсещи да се възползват от увеличението на стойността на биткойн. Файсбук призовава потребителите да докладват реклами, които мерките за сигурност на компанията пропуснаха\", съобщават от компанията, като признават, че не винаги могат да уловят всяка реклама за криптовалута.\"Искаме хората да продължат да откриват и да научават за нови продукти и услуги чрез реклами във Фейсбук, но без да се страхуват от измами. Има много компании, които рекламират бинарни опции, ICO и криптовалути, които понастоящем не работят добросъвестно\", пише Роб Лийтър, директор продуктов мениджмънт във Фейсбук, цитиран от news.bg.ICO (първоначално предлагане на монети) насърчават хората да купуват новите криптовалути, използвайки надеждата на хората, че един ден те ще струват много повече, тъй като \"монетата\" става все по-популярна.Някои компании използват ICO като начин за набиране на големи суми пари, но без регулацията, свързана с набирането на пари в брой с по-традиционни инвестиционни канали.Използването на Фейсбук реклами за генериране на интерес около нова схема би могло да бъде особено ефективен метод, особено когато се съчетава с одобрение от знаменитости. Пенсионираният боксьор Флойд Мейуедър е критикуван миналата година за популяризирането на криптовалута, която по-късно стана причина за съдебно дело, свързано с измама. Мейуедър не е обвинен лично.Събирането на средства с помощта на ICO е забранено в Южна Корея и Китай, а регулатори в други държави също предупреждават срещу подобни инициативи. Комисията за ценни книжа и борси в САЩ (SEC) заяви тази седмица, че е задържала активите на фирма, която е събрала 600 милиона долара с ICO.Фейсбук коментира, че новата политика е \"умишлено голяма\" и ще се развива с течение на времето:\"Рекламите не трябва да популяризират финансови продукти и услуги, които често са свързани с подвеждащи или измамни промоционални практики, като например бинарни опции, първоначални предложения за монети или криптовалути\".Според новата политика на Фейсбук, не са позволени реклами използващи фрази като: \"Нова ICO. Купи жетони (tokens) на 15% отстъпка СЕГА! Използвайте средствата си за пенсионния си фонд, за да купите биткойн\".", "date": "2018.01.31", "title": "Фейсбук блокира рекламите на криптовалути"}
{"url": "http://www.cross.bg/bulgariya-destinatziya-strategiya-1566738.html", "text": "/КРОСС/ Правителството одобри на Актуализирана стратегия за устойчиво развитие на туризма в България до 2030 г. и план за действие към нея за периода 2017-2020 г., съобщават от пресслужбата на Министерски съвет.Целта на стратегията е да осигури трайна конкурентоспособност на България като туристическа дестинация. Тя представлява детайлизиран модел за развитие на туристическата индустрия, както и нужните управленски и административни действия на пазара, които да осигурят устойчиво развитие на сектора в краткосрочен, средносрочен и дългосрочен план.Актуализираната стратегия за устойчиво развитие на туризма е обезпечена с план за реализирането ѝ до 2020 г. с конкретни времеви параметри за изпълнение. Планът за действие позволява предприемане на конкретни действия и мерки за стимулиране на устойчивия ръст в туризма.Като резултат от прилагането на Актуализираната национална стратегия през 2030 г. отличителните характеристики на България като туристическа дестинация ще бъдат:-\tтуристическа дестинация с висококачествен туристически продукт, удовлетворяващ целевите потребители, с конкурентоспособно съотношение между качество и цена;-\tпопулярна туристическа дестинация за пътувания в четирите сезона, с добър имидж на туристическия пазар, разпознаваема и предпочитана от българските и чуждестранните туристи;-\tдестинация за устойчив туризъм - туризмът в България ще бъде сред водещите (структуро-определящи) сектори на националната икономика, който използва ефективно ресурсите на страната за създаване на нарастващ национален доход и добре платена трудова заетост, създава ресурси и условия за опазване и защита на околната среда и културно-историческото наследство, за социално благополучие на местните общности.Към стратегията е разработен механизъм за мониторинг и оценка.", "date": "2018.01.31", "title": "Одобрена е туристическа стратегия до 2030-а - България трябва да стане целогодишна дестинация с добър имидж"}
{"url": "http://www.cross.bg/volya-gerb-konstitytziyata-1566763.html", "text": "/КРОСС/ Непротивоконституционствувателствувайте! \"Що пък не\", самоуверено питат от ГЕРБ. Ако нарушиш Закона за движение по пътищата - глоба. Ако пренебрегнеш данъчните правила - санкция. Ако налазиш накриво из наказателната юриспруденция - затвор. Даже в градския транспорт, ако си без билет - отнасяш го. Ама ако се погавриш с основния закон на Републиката - нищо. Толкова нищо, че чак обидно за държавата. За онази, за която мечтаеха след 1989 първите свободни народни избраници от всички възкресени или новородени партии, бащите на Конституцията, акушерите на парламентаризма.Днес живеем в държава, където управляващата клика представлява не народа, а себе си, собствените си интереси, мераците на приятелски кръжец, апетитите на вуйни и баджанаци по села и паланки. В държавата ГЕРБ. В страната на Борисов. Където Конституцията е тънко книжле, върху което с кръстосани като изпечени лъжци пръсти три пъти вече се клеха Неговите депутати. И ще излезе, че Не-си-даваме-Делян ни оставка подавал, ни оставка оттеглял. Целият в бяло. А бойната група на Цветанов-Караянчева - още люто обидени на президента Радев за нотариата - се хвърля с голи гърди да брани драгоценния депутат с многото роднини. И окончателно подмокрената си репутация. Какво тук значи някаква си Конституция?Непротивоконституционствувателствувайте... Половината депутати на ГЕРБ не са чували тази дума. За Цветанов е сигурно, за Десислава Атанасова има подозрения. Другата - не могат да я произнесат, без да се запъхтят зачервени всред многобуквието. Не говорим за т.нар. Дани Кирилов. Това, че им е чужда по дух и материя, позволява непрекъснато да я пренебрегват, на дребно. В текста за разделението на властите, например. А член 1 за формата на държавно управление? Парламентарна - друг път. Но когато лидерът ти се нарича Борисов и съвсем мъничко му остава да започне да ходи по вода - друго не ти е дадено.Конституционните съдии приеха, че депутатите са нарушили свободната воля на Добрев, като са му отказали оставката. В своите решения магистратите не бива да се влияят от нищо, освен от Конституцията. Но понявга трябва да преглеждат вестници, да надникват в телевизора. Добрев и свободна воля? Депутат от ГЕРБ и свободна воля? Нонсенс! Един е Той и да нямаш друга воля освен Неговата, е основен постулат в партията. И хасковлията-многороднинник днес сърдито хвърля оставка, утре волята му прави врътка на 180°. И екс първият сред равни Главчев, сега обикновен равен - ту прав, ту крив, ту си тръгва, ту остава. За да си тръгне накрая (помним как). И онези лекарства: не плаща - плаща... И парите за полицейски заплати - в бюджета хич, в левия премиерски джоб - 100 милиона. Свободна воля с дистанционно управление.А после се сърдят, че президентът им посочил кривиците. Бил, видите ли, говорел като опозицията. Но когато фактите са убедителни - и президентите биха мълчали, дори до вчера да са били въздушни асове. И най-яростната опозиция би си траяла, когато всичко е цветя и рози. В случая обаче въпросните растения служат само за прикритие. Накичваш си нещо с тях, за да не личи другото. Ако се върнем на свободната воля на недадения Делян - народът е забелязал: колкото и да се въртиш, седалищният мускул все отзад е. Пък с каквото искаш го кичи.БСП за втори път проявява политическа наивност. Не, не е очаквала вотът ù да свали онуй що не пада (освен ако Той не реши). Просто си въобрази, че най-болната за обществото тема може да предизвика градивен дебат. Знаем резултатите, когато се бориш с прасе или спориш с глупак. Сега пък очаква ГЕРБ да поеме политическа отговорност за конституционния гаф \"Добрев\". Все едно до този момент са го правили. Дори когато Борисов като салфетки в чалготека хвърляше оставките на предходните си управленски гарнитури, това не бе поемане на отговорност, а просто манипулация в името на подлъгването на оредяващите още неразочаровани правоверни гласодавачи. Този номер той го игра и като главен секретар на МВР, когато пред камери и фотосветкавици като холивудска звезда на червена пътечка отърча до бившето охранявано тяло Сакскобургготски (премиер в нецарствената си битност), за да му метне прошение за напускане. Нещо, което бе убеден, ще бъде категорично отклонено.Решението на КС няма обратна сила. Ще действа занапред. Възпиращо - ако някой отново реши да се прави на сърдит Петко, когато са го хванали в непристойна поза със смъкнат долен елемент от облеклото. ГЕРБ няма да поеме отговорност. Добрев ще продължи да обгрижва хасковското домочадие в ролята на представител на народа. Освен ако свише не последва друга директива. Борисов ще продължава да присъединява всички земни кълбета към ЕС, а за да покаже, че Премиерът-Слънце огрява и най-малката клетка на обществото, някъде между Западните Балкани и Източен Тимор ще мисли и за разградско-пазарджишко-холандските лъвчета.Но когато следващия път реши, че нищо не значещите разговори през тълмàч с чуждоземски лидери са по-значими от парламентарния вот; когато той и министрите му подминават парламентарния контрол с царственото високомерие на африканска хунта; когато показват повече почит към Истанбулската конвенция, отколкото към българската Конституция - да се замислят. В залата на Народното събрание са седели далеч по-стойностни, качествени, почтени и мъдри хора. Посветили понякога сетните си сили и светлите си умове на бъдещето на страната в едни от най-трудните ѝ години. 313 от тях - подкрепили с имената си тази Конституция. Дори 39-имата неподписали - със свой принос към демократичните практики. Мнозина вече не са сред нас. А това задължава. Поне това. Така че - непротивоконституционствувателствувайте!Въпреки че според новите правописни правила сигурно трябва да изглежда \"непротивоконституционствайте\"... ", "date": "2018.01.31", "title": "Конституцията ни е скъпа, Делян – по-скъп"}
{"url": "http://www.cross.bg/pychdemon-premier-izprateni-1566767.html", "text": "/КРОСС/ Сваленият каталунски лидер Карлес Пучдемон признал в частна комуникация, че опитът му за независимост на региона от Испания е приключил и че той бил пожертван от привърженици на отцепването, съобщи британският вестник „Гардиън\", цитиран от БНР.Изданието се позовава на съобщения на Пучдемон, изпратени до съмишленик и заснети от телевизионна камера. Испанска телевизия показа в сряда негови послания до бившия му здравен министър Тони Комин, който предната вечер били на публично събитие в Льовен, Белгия. Те били изпратени с приложението за съобщения Signal на каталунски език и заснети от камера, която била зад него.В тях пише за „последните дни на републиканска Каталуния\" и се намеква, че бившият премиер се готви да се откаже от опита да се върне на поста.„Предполагам, че разбираш, че това свърши - гласи посланието на Пучдемон. - Нашите хора ни пожертваха. Или поне мен\".Очевидно визирайки подкрепящия независимостта депутат Жоан Тарда, който през уикенда предположи, че Карлес Пучдемон може да се оттегли, за да позволи на друг кандидат да стане премиер.„Вие ще бъдете министри (надявам се и го желая), но аз вече съм пожертван по начина, казан от Тарда\", пише още бившия лидер.В друго послание на Пучдемон се казва, че планът на испанското правителство е спечелил, като допуска, че тази победа ще доведе до освобождаването на четирима каталунски лидери, които са в ареста.Текстовите съобщения били изпратени почти по същото време, когато Пучдемон разпространи бойко съобщение в социална медия, призовавайки за единство и изразявайки готовност да се върне като премиер след изборите през декември, на които мнозинство спечелиха партии, подкрепящи независимостта на Каталуния.Това стана часове след отлагането на дебатите в регионалния парламент за избор на нов премиер, като Пучдемон бе единственият кандидат. След огласяване на посланията Пучдемон потвърди, че ги е изпратил, но настоя, че все още е най-добрият кандидат, който да представлява каталунския народ.\"Човек съм и понякога се съмнявам\", така обясни той посланията си на последователите си в Туитър. ", "date": "2018.01.31", "title": "Пучдемон признал поражение в битката за каталунската независимост, бил предаден от свои"}
{"url": "http://www.cross.bg/piano-byrgas-myzikalni-1566726.html", "text": "/КРОСС/ Старинно пиано на  популярна  британска марка стана част от интериора във фоайето на Автогара Юг - една от входните врати на Бургас, чийто праг прекрачват ежегодно хиляди гости на града. Музикалният инструмент е закупен от Община Бургас от бургазлийката Нина Матева, дългогодишен преподавател по музика, диригент на хор, създател и ръководител на множество музикални формации.Пианото вече е реставрирано, акордирано и очаква любителите на клавирното изкуство.Идеята за поставянето на музикални инструменти на публични места е световна практика, която се радва на огромен интерес и одобрение. Те създават  приятна атмосфера и настроение. Преди  почти година Сър Елтън Джон подари на лондонската железопътна гара \"Сейнт Панкрас\" свое пиано, на което пътници от цял свят могат да свирят.Първото бургаско обществено пиано е на разположение на всеки, който има умението и желанието да посвири на него, за да е по-приятно чакането в Автогара Юг. Общината издирва и други стари инструменти, които да разположи на други ключови места в града. ", "date": "2018.01.31", "title": "Мелодии от старинно пиано посрещат пътниците на бургаска автогара"}
{"url": "http://www.cross.bg/fevryari-merki-gabrovo-1566774.html", "text": "/КРОСС/ На основание поддържане на висока епидемична заболяемост от грип за периода 29.01-31.01.2018 г., учебните занятия във всички учебни заведения в област Ямбол се преустановяват за още 6 дни - от 01 февруари до 06 февруари, включително. Всички останали противоепидемични мерки остават в сила до второ нареждане, съобщават от Министерствто на здравеопазването.Поради рязкото спадане на заболяемостта от грип на Регионално управление на образованието - Габрово е предложено учебните занятия в училищата на територията на община Габрово да бъдат възстановени от 01 февруари. Всички останали противоепидемични мерки остават в сила до второ нареждане.Регионалните здравни инспекции следят епидемичните показатели и предприемат незабавни мерки, тъй като картината на заболяемостта е динамична, допълват от здравното министерство. ", "date": "2018.01.31", "title": "Удължават с 6 дни грипната ваканция в цялата област Ямбол"}
{"url": "http://www.cross.bg/kuluch-gyulen-dvizhenieto-1566765.html", "text": "/КРОСС/ Истанбулски съд нареди днес председателят на турския клон на „Амнести интернешънъл\" Танер Кълъч да бъде освободен, съобщава в. „Хюриет\", цитиран от БТВ.Кълъч бе задържан през юни 2017 г. по обвинения във връзки с движението на ислямския проповедник Фетхуллах Гюлен, който според турските власти е организатор на осуетения опит за преврат през 2016 г.Кълъч е съден заедно с още 10 други правозащитници, обвинени в подпомагане на три „терористични организации\" - движението на Гюлен, Кюрдската работническа пратия (ПКК) и лявоекстремистката Революционна партия и фронт за народно освобождение (ДХКП-С).", "date": "2018.01.31", "title": "Турски съд нареди освобождаването на шефа на местния клон на \"Амнести интернешънъл\""}
{"url": "http://www.cross.bg/moskva-regiona-ankara-1566764.html", "text": "/КРОСС/ Москва е „сериозно загрижена\" по повод ситуацията в северната част на Сирия и призовава към сдържаност в региона. Това заяви в сряда говорителят на Министерството на външните работи на Руската федерация Мария Захарова, предава \"Интерфакс\".„Съгласно постъпващата информация, за десетте дни на бойни действия броят на загиналите вече е достигнал до няколкостотин души, сред които и цивилни граждани\", разкри Захарова в рамките на брифинг в Москва.Руският дипломат напомни, че Анкара уверява, че военната операция в Африн се провежда в съответствие с включеното в устава на ООН право на държавата на самозащита и има за цел единствено ликвидирането на терористични групировки.Турция започна операцията „Маслинова клонка\" в следобедните часове на 20 януари. Тя е насочена срещу кюрдските милиции в региона, а също и срещу „Ислямска държава\". Това е втората военна кампания, която Анкара провежда в съседната ѝ държава. Първата - „Щита на Ефрат\", приключи през пролетта на 2017 г.", "date": "2018.01.31", "title": "Москва призова за сдържаност в Сирия, преброи стотици жертви на турската военна операция"}
{"url": "http://www.cross.bg/marinov-aleksandur-vuprosi-1566762.html", "text": "/КРОСС/ Александър Маринов: Това е доста голяма претенция към министър-председателя. Аз не мисля, че се е опитвал да отговори на големите въпроси. Взе отношение по някои от тях. Не мисля също така, че министър-председателят, който и да е той, е способен сам да отговори на тези въпроси. За съжаление една част от тези бих казал дори най-сложните въпроси, не са достатъчно добре разработени, аз бих казал някои дори не са формулирани достатъчно точно. Но това е част от големите ни проблеми - защо управлението на държавата ни не е в състояние да формулира и да предложи един достатъчно сериозен разговор по тези въпроси, а по-скоро се движи в руслото на пиара.Александър Маринов: Аз не съм склонен да приема на 100% това твърдение. Зависи какво дефинираме под най-дисциплинирана. Може да се каже, че най-строго се стреми да спазва някакви формални изисквания. Да кажем от гледна точка на дефицита. Това има доста неща във финансовото управление на държавата, които съвсем не са толкова блестящи. Може би той иска да каже, че ние сме изключително дисциплинирани в смисъл на спазващи правилата, да не използвам по-лошата дума послушни, за което трябва да бъдем възнаградени. Само че това е големият въпрос, нито една от нашите претенции, независимо дали става дума за чакалнята на Еврозоната, която е пряка свързана със състоянието на икономиката и финансите, нито другите ни желания, като Шенген, могат да бъдат удовлетворени на базата на това, че сме послушни, че сме изпълнителни. Вижте, мнозина от скептиците по отношение на присъединяването ни към чакалнята на Еврозоната и с перспектива към нея, посочват че колкото и да сме послушни, ние сме прекалено слаби. Независимо от тези декларирани числа на растеж, икономиката ни е доста слаба и има основание да се опасяваме какво би се случило, ако попаднем в една много по-строга финансова икономическа среда.Александър Маринов: И конкурентна, разбира се. Това най-вече.Александър Маринов: Нормално е всеки да се похвали с това, което изглежда най-добре. Някои други сфери не е много основателно да се хвалим. Странно защо не се повтори, не се натърти отново колко добре пазим границите на ЕС.Александър Маринов: Не знам дали това е наша заслуга, първо. И второ, не е точно така. Знаете добре, има едни анализи, които показват, че броят на нелегалните имигранти, заловени на българо-сръбската граница е в пъти по-голям от броя на заловените на българо-турската. Така че нещата не са толкова розови. Но чак пък нула? Дето се казва „не дърпай дявола за опашката\".Александър Маринов: Вероятно, има две обяснения възможни. Първо, че на министър-председателя много му се иска да е така. И второ, че той знае нещо, което ние не знаем. Откъм дадения момент изводите не са много добри, защото с пускането в действие на „Турски поток\" транзитът през България рязко ще намалее. Дали нещо ще влиза отвън, ще видим какво евентуално ще влиза отвън през Турция от „Турски поток\", евентуално азерският газ в бъдеще, това всичко са неясни величини. Така че не знам откъде ще се вземе този газ, който ние ще го транзитираме? Това ни е големият въпрос. Но може би премиерът знае неща, които ние не знаем. Това е съвсем нормално.Александър Маринов: Той иска да спечели на своя страна бизнеса. Нито едно от двете не е сигурно. Румънците не са се произнесли по този трети мост България-Румъния. Напротив, те имат други планове и започват да строят друг мост над Дунав. Дали ще се съгласят на трети мост и къде да бъде той, също е голям въпрос. Знаете, има възражения към това да бъде отново на Русе. Но, така или иначе това все пак зависи от нас и Румъния. А що се отнася до тези намеци за големи строежи на Балканите, извинете, това са съвсем свободни съчинения. Много свободни съчинения са това. Въобще много се бърза. Според мен рибката със Западните Балкани е още в морето, а ние вече не само сме сложили тигана на огъня, а и дори каним на вечеря. Мисля че министър-председателят действа малко прибързано, да не използвам друга дума. Какво ще се строи, къде ще се строи е много неясно. Перспективата пред Западните Балкани е засега пред сферата на пожелателността, европейската перспектива. Не е много логично да се започне със строеж на инфраструктура, в която ще се влагат много милиарди, преди да е ясно дали обстановката е стабилна, отношенията между държавите в този регион и положението вътре във всяка страна. Знаем много добре, че това съвсем не е така засега. Така че, а отделно не коментирам дори да започнат някакви инфраструктурни проекти, дали ние ще бъдем първи на опашката сред инвеститорите. Това също не е съвсем сигурно. Така че, мисля че тази оптимистична, светла картина, която рисува министър-председателят е малко пресилена и прибързана, така да се изразя.Александър Маринов: Нашите политици имат проблеми с базовите познания в областта на географията и историята, така че може би има някаква грешка, но не е това основният въпрос. Това е също несериозно. Вие мислите ли, че Ангела Меркел е дошла с картата и рисувала с молива по нея какво, къде ще мине, кога започва и е дала гаранции. Пък и колкото и да е силна Германия, в момента нейният действащ канцлер не е чак толкова силен, но Германия наистина е водеща страна в ЕС. Но колкото и тя да е силна, тя не може да решава сама тези въпроси. И аз, смятам че това е също несериозно. На разговор могат да се говорят различни неща. Най-вероятно идеята на европейските политици, не само на Меркел, е да се говорят приятни неща на хората и на политиците от Западните Балкани, да се поуспокоят, да не бъдат много радикални в своите взаимни претенции, в желанията си. Но пак повтарям, един сериозен поглед би подсказал, че нещата съвсем не са толкова ясни, сигурни и да не говорим, че не са предстоящи. Най-вероятно и да се случи нещо, то ще е във време, когато Борисов няма да е министър-председател. Така че не бива да поема този ангажимент.Александър Маринов: Не знам, може би министър-председателят очаква и от българските политици някой да влезе в ареста. Какво да ви кажа? Направи впечатление там за сравнението за баирите около Давос и българските планини. Но дали ще спрат с протестите Зелените, пък и не само Зелените, защото тук не е само въпросът за екологията и за Банско. Протестният потенциал в българското общество е много висок и виждате, че всеки ден протестират различни групи. Не просто, за да получат нещо повече по време на Председателството. Това е, според мен, е недобре премислено послание, ако пък не дай Боже да е предупреждение, защото най-вероятно ще има обратен ефект. Хората ще спрат протестите тогава, когато управлението на държавата предприеме реални стъпки за добро решение на възникващите проблеми. Тогава няма да има протести, дори да не са решени проблеми. Дори да не са решени проблемите, ако се започне да се работи и се види, че се работи обосновано, последователно и честно, тогава вероятно хората няма да излизат на улицата. А сега те излизат всеки ден. Много добре го знаем. И това не е заговор срещу Борисов или срещу България. А това е откликът на нерешените проблеми.Александър Маринов: Премиерът не иска да говори по най-сериозните проблеми. Проблемите с корупцията не в буквалния, баналния смисъл, а с факта, че държавата е окупирана. Държавата се управлява от един тесен кръг от хора, които използват властта в свой интерес. Предполагам, че вие сте забелязали как веднага реагираха един кръг от медии на самия факт на участието на премиера на тази среща. Така че има много неща, за които трябва да се говори. Добре би било да се говори, които отгоре, отгоре бяха зачекнати на тази среща. Например за демографската криза. Но ние там не виждаме дори начало на сериозен разговор, а камо ли действие. Би трябвало правителството да реагира и то да реагира със сериозна аналитична и след това изпълнителска дейност. Не виждаме такова нещо. Разбираемо е желанието на един министър-председател да говори хубави неща, да говори неща, които включително представят него и правителството му в добра светлина. Това е разбираемо, не можем да ги упрекваме затова. Но има и неприятни, сложни, болезнени въпроси, за които трябва да се говори, за които не се говори или те се заобикалят, или се профанизират, с извинение. И аз неслучайно повтарям непрекъснато - може да надхитрите политическите опоненти, може да надхитрите или да игнорирате тези, които ви критикуват в медиите, но животът не може да надхитрите. Проблемите, реалните проблеми от действителността, не можете да надхитрите. Те ви натискат и това е. ", "date": "2018.01.31", "title": "Политологът Александър Маринов: Правителството не говори, а и не може да формулира големите въпроси"}
{"url": "http://www.cross.bg/potok-razreshenie-indystriya-1566748.html", "text": "/КРОСС/ Германия даде разрешение за строеж и експлоатация на планирания газопровод „Северен поток 2\" в свои териториални води, а също и полагането на тръби в сухопътния участък в района на Любмин в близост до Грайфсвалд, провинция Мекленбург-Предна Померания. Съответната информация е публикувана на официалната интернет страница на оператора Nord Stream 2 AG, съобщава „Фокус\".От публикуваното съобщение става ясно, че издаденото одобрение е за участък от тръбопровода с приблизителна дължина от 55 километра. Разрешението е дадено в пълно съответствие със Закона за енергийната индустрия (EnWG).„Това разрешение е важен крайъгълен камък в сложния процес за разрешаване на проекта като цяло\", увери Йенс Ланге, един от мениджърите на компанията. Експертът допълни, че при изготвянето на разрешителното са взети предвид интересите на всички заинтересовани страни, включително на представителите на туристическата индустрия.В началото на ноември 2017 г. \"Северен поток 2\" получи одобрението на минния орган на Щралзунд за разгръщане на строителни дейности в района на германския континентален шелф (еквивалентен на германската изключителна икономическа зона (ИИЗ)).Националните процедури за издаване на разрешителни в другите четири държави по маршрута - Русия, Финландия, Швеция и Дания - продължават по план. Операторът е изпълнил всички изисквания и очаква разрешенията да бъдат издадени навреме за планираното стартиране на строежа през 2018 г., се казва още в текста.", "date": "2018.01.31", "title": "Германия даде разрешение за \"Северен поток 2\""}
{"url": "http://www.cross.bg/siriya-prevurne-makron-1566752.html", "text": "/КРОСС/ Френският президент Еманюел Макрон изрази притеснения относно военната операцията на Турция срещу кюрдите в Сирия. Според него би било „истински проблем\", ако турската интервенция срещу кюрдските милиции в Сирия се превърне в открита „инвазия\", заяви държавният глава пред „Фигаро\".„Ако операцията прерасне в нещо повече от борба срещу потенциалната терористична заплаха на турската граница и се превърне в инвазия, то ние наистина бихме имали истински проблем с това\", предупреди Макрон. ", "date": "2018.01.31", "title": "Макрон: Ще имаме истински проблем, ако турската операция в Сирия се превърне в инвазия"}
{"url": "http://www.cross.bg/bulgarite-otnoshenie-biha-1566749.html", "text": "/КРОСС/ Общо 220 хиляди пълнолетни българи декларират, че са ставали жертва на грабеж/престъпление в последната една година. 62% от българите биха се обърнали при проблем свързан с личната сигурност към полицията, а близо 20% към роднини. 29% от българите не се чувстват сигурни в домовете си. Това сочи проучване на изследователски център „Тренд\" относно нагласите на българите по отношение на личната им сигурност.90% от българите посочват, че в последната една година нито те, нито техни близки са били обект на грабеж/нападение. Въпреки това данните регистрират високи дялове на несъгласие по отношение на въпроса „Вие лично съгласен ли сте или не сте съгласен с твърдението, че в България човек може да се разхожда навсякъде и по всяко време, без да се страхува от престъпление?\" - 78% не са съгласни, че могат да се разхождат навсякъде и по всяко време, без да се страхуват от престъпление.8% от българите се страхуват, че върху тях може да бъде упражнено насилие от страна на полицията.Високи дялове на декларация за страх има и по отношение на крадци (78%), хора от ромски произход (64%), хулигани (69%). Не се отчита особена динамика по отношение на пол и възраст, както и по отношение на населеното място.38% е делът на българите, които заявяват, че се страхуват от насилие от страна на бежанци/мигранти. Тук се отчита динамика спрямо пола на респондентите, като данните показват, че жените в по-голям дял се страхуват за сметка на мъжете. По отношение на населеното място, то близо 50% от живеещите в столица споделят такъв страх, докато дяловете в областните градове, малките населени места и селата е по-нисък.Едва 2% от българите декларират, че се страхуват от насилие от страна на съпруг(а)/партньор(ка), а 92% отговарят отрицателно. По отношение на тези данни трябва да имаме предвид и нежеланието на хората да споделят такъв тип информация.Респондентите бяха помолени да дадат оценка за определени институции по отношение на ефективност в контекста на въпроси свързани с личната им сигурност. Почти разполовено мнение се регистрира по отношение на ефективността на полицията - 42% са на мнение, че полицията работи ефективно, докато 44% са на обратното мнение. Ниски нива на оценка за ефективност се регистрира по отношение на съдебната власт - 21% ефективност, както и при законодателна - също само 21%.62% от българите биха се обърнали с най-голямо доверие при проблем свързан с личната сигурност към полицията. Разлика се отчита при хората на възраст между 18 и 29 г., където по-голям дял (над една четвърт) биха се обърнали за помощ към роднини в сравнение с останалите възрастови категории. Данните показват, че живеещите в малките населени места и селата в по-голям дял биха се обърнали към полицията за сметка на живеещите в столицата.На въпрос каква би била реакцията им при нарушаване на личната сигурност, 73% от хората посочват, че биха подали жалба в полицията. 22% от българите посочват, че биха се защитили сами включително с насилие при ситуация, в която е нарушена личната им сигурност. 4% от българите биха останали пасивни в такава ситуация. ", "date": "2018.01.31", "title": "78% от българите не вярват, че навсякъде в страната е безопасно"}
{"url": "http://www.cross.bg/sanofi-ablynx-nashata-1566750.html", "text": "/КРОСС/ Sanofi и Ablynx, биофармацевтична компания, занимаваща се с откриването и разработването на Nanobodies®, подписаха окончателно споразумение, съгласно което Sanofi ще предложи да придобие всички акции, включително и Американските депозитарни акции (ADS), варанти и конвертируеми облигации на Ablynx на цена за акция от 45 евро или сумарно ще изплати около 3,9 милиарда евро. Сделката беше единодушно одобрена от бордовете на директорите на Sanofi и Ablynx.Придобиването на Ablynx продължава ангажимента на Sanofi за пробив в иновациите, фокусиран върху технологии, насочени към поли-таргетни терапии, третиращи множество болести с единични мултиспецифични молекули.Nanobodies® са иновативен клас от патентовани биологични лекарства от следващо поколение. Ablynx е лидер в областта на нанотехнологиите, с повече от 45 собствени и партньорски научни разработки за широк спектър от терапевтични области като хематология, възпалителни заболявания, имуно-онкология и респираторни заболявания. Осем нанонотела са в процес на клинично разработване..Sanofi се ангажира да ускори развитието и да увеличи максимално търговския потенциал на настоящите и бързоразвиващи се програми на Ablynx.Добавянето на caplacizumab към платформата на Sanofi укрепва позицията й в областа на редките кръвни болести, допълвайки наскоро обявеното споразумение за придобиване на Bioverativ.Едно от разработваните от Ablynx нанотела е за лечение на  респираторно-синцитиални вирусни  инфекции (RSV), за които няма широко използвана терапия и е допълнение към програмите, свързани с RSV на Sanofi Pasteur.Придобиването на Ablynx се очаква да доведе до значителна дългосрочна стойност за акционерите на Sanofi, като увеличи капацитета си за научни разработки и изследвания. Включвайки разходи за R&D, придобиването се очаква да не се отрази на доходността на акциите на Sanofi през 2018 и 2019 г.Съгласно условията на споразумението, Sanofi ще пусне публични оферти, за да придобие всички останали обикновени акции, варанти и конвертируеми облигации на Ablynx. Sanofi ще спази всички изисквания, посочени в белгийското законодателство за придобивания и подаде задължителните документи в Белгийския орган за финансови услуги и пазари (FSMA). Обявление за това е публикувано на уебсайта си FSMA.Изпълнението на публичните оферти е предмет на обичайни условия, включително търгът на ценни книжа, представляващи най-малко 75% от неизплатените акции на Ablynx в края на първоначалния период на приемане на белгийското търгово предложение и получаването на необходимите регулаторни одобрения. Публичните оферти се очаква да започнат до началото на второто тримесечие на 2018 г.В съответствие с белгийското изискване за сигурност на фондовете, Sanofi е сключило банков кредит с BNP Paribas Fortis SA / NV. При удовлетворяване или отказ от обичайните условия за закриване, сделката се очаква да приключи до края на второто тримесечие на 2018 г.  ", "date": "2018.01.31", "title": "Sanofi ще придобие Ablynx за 3,9 милиарда евро"}
{"url": "http://www.cross.bg/bulgarskite-drehi-rukavitzi-1566753.html", "text": "/КРОСС/ В преобладаващо бяло и зелено ще бъдат облечени българските спортисти по време на Зиминти олимпийски зимни игри в Пьонгчанг. В ролята на манекени, за да представят екипите се вживяха сноубордистката Александра Жекова и скиорът-алпиец Алберт Попов.Спортната екипировка е на италианската фирма VIST и включва яке, грейка, зимни черни панталони, блуза, две спортни горнища, кожени ръкавици, леко пухено зимно яке в червено-черно, шапка в цветовете на националния трикольор и др, съобщават от Българския олимпийски комитет. Всички дрехи и аксесоари са от последната зимна колекция на фирмата. Те са изработени от висококачествени материали и са с уникален дизайн, изпълнен специално за българския тим. VIST облича за втори път българските олимпийци след Сочи 2014 и в последните години е сред най-бързо прогресиращите компании в сектора на ски и борд екипировката.Обувките са на една от най-популярните в зимните спортове марки - Dolomite, която предоставя по два чифта на всеки - планински модел в зелено-черно и тип спортно-елегантен модел тип „кежуал\" в черно.За официалните облекла се е погрижила световноизвестната марка Conte of Florence. Визията е спортно-елегантна, а материалите както винаги в колекциите на тази фирма са от най-високо качество. Елегантните връхни дрехи в сиво за мъжете и в черно за жените се комбинират със светлосиня риза, тъмносин пуловер от кашмир и класически дънки. Привлекателната визия се допълва от шапки в пастелени цветове от тъмната гама и тъмносини ръкавици. Conte of Florence облича за първи път българските олимпийци, фирмата е прочута с висококачествените си платове от кашмир и мериносова вълна, с модерните си кройки и с това, че не използва изкуствени материали. ", "date": "2018.01.31", "title": "Ето как ще бъдат облечени българските спортисти на олимпийските игри "}
{"url": "http://www.cross.bg/vuzrastna-zhena-izmami-telefonen-izmamnik-1566759.html", "text": "/КРОСС/ Варненец на 41 години е задържан при опит да реализира измама на територията на Хасково.По схемата „съдействие на полицията\", мъжът се опитал да вземе наличните 6800 лева на двама съпрузи на по 81 години, съобщиха от Областната дирекция на МВР в Хасково.След като ги заплашил, измамникът разпоредил на жената да хвърли парите през терасата на жилището. Тя обаче се усъмнила, напъхала в плика вместо пари - торби, и сигнализирала в полицейското управление.В резултат на предприетите светкавични действия, в момент на вземането на „плячката\", криминалистите засекли мъжа, изпълнявал ролята на муле.Задържаният е направил самопризнания. В процес на издирване е и друг негов помагач от Варна. Продължава документиране на цялостната им престъпна дейност. ", "date": "2018.01.31", "title": "Възрастна жена измами... телефонен измамник"}
{"url": "http://www.cross.bg/temelkov-mandata-okonchatelno-1566756.html", "text": "/КРОСС: Върховният административен съд прекрати окончателно мандата на кмета на септемврийското село Семчиново Пламен Темелков, заради отсъствие от работа в продължение на 4 месеца. Темелков бе задържан през юни, м.г., заедно с още 8 лица от региона, по обвинение на съда в Марбея за трафик и сексуална експлоатация на жени и впоследствие екстрадиран в Испания.През септември 2017 г. общинската избирателна комисия в Септември прекрати мандата му, заради системно неявяване на работа. Изненадващо Темелков се върна в Семчиново, след като е бил пуснат под гаранция от испански съд. Той оспори в съда решението за отстраняването си с мотив, че е бил в платен и неплатен отпуск. Първоначално административния съд в Пазарджик, а в последствие и ВАС решиха мандата на Пламен Темелков да бъде окончателно прекратен. Очаква се президентът Румен Радев да издаде указ за насрочване на частични избори за кмет на Семчиново. ", "date": "2018.01.31", "title": "Съдът окончателно отстрани обвинения за трафик на хора и сводничество кмет"}
{"url": "http://www.cross.bg/tayani-surbiya-belgrad-1566757.html", "text": "/КРОСС/ Шестмесечното ротационно председателство на Съвета на Европейския съюз, което България пое в началото на годината, е възможност за Брюксел да продължи да подобрява отношенията си със страните от Балканския полуостров. Това обяви председателят на Европейския парламент Антонио Таяни, цитиран от сръбското електронно издание „Политика\".В Белград италианският политик се срещна с председателя на парламента Мая Гойкович, с която обсъди усилията на Сърбия за членство в Общността и увери. По време на срещата си с Гойкович Таяни призна напредъка на Белград и обяви, че е важно в страна като Сърбия именно парламентът трябва  да бъде „главен герой в тези действия\" .„Мисля, че сме на прав път\", заяви Таяни, добавяйки, че Сърбия е голяма европейска държава по отношение на култура, традиции и идентичност.Председателят на ЕП посочи, че в ситуацията, в която се намира регионът, ролята на Белград е изключително важна, защото - съгласно думите на италианеца, стабилни Балкани означават също и стабилен ЕС.„Имаме проблем с чуждестранни бойци, тероризма и нелегалната миграция\", припомни Таяни, добавяйки, че е необходимо да се обърне особено внимание на тези въпроси.„ЕС гледа на Сърбия като значима страна от гледна точка на икономическото сътрудничество\", увери Таяни, и изрази надежда, че Белград ще получи съдействие за справяне с проблема с безработицата, особено сред младите хора.На свой ред каза Гойкович заяви, че посещението на председателя на ЕП е от голямо значение за Сърбия, за регион, за страните, които са в процес на присъединяване към ЕС. ", "date": "2018.01.31", "title": "Таяни: Председателството на България е възможност за ЕС да подобрява отношенията си с балканските държави"}
{"url": "http://www.cross.bg/peskov-kremul-vashington-1566758.html", "text": "/КРОСС/ САЩ се показват като непредсказуем актьор заради противоречивите изявления от Вашингтон относно \"Доклада Кремъл\". Това заяви говорителят на Кремъл Дмитрий Песков, цитиран от руски медии, предава news.bg.„За съжаление ние работим с непредсказуеми партньори и в обстановка на такава непредсказуемост е необходимо да се запази концентрация, най-малко да действаме в съответствие с разбирането какво искаме. Президентът каза вчера, че е необходимо да се направи това, което отговаря на интересите ни\", изтъкна Песков пред репортери, давайки отговор на въпрос относно информация, че са направени промени в \"Доклада Кремъл\" малко преди публикуването му.Дмитрий Песков повтори думите на Владимир Путин, че докладът е неприятелски акт.По думите му Москва не иска влошаване на двустранните отношения с Вашингтон.Министерството на финансите на САЩ публикува дългоочаквания \"Доклад Кремъл\" - списък с лица, част от руското държавно ръководство или приближени нему, които могат да попаднат под ударите на новите санкции на Вашингтон заради предполагаемата намеса на Русия в американските президентски избори през 2016 г. В доклада, който е предоставен на Конгреса на САЩ, фигурират 210 души: 114 висши руски политици и чиновници и 96 олигарси, които по времето на управлението на руския президент Владимир Путин са се облагодетелствали и придобили големи богатства, според американското финансово министерство.", "date": "2018.01.31", "title": "Песков: САЩ са непредсказуеми"}
{"url": "http://www.cross.bg/nasilie-konventziyata-zheni-1566760.html", "text": "/КРОСС/ След като днес управляващите от ГЕРБ обявиха, че ще искат становището на Конституционния съд за Истанбулската конвенция, а преди това другата партия с участие в правителството - „Обединени патриоти\", и опозицията от БСП се обявиха твърдо против ратификацията на документа, сега от Европейската комисия също се намесиха в дебатите около приемането му.Българският еврокомисар Мария Габриел и комисарят по правосъдие потребители и равнопоставеност между половете Вера Йоурова излязоха със съвместно изявление в защита на Конвенцията, което бе разпространено от пресслужбата на Еврокомисията.Ето какво гласи то:Насилието над жени все още е сериозен проблем в Европейския съюз. От петнадесетгодишна възраст, в целия ЕС една от всеки три жени е била жертва на физическо насилие, на сексуално насилие или и на двете. Това все още е проблем и в България: 38% от българските жени са посочили, че са претърпели такова насилие от бивш партньор.Очевидно е, че мащабът на насилието над жени засяга дълбоко нашите общества: от децата, растящи в разбити семейства, където те често са странична жертва на такова насилие, до огромната икономическа цена, която плащаме. Разходите за здравни и правни грижи, както и икономическите загуби от това, че жените не могат да работят, се изчисляват за ЕС на повече от 225 милиарда евро.Ние наистина вярваме, че Истанбулската конвенция е един от инструментите, които могат да помогнат това да се промени. Чухме някои митове за Конвенцията, които се разпространяват в България. Днес бихме искали да разсеем тези неистински твърдения.За какво всъщност става дума в Истанбулската конвенция? Преди всичко за предотвратяване на насилието над жени, включително домашно насилие, и за по-добра защита на жертвите от насилие. Конвенцията задължава държавата да се ангажира с насилието над жени във всички негови форми и да преследва извършителите. Ние трябва да направим всичко по силите ни, за да спрем това насилие и да подкрепим жертвите. Ратифицирането на Конвенцията е важна стъпка в тази посока.Нека бъдем ясни: против основите на едно семейство е, когато съпруг пребива или изнасилва съпругата си. Искаме да разсеем погрешната информация, която се разпространява в България относно Конвенцията. Не става дума за инструмент за оформяне възприятието на пола или за идеологии, нито се изисква от страните да разрешат еднополови бракове. Всъщност не се споменава никъде за правно признаване на еднополовите бракове - тази тема е извън обхвата на Конвенцията. Накрая, тя също така не задължава страните да провеждат уроци в училищата за сексуалната ориентация или за половата идентичност.Вместо това Конвенцията ще гарантира важна подкрепа на жертвите от насилие - като убежища, психологически и правни консултации или подкрепа с подслон. Ще осигури на жертвите на изнасилвания достъп до специализирани кризисни центрове, където ще могат да получат медицински преглед и юридически консултации, както и подкрепа за преодоляване на травмата. Благодарение на тази конвенция, полицаите и лекарите ще получат подходящо обучение, за да могат да подкрепят жертвите по най-добрия възможен начин - като например се улесни явяването на свидетели по делата за насилие,  и ще се гарантира, че децата, станали свидетели на такова насилие ще получат защита и подкрепа.Прекратяване на насилието над жени и подкрепата за жертвите трябва да бъде приоритет за всички нас. 47 държави вече са я ратифицирали. Ние насърчаваме и искрено се надяваме, че скоро ще последва България. Няма време за губене. ", "date": "2018.01.31", "title": "Еврокомисари към България: Няма време за губене, ратифицирайте Истанбулската конвенция"}
{"url": "http://www.cross.bg/byudzhet-protzedyra-sustavyane-1566737.html", "text": "/КРОСС/ Министерският съвет прие решение за бюджетната процедура за 2019 г. в срока, определен от Закона за публичните финанси, съобщават от правителствената пресслужба. С решението се създава необходимата организация и координация между отделните разпоредители с бюджет в процеса на бюджетно планиране и съставяне на средносрочната бюджетна прогноза за периода 2019-2021 г. и на проекта на държавния бюджет за 2019 година.В решението са включени етапите, сроковете, разпределението на отговорностите и изискванията към разпоредителите с бюджет по съставянето на средносрочната бюджетна прогноза за периода 2019-2021 г. и проекта на държавния бюджет за 2019 година. Определят се основните правила, които следва да се спазват в рамките на бюджетния процес. Базата за разработване и актуализиране на средносрочната бюджетна прогноза за периода 2019-2021 г. и за съставяне на законопроекта за държавния бюджет на България за 2019 г. също са определени с акта.С бюджетната процедура за 2019 г. се определят сроковете и отговорностите на изпълнителната власт във връзка с функциите на Фискалния съвет в рамките на процеса по съставяне на бюджета.Бюджетната процедура е съобразена със сроковете по прилагането на механизмите и мерките, заложени в основните етапи на Европейския семестър за координация на икономическите политики през 2018 г. с цел укрепване на икономическото управление и осъществяване на наблюдение на макроикономическите дисбаланси. Спазването на процедурата създава условия за прозрачност и е елемент на доброто управление на публичните финанси. Тя обхваща всички бюджетни организации и юридически лица, контролирани от държавата и/или от общините, които не са част от консолидираната фискална програма, но попадат в обхвата на сектор „Държавно управление\".", "date": "2018.01.31", "title": "Одобрена е бюджетната процедура за 2019-а"}
{"url": "http://www.cross.bg/otpysk-vuzrast-pravo-1566739.html", "text": "/КРОСС/ Осиновителите на дете до 5-годишна възраст ще имат право на 365 дни отпуск. Той ще може да се ползва от деня на предаването на детето за осиновяване, но не по-късно от навършване на 5-годишната му възраст. Това предвиждат промени в Кодекса на труда, които бяха одобрени от правителството. Те ще бъдат предложени за приемане от Народното събрание, съобщават от пресслужбата на Министерски съвет.Промените имат за цел да се гарантират равни права на осиновителите, да се осигури необходимата родителска грижа и семейна среда за отглеждане на децата и повишаване на мотивацията за осиновяване.С промените в Кодекса на труда се правят изменения и в разпоредбите на Кодекса за социално осигуряване, които регламентират обезщетенията при ползване на този вид отпуск.Размерът му ще е 90% от среднодневното брутно трудово възнаграждение или среднодневния осигурителен доход на лицето, върху който са внесени или дължими осигурителни вноски за периода от 24 календарни месеца, предхождащи месеца на настъпване на осигурителния риск. Когато осиновителката на дете до 5-годишна възраст или осиновителят, който сам е осиновил дете, не ползва отпуск за осиновяване, ще се изплаща парично обезщетение в размер на 50 на сто от обезщетението, на което са имали право.Ако след изтичане на отпуска в размер на 365 дни детето не е навършило 2-годишна възраст, осиновителката има право на допълнителен отпуск при отглеждане на дете до 2-годишна възраст, каквото право на отпуск има и рождената майка на детето. По време на този отпуск ще се изплаща обезщетение в размер, определен със Закона за бюджета на държавното обществено осигуряване за съответната година. Когато допълнителният отпуск не се ползва, осиновителката ще има право на обезщетение в размер 50 на сто от обезщетението, което се изплаща, ако се ползва отпускът.Предвид необходимостта да бъде променена подзаконовата нормативна уредба, която урежда редът, условията и необходимите документи за ползване на отпуските при осиновяване и за изплащане на обезщетения по време на ползването им, се предлага промените в Кодекса на труда да влязат в сила от 1 юли 2018 г.", "date": "2018.01.31", "title": "Осиновителите на дете до 5-годишна възраст ще могат да ползват 365 дни отпуск"}
{"url": "http://www.cross.bg/fibank-cosme-finansirane-1566740.html", "text": "/КРОСС/ Fibank (Първа инвестиционна банка) и Националният гаранционен фонд (НГФ) сключиха споразумение за финансиране на предприятия по гаранционната схема „COSME 2017\".В сградата на Централно управление на Fibank на булевард „България\" споразумението между двете институции беше подписано от г-н Неделчо Неделчев - Главен изпълнителен директор на Fibank, г-жа Надя Кошинска -  Член на Управителния съвет и г-н Самуил Шидеров - Изпълнителен директор на Националния гаранционен фонд, Александър Георгиев - Член на Съвета на директорите.Целта на гаранционната схема „COSME 2017\" е да улесни достъпа на малки и средни предприятия (МСП) до финансиране, както и да подпомогне прилагането на продуктивни инвестиции в Европейския съюз. 50% от  гаранцията се поема от НГФ. От схемата ще се възползват 330 малки и средни фирми. Гаранцията позволява облекчаване на условията към обезпеченията, така че кредитоискателите да получат желаното финансиране в пълен размер.За кредити по схемата „COSME 2017\" могат да кандидатстват регистрирани в България фирми. Ще бъдат предоставяни кредити за инвестиционни или оборотни цели. Максималният размер е до 1,5 млн. евро, а срокът може да бъде до 10 години.Кредитните специалисти на Fibank разработват индивидуална оферта за кредит, гарантиран от НГФ по схемата „COSME 2017\", на фирмите, отговарящи на условията за включване.  ", "date": "2018.01.31", "title": "Fibank подписа ново споразумение с Националния гаранционен фонд  "}
{"url": "http://www.cross.bg/predsedatelstvo-bulgarskoto-osigyryavane-1566735.html", "text": "/КРОСС/ Правителството одобри допълнителни разходи и трансфери в размер на 49 007 600 за обезпечаване на Българското председателство на Съвета на Европейския съюз през 2018 г. Средствата са предвидени в централния бюджет, съобщават от пресслужбата на Министерския съвет след днешното му заседание.От одобрените разходи 48 728,6 хил. лв. са разпределени по бюджетите на първостепенните разпоредители за дейности по провеждането на Българското председателство, а 279 000 - по бюджетите на общини за одобрените им проекти за инициативи, свързани с регионалното измерение на Председателството.Основната част от дейностите са свързани с осигуряването на събитията от календара на Българското председателство, които ще се проведат в страната, както и за организиране на събития зад граница, за културната програма, за осигуряване на медийно покритие, публикации и реклама на събитията, за плащания по вече сключените през 2017 г. договори с изпълнители за осигуряване на отделните направления на подготовката - хотелско настаняване, храна, транспорт, превод, дейност на доброволците, функциониране на акредитационната система и др.  ", "date": "2018.01.31", "title": "Отпуснаха почти 50 милиона лева допълнително за европредседателството"}
{"url": "http://www.cross.bg/surbiya-namalyavane-royming-1566736.html", "text": "/КРОСС/ Правителството утвърди Меморандума за разбирателство със Сърбия за намаляване на международните тарифи за роуминг, съобщават от пресслужбата на Министерски съвет след днешното му заседание. Документът беше подписан на 9 декември 2017 г. в Белград от министрите на транспорта, информационните технологии и съобщенията на България и на търговията, туризма и телекомуникациите на Сърбия.Споразумението предвижда страните да насърчават мобилните оператори да постигнат конкретни споразумения помежду си, които да доведат до трайното намаляване на международните тарифи на роуминг услугите. В момента те са едни от най-високите в Европа - между 2,99 лв. и 6,99 лв. на минута и около 25 лв. на мегабайт.Отпадането на роуминга на страните от Западните Балкани е сред приоритетите на българското правителство и е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.  ", "date": "2018.01.31", "title": "Правителството утвърди меморандума за намаляване на цената на роуминга със Сърбия"}
{"url": "http://www.cross.bg/dobrev-delyan-iioncheva-1566741.html", "text": "/КРОСС/ „Никога не съм искала оставката на Делян Добрев. Смятам, че е добре той да остане в парламента, за да може българският гражданин всеки ден да вижда как изглежда честното лице на ГЕРБ\". Това обяви пред журналисти в Народното събрание депутатът от БСП Елена Йончева.„Това не е лична битка, опитът на Делян Добрев да отправя внушения по мой адрес няма да мине\", коментира тя, след  като самият депутат от ГЕРБ поиска нейната оставка.„Ако някой има съмнение, че съм нарушила закона и журналистическата етика и морал е длъжен да внесе документи в съответните органи или в Прокуратурата\", посочи Елена Йончева.„Делян Добрев е решил да не съобразява с решението на Конституционния съд, да не зачита законите\", изтъкна тя.„Внесли сме сигнал с факти и документи в Прокуратурата и очакваме да видим какъв ще бъде резултатът\", коментира депутатът от БСП.„Това не е моя лична битка с Делян Добрев. Не аз съм искала оставката му, поиска я премиерът Бойко Борисов, защото обществено достояние станаха силно смущаващи факти за Община Хасково. Делян Добрев сам внесе оставката си, защото смяташе, че по този начин ще се сниши, „бурята ще отмине\", обществото ще забрави и няма да има медиен натиск за всички схеми, които е направил в Община Хасково\",  допълни Елена Йончева.", "date": "2018.01.31", "title": "Йончева: Нека Добрев остане в парламента, за да се вижда как изглежда честното лице на ГЕРБ"}
{"url": "http://www.cross.bg/tzenite-bulgariya-bulgarska-1566742.html", "text": "/КРОСС/ Работодателски организации излизат на протест срещу цените на тока за бизнеса. Това съобщиха от Българска стопанска камара. Протестът ще бъде подкрепен от Асоциацията на индустриалния капитал в България (АИКБ), Българска стопанска камара (БСК), Българска търговско-промишлена палата (БТПП) и Конфедерацията на работодателите и индустриалците в България (КРИБ), обединени в Асоциацията на организациите на българските работодатели (АОБР), чийто членове създават 86% от брутната добавена стойност в страната и дават работа на 82% от наетите в Република България, и Национален синдикат „Защита\". Те  вече внесоха в Столична община Уведомление за организираното протестно шествие, което ще се проведе на 28 февруари 2018 г., от 10.30 до 12.30 часа, по маршрут „Пл. Независимост (Ларгото) - Министерство на енергетиката - Народно събрание\".Според работодателските организации вече е отчетен ръст на цените на стоки и услуги във връзка с повишените цени на тока за бизнеса, като на годишна база цените на хранителните стоки са нараснали с 3,6%, а още по-голям е ръстът на цените на производител на вътрешния пазар  - 5,1 % общо за промишлеността. И това е само началото, според тях. ", "date": "2018.01.31", "title": "Работодателите излизат на протест"}
{"url": "http://www.cross.bg/kycheta-broya-yvelichavane-1566746.html", "text": "/КРОСС/ Правителството прие отчет за изпълнение на общинските програми за овладяване на популацията на безстопанствените кучета на територията на България за 2016 г., съобщават от пресслужбата на Министерски съвет.Общият брой на безстопанствените кучета, получен при събиране на данните от всички общини, е 25 861. През 2013 г. те са били 35 383. За 2016 г. се отчита незначително повишаване на броя им - с 0,97% или 733 повече, от този през 2015 г.През 2016 г. се отчита увеличаване на броя на регистрираните приюти в страната - 44, в сравнение с 2015 г., когато са с три по-малко.Наблюдава се трайна тенденция на увеличаване броя на регистрираните и въведени в интегрираната информационна системата ВетИС домашни кучета през 2016 г. - 33 882. През 2015 г. техният брой е бил 29 215.", "date": "2018.01.31", "title": "Над 25 хиляди са бездомните кучета в страната"}
{"url": "http://www.cross.bg/sustoyanie-grazhdanite-deiinosti-1566747.html", "text": "/КРОСС/ Основно предизвикателство за здравето на гражданите и приоритет за бъдещи активни интервенции са хроничните незаразни болести, които са основни причини за смърт и намалена работоспособност. Това е един от изводите в одобрения от правителството годишен доклад за състоянието на здравето на гражданите, съобщават от пресслужбата на Министерски съвет след днешното му заседание.Посочва се, че най-голям негативен дял имат болестите на органите на кръвообръщението, в т.ч. мозъчно-съдовата болест и злокачествените заболявания. Те формират и най-големия дял от т. нар. предотвратима смъртност, която ежегодно отнема живота на над 20 000 души у нас.В доклада се отбелязва, че прилагането на целенасочени политики по отношение на тези основни групи заболявания може да доведе до значителни подобрения на индивидуалното и общественото здраве, още повече, че тяхна основна характеристика е пряката им обвързаност и повлияност от факторите на външната среда и начина на живот.Докладът анализира здравното състояние на гражданите през 2016 г., извършените дейности и разходваните средства за изпълнение на основните цели и задачи в областта на здравеопазването. Направен е анализ на основните показатели за здравното състояние на населението и факторите, произтичащи от демографското състояние, социално-икономическите условия, околната и трудова среда, както и начина на живот. Документът разглежда изпълнението на Националната здравна стратегия 2020 за 2016 г. Подробно е представено въвеждането на Национална здравна карта със задължителен характер и свързания с нея механизъм за селективен подбор от страна на НЗОК на лечебни заведения, с които публичният фонд сключва договори. Анализирано е преструктурирането на основния пакет здравни дейности, заплащан от бюджета на НЗОК, с разширяването на дейностите в областта на промоцията и профилактиката на заболяванията, извеждане на болнични дейности за извършване в амбулаторни условия, създаване на условия за развитие на дейности по продължително лечение и въвеждане на изисквания за осигуряване на комплексна диагностика, лечение, рехабилитация и наблюдение на определени категории заболявания. Разгледани са още регламентирането на интегрираните здравно-социални услуги за деца и възрастни, които да се осъществяват от лечебни заведения, както и промените в регулацията на лекарствения сектор, които доведоха до подобрено ценообразуване, договаряне на отстъпки и въвеждане на оценка на здравните технологии.Според доклада, данните за здравното състояние на населението като цяло показват трайни подобрения, свързани с намаляване на смъртността и заболеваемостта, особено в младите възрастови групи. Макар че страната ни все още изостава в сравнителен план по много от средноевропейските показатели, се установяват обективно отчетени тенденции за динамичното подобрение на показателите. Прави се извод, че резултатите от дейностите по Националната здравна стратегия 2020 през първата година от нейното действие са положителни, а поставените цели и формулираните приоритети и политики съответстват на идентифицираните предизвикателства пред здравето на гражданите.", "date": "2018.01.31", "title": "Хроничните незаразни болести са основен проблем за здравето на българските граждани"}
{"url": "http://www.cross.bg/prebivavaneto-bulgariya-litza-1566768.html", "text": "/КРОСС/ Парламентът одобри окончателно промените в Закона за преминаването през и пребиваването на територията на България на съюзнически и чужди въоръжени сили. Промените се отнасят основно до документите, нужни на членовете на семейства на военнослужещи и условията за пребиваването им у нас.Депутатът от БСП Славчо Велков възрази заради олекотяването на изискванията към цивилните лица.„Цивилният компонент, уважаеми колеги, не може да бъде освобождаван от проверки в информационните фондове на МВР, особено в случаите при напускане на Република България, особено в случаите, когато част от тези лица са извършители на престъпления\",  коментира Велков, цитиран от БНР.Председателят на Комисията по отбрана Константин Попов от ГЕРБ отхвърли опасението.„По време на пребиваването, контролът е изключително строг - от военна полиция, структурите на ДАНС, съвместно командване на силите. Знае се всеки един къде е, какво, включително се докладват не само извършени престъпления, но се докладват включително и инциденти. Контролът е изключително строг\".", "date": "2018.01.31", "title": "Парламентът олекоти режима за преминаване и пребиваване на чужди военни в България"}
{"url": "http://www.cross.bg/sporazymenie-po-rano-zaplata-1566769.html", "text": "/КРОСС/ Съюзът (ХДС/ХСС) и Германската социалдемократическа партия са постигнали ново важно споразумение по още един от въпросите в официалните преговорите за коалиция, която ще управлява федералната република, предава Reuters.След като по-рано бе постигната договорка по ключовия въпрос за събиране на семействата на бежанците, днес (31 януари) двете политически формации се съгласиха да поставят тавана на пенсионните вноски на 20% от индивидуалната работна заплата. В предварителното коалиционно споразумение, постигнато по-рано този месец, Съюзът (ХДС/ХСС) и ГСДП също така се договориха пенсиите да достигнат до 48% от средната работна заплата в страната до 2025 г. ", "date": "2018.01.31", "title": "Ново ключово споразумение между преговарящите в Германия"}
{"url": "http://www.cross.bg/torinoto-borisov-ivaiilo-1566733.html", "text": "/КРОСС/ Четирима души са обвинени във връзка с отвличането на Адриан Златков.Един от обвинените е Ивайло Борисов, известен с прякора Ториното. Четиримата са в ареста, а прокуратурата ще иска постоянното им задържане под стража, съобщи пред БНР адвокатът на Ториното - Марияна Тодорова.Ролята на Ивайло Борисов и на втория обвинен Мартин Марков в отвличането на сина на бизнесмена Тони Златков, е че са осигурили коли с марки \"Опел\" и \"Шкода\" на похитителите. Останалите двама обвиняеми имали отношение към СИМ картите, с които се е поддържала връзката между тях и бащата.  В постановлението за повдигане на обвиненията пишело, че четиримата са помагали на други все още неизвестни по делото лица, каза адвокат Мариана Тодорова.Тя обясни,че в рамките на вчерашната акция, предшествала арестите, са били разпитани 40 души - хора, купували коли от автокъщата на Тони Златков, както и познати на Ивайло Борисов - Ториното. Сред разпитваните е бил и близкият до Ториното - Златомир Иванов-Баретата, но само като свидетел, уточни Тодорова, която е и негов защитник.\"Не може господин Иванов да отговаря, дори и да приемем и изключим в момента Ивайло Борисов за всичко, което се случва в тази държава. Господин Иванов си има бизнес, който си го управлява. Да,  безспорно криминално проявен е. Да, безспорно осъждан е, но не може за всяко по-тежко престъпление да се спряга господин Иванов\", коментира адвокатката. ", "date": "2018.01.31", "title": "Четирима души са арестувани за отвличането на Адриан Златков (обновена)"}
{"url": "http://www.cross.bg/konstitytziyata-gerb-demokratziyata-1566723.html", "text": "/КРОСС/ Най-нормално би било декларацията на ГЕРБ да завърши с разграничаване от ръководството на парламентарната група на ГЕРБ и от ръководството на партията. Тъй като то е съпричастно в цялата си политическа дейност и собственото си битие към бившия режим и носи същата отговорност, каквато носят основните дейци и функционери на българската комунистическа партия по това време. Следователно трябва да минат през един вътрешен катарзис и да постигнат онази демократична чистота, която призовават народните представители.Това обяви Валери Жаблянов от трибуната на Народното събрание в декларация от името на парламентарната група на БСП по повод решението на Конституционния съд да обяви неприетата оставка на Делян Добрев от ГЕРБ за противоконституционна.И продължи:Приемаме и разбираме стойността на разделението на властите, като гарант за демокрацията, на основните принципи като върховенството на закона и плурализма на мненията. И това беше записано в Конституцията от ‘91-ва година. От тогава до днес тези принципи са в основата на българския политически живот. БСП нито в едно свое действие, дори в моменти, когато този парламент и най-висш орган на суверена е бил подлаган на, меко казано, незаконни действия, не е прибягвала и не допускала нарушаването на Конституцията.  Това ми се струва доста, извинявам се за израза, перверзна представа за демокрацията. Демокрация, която може да съществува въпреки Конституцията, въпреки правовия ред. Това не е демокрация, а както са казали древните - управление на тълпата. Но това е нещо съвършено различно. Какво ни дава основание да твърдим това? Със своето решение от вчера КС недвусмислено подчерта, че с акт на НС е нарушен чл. 4 от Конституцията, където върховенството на правовата държава е изведено в абсолют. КС подчерта, че с решение на НС е нарушен един от основните принципи за нашето политическо битие, като народни представители, а именно- свободният мандат на народния представител. Това нарушаване, от страна на мнозинството, беше извършено умишлено, с намерението да се спаси дискусионната политическа кариера на Делян Добрев, който и до днес ,кой знае защо,седи в НС. С внасянето на нашето искане до КС поискахме конституционните съдии, които не могат да бъдат заподозрени в каквато и да било преднамереност, да се произнесат по решението, инициирано и наложено от мнозинството. Отговорът е ясен. Това не е позиция на БСП. Това е решение на една от висшите институции в републиката, което издава цялото отношение на ГЕРБ и на режима, който налагат от 10 години в България по отношение на всички останали легитимни държавни институции. Отношение на неглижиране на правото, на Конституцията, на върховенството на закона, на плурализма, на всички форми на граждански и политически свободи. Установяването на един полуличен режим, който не може да бъде скрит, дори зад интензивния парфюм на европредседателството.Прочитайки позицията на БСП, като привърженик, като един от авторите и като един от стожерите на конституционния ред в републиката, искам да призова мнозинството, от името на БСП и всички убедени конституционни демократи в България, да не разграничават Конституцията и демокрацията в България. Да разберат, че демокрацията и върховенството на закона са взаимно свързани, неразривно свързани и по никакъв начин, сегашното и което е друго мнозинство, може да бъде поставено над Конституцията. Ако ГЕРБ и нейното ръководство разберат тази проста аксиома на демократичния политически живот, ще влязат в рамките на добрите европейски практики на дясноцентристките партии и ще се превърнат в една автентична проевропейска партия, която е такава по съдържание, на практика, а не само в името си.", "date": "2018.01.31", "title": "Жаблянов: ГЕРБ показват перверзна представа за демокрацията"}
{"url": "http://www.cross.bg/imany-plovdiv-pyblikata-1566724.html", "text": "/КРОСС/ Чаровната и талантлива поп-соул звезда IMANY се завръща у нас с уникалния си бенд. Френската певица ще гостува с грандиозно шоу на 10 юни в Античния театър в Пловдив и на 12 юни в зала 1 на НДК. Кадифеният глас и искреното присъствие на IMANY бързо и съвсем естествено я превърнаха в любимка на публиката не само у нас, но и по света. Доказателство за това са напълно разпродадените ѝ концерти и платиненият статус, който още първият ѝ албум The Shape of a Broken Heart придоби в редица европейски държави.Музиката на IMANY е едновременно интимна и зареждаща, а магнетичното ѝ присъствие заразява и пленява по необикновен начин. Ето защо концертите ѝ се превръщат в истинско изживяване за милионите ѝ фенове по цял свят. Няма съмнение, че и всяка една от срещите с българските ѝ почитатели оставя дълбока следа у двете страни - IMANY пее винаги пред препълнена зала, която е активно въвлечена в удоволствието от срещата с нея и музиката ѝ. Именно това необикновено топло и сърдечно посрещане от своя страна превърна българските фенове на IMANY в нейна своеобразна слабост, а гостуванията ѝ у нас - в малък празник и любим акцент в световните ѝ турнета.Певицата, чийто корени я свързват с екзотичните Коморски острови,  работи известно време като модел в Ню Йорк, но за радост на публиката си се връща към детската си мечта и започва да се занимава по-сериозно с музика през 2008 г. В авторските си парчета вплита африканските островни ритми и така създава собствения си неповторим стил. Творческият ѝ псевдоним означава „вяра\", „доверие\", „откровеност\". Именно такава е и музиката ѝ - честна и изпълнена с оптимизъм, с интерес към света и благородните каузи.Емблематичното парче You Will Never Know се превърна в безспорен хит и се задържа начело на класациите задълго, както и ремиксът на Don't Be So Shy, оглавил чартовете в Австрия, Германия, Полша и дори Русия. Изключителен успех беляза и последният албум на Imany - The Wrong Kind of War. Песни от него, както и най-обичаните ѝ парчета ще очакват феновете на двете шоута в Пловдив и София на 10-и и 12 юни.Събитието се организира от Keen Acts, а билети на цени от 50 до 120 лв. са достъпни от 1.02.2018 в бензиностанции OMV, билетен център НДК, Български пощи и мрежата на Eventim.bg.", "date": "2018.01.31", "title": "IMANY с два големи концерта в София и Пловдив през юни"}
{"url": "http://www.cross.bg/byrgas-karaiiotov-negovite-1566725.html", "text": "/КРОСС/ На 77-годишна възраст почина почетният гражданин на Бургас проф. Иван Карайотов. По този тъжен повод кметът Димитър Николов изказва съболезнования към неговите роднини, колеги и многобройни приятели:\"Угасна един от най-големите бургаски умове. Напусна ни човекът, който знаеше най-много за миналото на нашия град. Професор Карайотов от години имаше здравословни проблеми, но със силата на волята си издържа до момента, в който доказателствата, че Бургас е древен и значим, а не обикновено рибарско селище, вече са неоспорими и приети от научната общност. Десетилетия наред той работи за тази кауза и популяризирането й като археолог и преподавател. Затова безспорно заслужава нашата най-дълбока почит!Скърбя за голямата загуба, но винаги ще помня уроците, научени от професор Карайотов и вярвам, че неговите следовници ще продължат значимото му дело. В науката и обществения живот на нашия град той остави дълбока диря и ярък спомен. Вечна му памет!\", обяви кметът, цитиран от сайта на Община Бургас. ", "date": "2018.01.31", "title": "Кметът Николов: Угасна един от най-големите бургаски умове"}
{"url": "http://www.cross.bg/ebdo-yanyari-dyshi-1566727.html", "text": "/КРОСС/ Френските власти са задържали четирима души във връзка с нападенията срещу редакцията на сатиричното списание „Шарли Ебдо\" и еврейския магазин от януари 2015 г., предават местни медии, цитирани от „Фокус\".Четиримата мъже на възраст от 30 г. до 36 г. са задържани за „изясняване на ролята, която може да са имали за доставката на оръжия\" за извършителите на терористичната атака.Съгласно разпространената информация, арестите са извършени в периода 29-30 януари в североизточната част на Франция. ", "date": "2018.01.31", "title": "Арестуваха четирима  души за съпричастност към атаката срещу \"Шарли Ебдо\""}
{"url": "http://www.cross.bg/samozashtita-raketi-zoni-1566730.html", "text": "/КРОСС/ Две ракети, изстреляни от района на Африн, намиращ се под контрола на Отрядите за народна самозащита на сирийските кюрди, паднаха на турска територия в околия Рейханлъ на провинция Килис, предаде информационната агенция „Ихляс хабер ажансъ\" (ИХА), цитирана от „Фокус\". Едната ракета е поразила къща. Загинало е момиче 17 години, има и  един ранен.Вчера срещу Рейханлъ и Килис също бяха изстреляни много ракети, но нямаше жертви, посочва още ИХА.Междувременно членове на отрядите за самозащита са атакували турски военен конвой в северния сирийски град Идлиб,  според „Дейли Сабах\". Съгласно разпространената информация, нападението е извършено днес с превозно средство, заредено с експлозиви, които са били детонирани. При атаката е загинал цивилен служител, пострадали са други двама души, един от които - военнослужещ, става ясно от изявление на турската армия. В текста се припомня, че конвоят е бил разположен в Идлиб като част от международно споразумение за установяване на зони за деескалация.Разгръщането в северозападния сирийски район стартира през октомври миналата година по силата на споразумение, постигнато с Русия и Иран в рамките на мирните преговори за Сирия в казахстанската столица Астана. Създаването на зони за деескалация бе договорено през май между Турция, която подкрепя групи, които се противопоставят на режима на Башар Асад в Сирия. По-рано през месеца турската армия обаче започна операция към град Африн, който е населяван предимно от кюрди. Тя има за цел прочистването на вече споменатите отряди за самозащита, които според Анкара са свързани със забранената „Работническа партия на Кюрдистан\" (ПКК). ", "date": "2018.01.31", "title": "Кюрдите отвръщат, изстреляха ракети срещу Турция и атакуваха военен конвой"}
{"url": "http://www.cross.bg/konventziya-istanbylskata-konstitytzionniya-1566732.html", "text": "/КРОСС/ ГЕРБ сезира Конституционния съд с искане за преценка на съответствието на Истанбулската конвенция с основния ни закон. Конституционният съд ще даде водещ правен ориентир за обществения дебат за Истанбулската конвенция, обяви на брифинг в Народното събрание Данаил Кирилов.„Тази сутрин нашата парламентарна група взе решение да сезираме Конституционния съд на Република България с искане за преценка на съответствието на Истанбулската конвенция с Конституцията. Това наше искане основаваме на чл. 12 ал. 1 т.4 от Закона за Конституционния съд и смятаме, че то съответства на изискванията на закона. Истанбулската конвенция е подписана, но все още не е ратифицирана от Народното събрание. Произнасянето на съда ще даде един водещ правен ориентир за обществения дебат за Конвенцията. Смятаме, че той ще бъде полезен за българското общество\", обясни Кирилов.По думите му така Конституционният съд ще може да отговори и на един от критичните по дебата въпроси, свързан с чл. 46 ал. 1 от Конституцията, която регламентира брака като доброволен съюз между мъж и жена.„Смятаме, че произнасянето на Конституционния съд до голяма степен ще преодолее и негативната нагласа и спекулациите, които битуват в този обществен дебат\", подчерта председателят на Комисията по правни въпроси и допълни, че в рамките на днешния ден дори е започнало събирането на подписите и подготовката на мотивите искането. ", "date": "2018.01.31", "title": "ГЕРБ сезира Конституционния съд за Истанбулската конвенция"}
{"url": "http://www.cross.bg/ninova-gerb-korneliya-1566734.html", "text": "/КРОСС/ „Във връзка с горещия дебат \"за\" и \"против\" ратификацията на Истанбулската конвенция, г-н Цветан Цветанов лъже, че по време на заседание на съвета на ПЕС в Лисабон съм подкрепила конвенцията\". Това написа лидерът на БСП Корнелия Нинова във Фейсбук по повод твърденията на зам.-председателят на ГЕРБ, че тя е изразила подкрепа за документа, който българската левица категорично отхвърля.„На нито един международен форум не съм гласувала за нея. ГЕРБ, очевидно ползвайки вътрешна информация от ПЕС, подвеждат българските граждани. Те показват списък с регистриралите се за участие във форума, представяйки го като списък на гласувалите. Позицията ми е последователна и ще остане такава отначало и докрай. И като политик, и като жена, винаги ще се боря за правата на жените. Но също така, винаги ще се боря против това- жените да бъдат употребявани като знаме за налагане, насила, на българското общество на джендър идеологията и т.нар.социален,а по същество - трети пол, както и срещу въвеждането им в българските училища. Да пазим децата!\", допълва Нинова. ", "date": "2018.01.31", "title": "Корнелия Нинова: Цветан Цветанов лъже, че съм подкрепила Истанбулската конвенция"}
{"url": "http://www.cross.bg/bulgariya-poruchki-zashtoto-1566731.html", "text": "/КРОСС/ Лекарствата за редки заболявания няма да минават през обществени поръчки. Това решиха депутатите, приемайки на първо четене промени в Закона за обществените поръчки. \"За\" гласуваха 119 народни представители, eдин беше \"против\", а 21 се въздържаха, предава БНР. Става въпрос за лекарства, които са разрешени за употреба у нас, но липсват на пазара и са без алтернатива за даден пациент. Те касаят много малко пациенти, предимно деца, кандидатстващи пред Фонда за лечение.Председателят на Здравната комисия Даниела Дариткова, която е и вносител на проекта, призова:„Аз наистина смятам, че е изключително важно да подкрепим това изключение от закона за обществените поръчки, защото то е в интерес на българските пациенти, които са без терепевтична алтернатива в България , в интерес най вече на децата, които се нуждаят от навременно лечение за заболявания, които са редки\".От БСП обаче поискаха да има ограничения. Зам.-председателят на Здравната комисия Георги Йорданов обяви:„Да се въведат финансови прагове, в които процедурата може да се осъществи без обществена поръчка, а когато сумите са големи там вече наистина да има обществена поръчка, защото не искам темата за корупцията в здравеопазването да става водеща тема от тази трибуна и в нашата страна\".Той изрази и още едно опасение:„Медикаменти по редица съображения и поради редица взаимоотношения в световната фармацевтична индустрия в даден момент се монополизират от една фармацевтична фирма. Това не са нови молекули. Тя ги изтегли от регистрацията, Република България, тъй като тук пазарът е много малък и тогава съществува възможност те да налагат цена\".Даниела Дариткова обаче отхвърли тези аргументи.„Не може да се предвиди на каква стойност е медикаментът, необходим за нововъзникнало рядко заболяване сега открито\".Нигяр Джафер от ДПС също призова за подкрепа на промените:„Ние винаги сме защитавали позицията, че дори да има и едно дете с такова рядко заболяване в България, то има право да бъде лекувано с този медикамент, ако медицината, ако иновациите, ако  технологиите са намерили това лекарство за това заболяване\".Съпартиецът ѝ Джевдет Чакъров предложи в края на годината да бъде направена рекапитулация и да се види ефектът от нововъведението.Всяка година по предложение на болниците се утвърждава списък с въпросните медикаменти и те се доставят за нуждаещите се пациенти. В него попадат и продукти за масова употреба, които липсват у нас, защото са изтеглени по различни причини. Българският фармацевтичен съюз изцяло подкрепя нормативната промяна. Към момента в списъка на Закона за лекарствените продукти са включени 37 международни непатентни наименования с около 70 търговски марки, което при над 7 000 разрешени за употреба лекарствени продукти в България е изключително ограничено като бройка.Парламентът ще разгледа на второ четене и промените в Закона за преминаването през и пребиваването на територията на Република България на съюзнически и на чужди въоръжени сили, който урежда влизането и пребиваването на въоръжени сили на територията на страната, както и отговорностите на националните органи по тяхното осигуряване и ще се отнася само за военнослужещи и членове на цивилния компонент от съюзнически или чужди въоръжени сили, които са част от структура на НАТО на наша територия, както и придружаващите ги зависими лица.", "date": "2018.01.31", "title": "Лекарствата за редки заболявания няма да минават през обществени поръчки"}
{"url": "http://www.cross.bg/vuglishta-mrusniya-poveche-1566716.html", "text": "/КРОСС/ В битката с мръсния въздух у нас, държавата готви ограничения за употребата на въглища с високо съдържание на сяра и пепел. От следващата зима брикетите на пазара ще трябва да отговорят на по-строги критерии, съобщава БТВ.Те обаче са и по-скъпи. По-некачествените въглища излизат с около 100 лева по-евтино за тон, но съдържат около 8-10 пъти повече сяра, а след изгарянето им остава 2 пъти повече пепел. Така с въвеждането на новите еко норми продажбата им вероятно ще бъде ограничена.Над 80% от домакинствата, които получават социални помощи за отопление са на твърдо гориво. Именно отопляването на дърва и въглища обаче е причина за мръсния въздух през зимата дори в населени места без натоварен трафик. Призивите и на социалния министър Бисер Петков са помощите да отиват за по-чисти горива.Ако еко мерките станат факт без увеличение на помощта за отопление, хората ще трябва да изкарат следващата зима с по-малко въглища. Все пак от бранша успокояват, че по-чистите въглища, макар и по-скъпи, топлят повече.Новите правила трябва да са готови до месец и да влязат в сила от следващия отоплителен сезон. Дотогава от бранша съветват при покупката на въглища да се търси сертфикат за качество, а дървата да се купуват година по-рано, за да могат да изсъхнат. ", "date": "2018.01.31", "title": "Заради мръсния въздух държавата готви ограничения върху евтините въглища"}
{"url": "http://www.cross.bg/pikaso-miliona-portret-1566714.html", "text": "/КРОСС/ Картина на Пабло Пикасо ще бъде предложена за първи път на търг. Тя е отскоро на пазара и предварителната ѝ цена е 50 милиона долара.Става въпрос за творбата \"Златна муза \", която  беше изложена в Хонконг преди търга във Велкобритания. Тя е рисувана по време, когато две жени са имали силно влияние в живота на художника.\"Това не е само портрет на Мари-Терез Уолтър, а също и портрет на Дора Маар, с която Пикасо е много свързан от 1936 г. Освен това е пълна с препратки към „Герника\", която е може би най-големият му шедьовър, също рисуван през 1937г.\", заяви Джеймс Маки, директор на отдела за импресионистично и модерно изкуство.През 1973 г. картината попада в частна колекция и досега не е била виждана. Организаторите смятат, че ще пожънат успех на предстоящото наддаване.„Мисля, че ще има голям интерес. От няколко години на пазара не е имало портрет на Пикасо от този период\", допълни Маки.Началната цена на творбата е 50 милиона долара. Търгът е на 28 февруари в Лондон. ", "date": "2018.01.31", "title": "Пускат на търг за 50 милиона долара картина на Пикасо"}
{"url": "http://www.cross.bg/vulchev-ministur-profesionalnite-1566715.html", "text": "/КРОСС/ Около 900 училища приемат деца в гимназиален етап. В момента се определят паралелките на областно ниво. Това обяви в сутрешния блок на БНТ министърът на образованието и науката Красимир Вълчев.Той обясни, че идеята е постепенно, всяка година с по малко да се увеличава приемът в професионалните гимназии. Промяната няма да засегне гимназиите в големите градове като София и Варна. По думите на Вълчев това се налага заради прогнозите за сериозен недостиг на работна сила. Във Враца и в Русе родители и преподаватели вече протестираха срещу намаляването на паралелките в елитните гимназии за сметка на тези в професионалните училища.„Днес пазарът на труда и в бъдеще във все по-голяма степен ще изисква квалификация, отколкото диплома. Наскоро едно проучване показа, че 2/3 от България е икономическа пустиня. Няма достатъчно предприятия. Все повече инвестициите ще зависят от наличието на работна сила. Ако в миналото те зависeха от инфраструктура, от други фактори, днес това е основният ограничител пред инвестиционната активност. Ние трябва по всякакъв начин да се опитаме да накараме родителите и децата да се включат в професионално образование. Факт е, че то загуби престиж последните две-три десетилетия\", коментира министър Вълчев.Той заяви, че от гледна точка на пазара на труда позициите, които изискват професионално техническо образование днес са с по-високо заплащане отколкото позициите, които изискват висше образование в едни и същи предприятия. Тази разлика ще расте в бъдеще, защото днешните предприятия изискват технологични умения.„Критично важно е за икономиката да увеличим приема в паралелки за придобиване на професия. Но това ще стане с малки крачки\", допълни образователният министър.„Препоръчано е на началниците на регионални управления, които утвърждават приема, да проведат дискусии с всички заинтересовани страни. Често спорът е за една паралелка\", каза още Вълчев.Той уточни, че през следващите десетилетия ще има голям недостиг във всички професии заради хората, които предстои да се пенсионират. Това поставя пред Министерството предизвикателството задължително да се преструктурира приемът.„Има редица градове, в който недостигът ще бъде много голям. Вече има списък с професии с голям очакван недостиг на пазара на труда, който ще помогне да се финансират допълнително професионалните гимназии. Ще се предоставят допълнителни стипендии в професионални училища\", допълни още министър Вълчев. ", "date": "2018.01.31", "title": "Просветният министър: Критично важно за икономиката е да увеличим приема в професионалните паралелки"}
{"url": "http://www.cross.bg/avstriya-pytin-viena-1566717.html", "text": "/КРОСС/ За редакцията на вестник австрийския Der Kurier няма съмнение - държавният глава на Руската федерация Владимир Путин харесва Австрия. Това си личи от многобройните му официални посещения, почивките му в ски курортите и сърдечните отношения с президентите Томас Клестил и Хайнц Фишер. Но икономическите отношение между Виена и Москва са с много по-задна дата. На 1 юни 1968 г. Австрия стана първата западноевропейска (и неутрална) страна, която подписва споразумение за доставка на природен газ с тогавашния СССР.Сега, по повод 50-годишнината от подписването на договора между OMV и „Газпром\", във Виена се очаква пристигането на високопоставен гост - Владимир Путин. Все още няма официално потвърждение (вероятно такова ще бъде дадено след президентските избори в Русия), но според източници на изданието, посещението на Путин е внимателно подготвено още преди време.„Да, руската страна мисли за подходяща дата на посещение във Виена\", потвърди за австрийския вестник източник.Визитата на Путин ще бъде изключително важна с оглед не само на двустранните отношения между Австрия и Русия, но и в контекста на санкциите на Запада срещу Москва. Виена винаги е казвала „да\" на ограниченията, наложени на Русия заради анексирането на Кримския полуостров. Но в същото време Австрия е сред страните, които биха искали ситуацията да се промени. На 21 декември 2017 г. Съветът на ЕС удължи санкциите срещу Русия до 31 юли 2018 г. Само ден по-късно Австрия ще поеме ротационното председателство на ЕС, припомнят от редакцията. ", "date": "2018.01.31", "title": "Путин готви посещение в Австрия за годишнина от исторически договор"}
{"url": "http://www.cross.bg/brunzalov-taksa-zaplata-1566713.html", "text": "/КРОСС/ Не сме съгласни, когато трябва да се върши някаква социална дейност, тя да е за сметка на лекарския труд. Това обяви в сутрешния блок на БТВ „Тази сутрин\" д-р Николай Брънзалов от Национално сдружение на общопрактикуващите лекари в България.Той коментира исканото от джипитата повишаване на таксата за преглед. Д-р Брънзалов обясни, че преди време таксата е била процент от минималната работна заплата.„Преди 5-6 години политиците решиха тя да бъде замразена. Оттогава минималната работна заплата се повиши два пъти. А и 2,90 лева преди 6 години е различно от 2,90 лева сега\", посочи той.„Отделно, голяма част от пациентите са освободени от такса на базата на някакъв нормативен акт. Пенсионерите пък заплащат 1 лев, а разликата се заплаща чрез Министерството на финансите, Министерството на здравеопазването и Националната здравноосигурителна каса. Колегите с повече дечица в практиката, особено в този период на по-големи заболявания, може цял ден да работят и да си тръгнат с празен джоб, защото децата не заплащат такса\", посочи още гостът.„След като някой е освободил пациентите от такса, нека този някой да си я поеме\", препоръча още общопрактикуващият лекар.Д-р Брънзалов обаче уточни, че сдружението не е фиксирало какво повишение иска, с което отрече тиражираната от някои медии сума от 5 или 10 лв.„Минималната работна заплата трябва да е един маркер, готови сме за разговори, защото проблемите са много, а напрежението расте\", каза той.„Лекарският труд у нас е силно девалвиран\", изтъкна още д-р Брънзалов.„Кабинетите са обзаведени от самите общопрактикуващи лекари, които същевременно плащат и наеми, консумативи, осигуровки на сътрудниците си. За да няма банкрутирали джипита, трябва да се вземат мерки\", коментира Брънзалов. ", "date": "2018.01.31", "title": "Джипитата искат мерки, за да не фалират"}
{"url": "http://www.cross.bg/avtomobili-krazhbite-banichka-1566719.html", "text": "/КРОСС/ Бум на новите схеми при кражбите на автомобили. Това отчитат от столичната полиция през последния месец, като доклад за това бе представен и на вчерашния месечен брифинг на министъра на вътрешните работи Валентин Радев.Според главен инспектор Пламен Максимов от СДВР през 2017 г. спрямо 2016-а кражбите на автомобили са намалели с 40%. Намаление има и от началото на тази година.Има обаче нови прийоми при кражбите. 19% от откраднатите коли от началото на годината са били с включен двигател.„Това са така наречените „скъпи банички\", обясни инспектор Пламен Максимов.„Говорим за автомобили, които сутрин хората палят, за да се затоплят, а шофьорът слиза да си купи баничка на 5 метра от автомобила. Една такава баничка излезе на собственика на автомобила 27 000 лева\".Според инспектор Максимов такива случаи са предимно сутрин.", "date": "2018.01.31", "title": "\"Скъпа баничка\" - нова мода при кражбата на автомобили"}
{"url": "http://www.cross.bg/proverki-sezon-stoki-1566718.html", "text": "/КРОСС/ Контролната кампания на Националната агенциа по приходите продължава денонощно в зимните курорти в цялата страна. От началото ѝ са  извършени над 3000 проверки и наблюдения, съобщават от НАП.Резултатите сочат, че най-много нарушения на данъчните изисквания има в  Пампорово, а най-малко в Банско. За пръв път през тази година неиздаването на касова бележка вече не е най-често откриваното данъчно нарушение, като първенството се държи от несъответствието на наличните пари в каса с отчетените на касовия апарат. Общият брой на нарушенията, открити от НАП от началото на зимния сезон в курортите намалява до под 10 % от проверените, отчитат от приходната агенция, като значителен принос за това има практиката на запечатване на обекти за данъчни нарушения за срок до 1 месец  . От НАП припомнят, че инспектори, съвместно с екипи от МВР извършват скрити и явни наблюдения, инвентаризации на наличните стоки и проверки за отчитане на оборотите от началото на туристическия сезон във всички зимни курорти. Следи се и движението на стоки към хотели, ресторанти и други търговски обекти, като на постоянно наблюдение са подложени също борси и тържища. Очаква се до края на зимния сезон в Боровец, Банско, Пампорово, Велинград и други курортни селища да бъдат извършени още поне 5 000 проверки, допълват от НАП. В кампанията участва и звеното за фискален контрол, който освен движението на рискови стоки проверява и ползването на луксозни автомобили за лични нужди.„Намаляването на дела на нарушенията всъщност е добра новина. Целта на НАП никога не е била самоцелно съставяне на актове, а поведение на търговците съобразено със закона\", каза по повод на зимната кампания директорът на „Контрол\" в НАП Васил Панов.", "date": "2018.01.31", "title": "НАП вече извърши 3000 проверки и планира още 5000 в зимните курорти"}
{"url": "http://www.cross.bg/shvartzneger-dolara-miliona-1566720.html", "text": "/КРОСС/ За 2,5 милиона долара продаде своето „Бугати Вейрон\" Арнолд Шварцнегер.Суперавтомобилът е на само 1600 километра пробег и е от последните от серията Grand Sport от 2015 година. Возилото е с 1200 конски сили и ускорява до 200 км/ч за под 10 секунди.Купувачът е известен сред знаменитостите дилър - Оби Океке, който наскоро достави подобна суперкола на Флойд Мейуедър Джуниър.Като ново въпросното „Бугати Вейрон\" струваше 1,7 милиона долара, което значи, че Шварцнегер дори  е на печалба от продажбата. Със сигурност такава ще има за Океке, като се има предвид кой е бил предишният собственик на автомобила.", "date": "2018.01.31", "title": "Шварцнегер продаде своето \"Бугати\" за 2,5 милиона долара"}
{"url": "http://www.cross.bg/oblast-ychilishta-nyama-1566721.html", "text": "/КРОСС/ Броят на училищата, които остават затворени заради обявена грипна епидемия продължава да нараства. Днес в общо 873 училища в страната днес няма да има занятия, съобщават от Министерството на образованието и науката. При положение, че общият брой на школата в България е около 2400-2500, това означава, че днес над една трета от тях не функционират.За 138 училища в област Бургас грипната ваканция продължава до 2 февруари включително.В София - град  276 училища  също няма да учат до 2 февруари.40 училища в област Сливен и 71 училища в област Русе са в грипна ваканция.В област Варна всичките 122 училища няма да учат до 2 февруари.В 13 училища в област Габрово и в 61 училища в област Монтана има грипна ваканция.Обявена е грипна ваканция за 60 училища в област Хасково и за 44 училища в област Ямбол.В област Кюстендил 41 училища няма да учат от днес до 2 февруари.В 4 училища няма да се учи днес в област Враца. Това са НУ „П. Р. Славейков\"- Роман, ПГО „Елисавета Багряна\" - Бяла Слатина, ПЕГ „Йоан Екзарх\" - Враца, и СУ „Христо Ботев\" - Оряхово.В ОУ „Иван Вазов\" - с. Мусачево, Софийска област, ОУ „Св. Св. Кирил и Методий\" - с. Ставерци, област Плевен, и ОУ „Васил Левски\" - с. Бойница, област Видин, днес също няма да има занятия.От 3 до 6 февруари включително учениците в цялата страна са в междусрочна ваканция. ", "date": "2018.01.31", "title": "Затвориха над една трета от училищата в страната"}
{"url": "http://www.cross.bg/konventziya-istanbylskata-vuprosa-1566722.html", "text": "/КРОСС/ ПГ на \"БСП за България\" не оттегля искането за референдума за Истанбулската конвенция, а само редактира въпроса. Това съобщиха от пресцентъра на партията.Предлага се преформулиране  от: \"Подкрепяте ли НС на Република България да ратифицира  Конвенцията на Съвета на Европа за превенция и борба с насилието над жени и домашното насилие?\" на \"Против ли сте НС на Република България да ратифицира така наречената Истанбулска конвенция от 11.05.2011 г.?\"Искам да разсея всякакво съмнение - никакво отстъпление от референдума за Истанбулската конвенция, а редакция на въпроса.  Не се отказваме от идеята за референдум, подписите ги има. Редактираме само въпроса\", заяви лидерът на левицата Корнелия Нинова в кулоарите на парламента .„Знаем какво е мнението на повечето българи, излязоха и социологически проучвания, че повечето са против Истанбулската конвенция.Въпросът трябва да бъде зададен така, че отговорът да е 50% да. Законът за референдумите така е написан някога, че се изискват 50% плюс 1 да бъдат отговорите, за да бъде валиден\", обясни Нинова. ", "date": "2018.01.31", "title": "БСП променя въпроса за предложения референдум за Истанбулската конвенция"}
{"url": "http://www.cross.bg/channels-ivan-yanakiev-1566751.html", "text": "/КРОСС/ От началото на януари Иван Янакиев е новият управляващ директор на Аll Channels | PR, част от All Channels Communication Group. Той има над десет години опит в областта на корпоративните и вътрешни комуникации, маркетинга и връзките с обществеността на международни компании и институции в редица сектори - политика, телекомуникации, технологии и FMCG.В работата си Иван ще постави фокус върху стратегическото и бизнес развитие на All Channels | PR, утвърждавайки лидерските позиции на добре познатия бранд като една от водещите PR агенции на пазара. Основни приоритети в работата му ще бъдат предлагането на по-ефективни интегрирани решения както за съществуващите, така и за новите клиенти на групата. Освен това, с опита си Иван Янакиев ще допринесе за обогатяването на PR обслужването на агенцията чрез иновативни стратегически анализи, нестандартни активации в медиите, персонализирани комуникационни подходи с фокус върху технологиите и дигитализацията.През последните три години Иван Янакиев работи за All Channels | PR, отговаряйки за едни от най-големите клиенти на агенцията като Мтел, LG Electronics, Discovery Networks,  Eurosport, Philips, Amstel, Stolichno, Starobrno, Ариана, Крадецът на ябълки, Jameson, Coca-Cola HBC, Decathlon, Mastercard, проекти по линия на Fleishman Hillard и много други. През тези три години той е в основата на едни от най-впечатляващите и награждавани интегрирани и комуникационни кампании както на All Channels Communication Group, така и на All Channels | PR.След като завършва образованието си в университета Albert Ludwigs във Фрайбург, Германия, Иван трупа солиден дългогодишен опит в Центъра за европейска политика (CEP), където в ролята си на PR мениджър се занимава с външни и вътрешни комуникации, международни събития и реализирането на големи стратегически проекти в областта на политическите комуникации, какъвто е спасителният план за Гърция от страна на Европейската централна банка (ЕЦБ). Паралелно с това, той участва като външен консултант в разнообразни международни проекти, реализирани в Германия, Швейцария, Франция и Великобритания като старта на мащабната платформа на Volkwagen в областта на нанотехнологиите.", "date": "2018.01.31", "title": "Иван Янакиев е новият управляващ директор на All Channels | PR"}
{"url": "http://www.cross.bg/pytin-rysiya-zayavi-1566712.html", "text": "/КРОСС/ Русия трябва да осигури лидерството си във военно-техническата сфера в епоха на бурни технологически изменения, което ще ѝ позволи да развива сътрудничество в сферата на отбраната с други държави. Това заяви президентът на страната Владимир Путин, предава ТАСС.„И днес, в епоха на бурни технологични изменения по света, ние трябва да осигурим лидерството и безспорното преимущество на Русия във военно-техническата сфера. Ние можем да го направим и със сигурност ще го направим\", заяви руският президент на военно-практическата конференция, организирана по случай завършването на спецоперацията в Сирия.„Това ще ни позволи не само да снабдим нашата армия и флот с модерно въоръжение, но и да развиваме военно-техническо сътрудничество с други държави и да укрепим позициите на Русия на световния пазар на съвременни технологии - и военни и граждански\", подчерта той.Освен това, Путин заяви, че приетата държавна програма за въоръжение предвижда снабдяването на войската с ударни и разузнавателни системи от ново поколение и че делът на съвременното въоръжение в руската армия съставя почти 60%.„През последните години ние изпълняваме по план програмата за превъоръжаване на армията и флота. В момента делът на съвременните образци съставя почти 60% - 59,5%. Практически всичката техника в парковете и на базите се намира в изправно състояние. По данни на министерството на отбраната - 94%\", подчерта руският държавен глава.Както отбеляза Путин, сега на Русия ѝ „предстои да направи качествен скок напред\".„За решаването на тази задача е важно изпълняването на приетата неотдавна държавна програма за въоръжаване до 2027 година. Става дума, включително, за снабдяването на войската с ударни и разузнавателни системи от ново поколение. За формирането във военнопромишления комплекс на мощен технологичен отдел, върху който да се строи армия на бъдещето\", заяви той.Путин подчерта, че руските конструкторски и научни училища не един път са демонстрирали способността си да предлагат решения, които изпреварват с години, даже десетилетия, най-добрите чуждестранни аналози. ", "date": "2018.01.31", "title": "Путин: Русия трябва и ще бъде лидер във военните технологии"}
{"url": "http://www.cross.bg/srok-dvizhenieto-ogranicheno-1566705.html", "text": "/КРОСС/ Информация за състоянието на републиканските пътища към 05:30 ч. на 31.01.2018 г.І. МЕТЕОРОЛОГИЧНА ОБСТАНОВКА:Температурите са в интервала от -6° до 8°. Времето над страната е ясно.  Слаб до умерен вятър духа в областите Враца, Монтана, Пазарджик, Плевен, Сливен Смолян, Търговище и Шумен.Пътните настилки са предимно сухи, на места мокри, по високите и усойни участъци частично заледени и обработени.Намалена видимост до 100 м поради мъгла има в района на гр. Раднево /обл. Стара Загора/.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: до 31.01.2018 г. движението от пътен възел „Мухово\" на АМ „Тракия\" и път I-8 София - Пазарджик в посока гр. Костенец и гр. Ихтиман при км 46 е ограничено поради ремонтни дейности на мостово съоръжение на пътната връзка на АМ „Тракия\".Обходни маршрути: -\tза направлението София - Костенец през пътен възел „Ихтиман\" при км 34+000. -\tза направленията Ихтиман - Пловдив и Костенец - Пловдив през пътен възел „Церово\" при км 69+167. Област Бургас: до 31.01.2018 г. в посока Бургас от км 308+187 до км 324+187 в участъка Деветак - Карнобат е въведено ограничение на скоростта до 90 км/ч скорост поради аварийни ремонтни дейности на асфалтовата настилка. Шофьорите да се движат с повишено внимание, спазвайки пътната сигнализация.АМ „Хемус\": няма ограничения.АМ „Струма\": Област Кюстендил: до 31.01.2018 г. в участъка Долна Диканя - Дупница при км 45+700 в посока София се извършва поетапно в една лента поради отстраняване на теч на вода от надлез над лявото платно. Скоростта на движение е ограничена до 90 км/ч в участък от 400 м. Шофьорите да се движат с повишено внимание, спазвайки пътната сигнализация. До 31.01.2018 г Шофьорите да се движат с повишено внимание и съобразена скорост в участъка Дупница - Кочериново от км 60 до км 83 в двете посоки поради подмяна на ограничителни системи.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - целогодишно е затворен за всички МПС; - „Златишки\" - целогодишно е затворен за всички МПС; - „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - целогодишно е забранено движението на МПС над 10 т;- „Дюлински\" целогодишно е забранено движението на МПС над 3,5 т.;- „Пампорово\" - целогодишно е забранено движението на МПС над 3,5 т; - „Петрохан\" - забранен за МПС над 12 т;- „Твърдишки\" - целогодишно е забранено движението на МПС над 10 т.;- „Троянски\" - забранен за МПС над 12 т;- „Шипка\" - целогодишно е забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Движението в участъка Монтана-с. Сумер от км 110+300 до км 123+909 се осъществява в една лента поради ремонтни дейности до 31.01.2018 г.Област Враца: Стесняване на една от лентите за движение по Обходния път на гр. Враца от км 0+000 до км 8+179, поради ремонтни дейности до 01.02.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-539: Движението по път III-539 Средец-Трояново от км 0+000 до км 17+979 се извършва с повишено внимание поради ремонтни дейности до 05.02.2018 г. Поставена е сигнализация с пътни знаци. Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради довършителни дейности от ремонт. Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 31.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път III-3009: Движението по път III-3009 Правец - Етрополе се ограничава за МПС над 12 т.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.  ", "date": "2018.01.31", "title": "Ето каква е пътната обстановка в последния ден от януари"}
{"url": "http://www.cross.bg/rozhdenitzite-na-yanyari-1566704.html", "text": "/КРОСС/ Петър Попангелов, скиор, единственият българин с победа в старт от световната купа по алпийски дисциплиниИвана, попфолк певицаКрасимир Минчев, посланик в УкрайнаПетър Маринков, драматург и белетристПламен Таушанов, председател на УС на Българската асоциация за закрила на пациентитеД-р Снежа Бахарова-Рашидова, кардиолог в УМБАЛСМ \"Пирогов\"Проф. Юлиан Вучков, писател и телевизионен анализатор  ", "date": "2018.01.31", "title": "Рождениците на 31 януари"}
{"url": "http://www.cross.bg/trump-zayavi-godina-1566707.html", "text": "/КРОСС/ Американският президент Доналд Тръмп призова нацията към единство в първата си ключова реч „За състоянието на съюза\", давана ежегодно от американските президенти в началото на всяка година в залата на Конгреса във Вашингтон, за да очертаят насоките на политиката си за предстоящите 12 месеца.Държавният глава призова американската нация да се издигне над дълбокото политическо разделение между Демократи и Републиканци и се похвали с икономическите си постижения. Той обяви „нов момент за Америка\" и подчерта, че „никога не е имало по-подходящо време за изживяване на Американската мечта\", предава „Фокус\".Подобно на президентите преди него, Тръмп използва обръщението си, за да рекламира постиженията, постигнати по време на първата година от мандата си, като данъчната реформа, намаляването на бюрокрацията и регулациите, отмяната на здравния закон, приет по времето на Обама и др.Той призова Демократическата и Републиканската партии да оставят на страна различията си за имиграцията и остана твърд в исканията си за засилване на граничната сигурност.„Тази вечер, протягам ръка към членовете и на двете партии - Демократи и Републиканци - за да работим за защитата на нашите граждани от всеки произход, цвят, религия и кредо\", заяви Тръмп.Също така, Тръмп поиска 1,5 трилиона долара за инвестиции в американската транспортна инфраструктура.„Ще построим блестящи нови пътища, мостове, магистрали, железопътни линии и водопроводи из цялата страна\", заяви американският президент. „И ще го направим с американско сърце, американски ръце и американски материали\".Що се отнася до външната политика, Тръмп отново определи Китай и Русия за стратегически съперници на САЩ, представляващи заплаха за американските интереси, икономика и ценности, затвърждавайки позицията си, изразена през декември, в рамките на речта си за новата Стратегия за национална сигурност на САЩ.„По света, ние се изправяме срещу разбойнически режими, терористически групи и съперници като Китай и Русия, които са заплаха за нашите интереси, икономика и ценности\", заяви американският президент.„В справянето с тези опасности, ние сме наясно, че слабостите са най-сигурния път към конфликт и превъзхождащата ни сила е най-сигурната ни защита\".По този повод той подчерта, че САЩ трябва да модернизират ядрения си потенциал.„Длъжни сме да модернизираме своя ядрен арсенал, уповавайки се на това, че никога няма да ни се наложи да го използваме, но правейки го толкова мощен, че да предотврати всеки потенциален акт на агресия\", подчерта Тръмп.Президентът не смята, че към момента е възможен безядрен свят.„Възможно е в бъдеще да дойде вълшебният момент, когато всички страни по света ще се обединят и ще ликвидират ядрените оръжия. За съжаление, все още не сме стигнали до там\".Освен това, Тръмп се изказа против орязването на американския военен бюджет. „Моля Конгреса на САЩ да прекрати практиката на орязване на военния бюджет и да финансира изцяло нашите военни\", отбеляза той.Миналата година Конгресът утвърди пределното ниво на военни разходи на страната в размер на 700 милиарда долара за текущата финансова година, но законопроектът за отделянето на тези средства до сега не е утвърден от Конгреса и Сената.Американският държавен глава отново се похвали с военните победи на американската армия срещу „Ислямска държава\" и си приписа заслугите за практическото унищожаване на терористичната групировка в Сирия и Ирак.„Само една година по-късно, съм горд да докладвам, че коалицията за борба с „Ислямска държава\" освободи почти 100% от територията в Ирак и Сирия, която доскоро беше в ръцете на тези убийци\", подчерта Тръмп.В тази връзка, той се зарече да продължи борбата със световния тероризъм и заяви, че е наредил на военния министър Джеймс Матис да продължи функционирането на затворническите съоръжения в базата Гуантанамо, където САЩ държат заловените терористи.Американският президент предупреди, че „безразсъдното разработване на ядрени ракети\" от Северна Корея може „много скоро\" да се превърне в реална заплаха за САЩ.„Провеждаме кампания на максимален натиск, за да предотвратим това. Опитът от миналото ни научи, че самодоволството и отстъпките само предизвикват агресия и провокации. Няма да повторим грешките на миналите администрации, които ни поставиха в тази опасна ситуация\",  заяви Тръмп. ", "date": "2018.01.31", "title": "Тръмп отново обяви Русия и Китай за заплаха, иска модернизиране на американския ядрен арсенал"}
{"url": "http://www.cross.bg/sindikat-zatvorite-slyzhiteli-1566702.html", "text": "/КРОСС/ Служители на затворите и съдебната охрана излизат на протести в 22 града днес. Протестите са организирани от  Синдикат на служителите в затворите в България и Синдикат \"Охрана\" и ще се организират пред съдебните палати в различните градове.Очаква се в протестите да участват над 5000 души. В тях ще се включат надзиратели от София, Сливен, Хасково, Ямбол, Бургас, Варна, Кърджали, Пловдив, Смолян, Враца, Пазарджик, Русе, Видин, Кюстендил, Благоевград, Шумен, Перник, Плевен, Ловеч, Монтана, Стара Загора, Благоевград.Протестните мероприятия са насочени срещу лошите условия на труд в българските затвори, ниските заплати в двете дирекции (350 евро) и критичното съотношение между надзиратели и лишени от свобода (1:100 души).От сдружение \"Синдикат на служителите в затворите в България\" дават сигнал към политиците за нуждата от промяна в отношението към проблемите на сигурността в затворите в ЕС.В зависимост от поведението на институциите, акцията на Сдружение \"Синдикат на служителите в затворите в България\" и Синдикат \"Охрана\" ще продължи с флашмоб изпълнения и протести на различни места в София в т.ч. и по време на посещенията на министрите на правосъдието от Европейския съюз.В София протестът започна в 8.30 часа. Протестиращите пуснаха в небето балони,  които по думите им символизираха отлетелите напразни обещания към тях.В останалите градове протести ще има през целия ден, като часовете, около които ще се проведат те основно са около 12:00 и 17:00.„Нашите протести се чуват. С Министерството на правосъдието водим преговори от 6 месеца и то е на мнение, че нашите искания са справедливи, навременни, адекватни и законни. 15 дни, след като е изпратено писмо до Министерството на финансите, дали ще бъдат изпълнени нашите искания,отговор на това писмо няма, което показва отношението към сектор \"Сигурност\". 5-процентното увеличение беше машинално за целия сектор. В момента с последното увеличение в МВР, с тези 100 млн.,които бяха дадени, се получава ножица в заплатите на служители по един закон, тъй като ние сме служители по един закон с колегите от МВР, със сходни длъжности задължения, от порядъка на 200 лв.\", коментира пред БНТ Ивайло Григоров, член на Синдикат на служителите в затворите след началото на протеста пред Съдебната палата в София.Красимир Бекяров, председател на Синдикат \"Охрана\" допълни:„Символът на балоните, които пуснахме, беше изпълнение на едни празни обещания, тъй като 6 месеца се дават едни обещания, каквото в сектор Сигурност, това и при вас и ние го видяхме, празните обещания литнаха в небето. Недостигат служители. Ние не можем да поемем всички съдебни сгради, които по закон би следвало да охраняваме. Много сгради се охраняват и от по един служител. Това е и на база на това, че непрекъснато се откриват съдебни зали. Само за последните няколко месеца се пое охраната на новия районен съд, сградата на стария си остана\".\"Голяма част от съдебните сгради, които би следвало да бъдат охранявани по закон, в момента не се охраняват, тъй като щатната численост на Главна дирекция \"Охрана\" е крайно недостатъчна, а голяма част от съдебните сгради пък се охраняват от един служител, което не е охрана, а едно присъствие и във времената на нарастваща опасност от международен тероризъм, това е, смея да твърдя, безотговорно\",  допълни Бекяров пред БНР.В Сливен, където е единственият в страната женски затвор, на протеста пред Съдебната палата в града са и служители на Съдебната охрана, а поводът за недоволството припомня синдикалистът Цветан Михайлов:\"Нашето искане от девет години насам е за изравняване на нашия статут с останалите служители от сектора. Имам предвид  МВР и МО. В момента и двете ведомства имат по-високи трудови възнаграждения\".  ", "date": "2018.01.31", "title": "Протести на надзиратели из цяла България"}
{"url": "http://www.cross.bg/pishe-informira-davos-1566706.html", "text": "/КРОСС/ Десет години частна болница във Враца източва държавната като не плаща наем и краде пациенти, пише \"24 часа\". Директор е бившият директор на държавната болница в града и бивш началник на регионалната Здравна каса. Успоредно с това, държавното здравно заведение във Враца е пред фалит и е изготвен план за спасяването му. \"24 часа\" информира и за друг ход в опит за спасяване на болница - в Нова Загора се продава сградата на лечебното заведение, защото и там се отчита загуба. Очаква се днес Общинският съвет да одобри процедурата. Предложено е бъдещият собственик да открие нови отделения.\"Дума\" информира, че една трета от съществуващите у нас училища са закрити и помества апел за спасяване на друга институция - театъра. В случая в криза е театърът в Силистра. Основната причина за кризата в който и да е сектор е една и съща - липсата на средства.\"Държавата ще плаща за обучение на работници\", информира \"Стандарт\". Това е една от промените, които се подготвят в Закона за инвестициите, съобщава, в интервю за вестника, директорът на ресорната агенция Стамен Янев.В деня на втория протест на надзирателите, \"Труд\" съобщава за гладна стачка на затворниците в софия заради неработеща лавка. От Министреството на правосъдието отричат да има бунт зад решетките.Държавата ще примамва обратно емигрантите с безплатни жилища\" пише \"Сега\" на първа страница. Съкращаване на раздутата администрация също може да осигури квалифицирана работна ръка, е казал вицепремиерът Томислав Дончев на вчерашната среща на правителството с представители на едрия бизнес.\"Протестите са единственият отговор на надзаконието и обслужването на частни интереси\", пише в коментар вестник \"Сега\" по повод вчерашния призив на премиера, цитирам, \"Спрете се малко с тия протести!\" \"Нерде Банско, нерде Давос\" е заглавието на коментара като реплика на заявеното от Бойко Борисов, че в швейцарския курорт Давос на всеки баир има по десет лифта, а у нас се протестира само срещу един.Водещото заглавие на \"Труд\" е цитат на това изказване \"В Давос няма баир без десет лифта\". Вестникът цитира още от изказването на премиера на срещата с бизнеса - \"Някои зелени са червени отвътре като динята\", край на цитата.Една от общите теми в днешната преса е липсата на грижа от стопаните за кучето, обвинено, че е убило тригодишно дете в пазарджишко село. \"Държали гладен питбула\", пише \"Стандарт\". В коментар на \"Земя\" се изказва съмнение дали ще има сурово наказание за собственика на кучето и за безотговорното поведение на родителите на загиналото дете. \"Кучето било недохранено, а детето се разхождало без надзор\" е заглавието в \"Телеграф\".В интервю за \"Монитор\", директорът на Областната дирекция по безопасност на храните в пазарджик, д-р Петко Митев, заявява \"Питбулът е без чип и данни за собственика, както се изисква от закона.\" София е осеяна със 7 500 незоконни гаража, пише \"Монитор\". В Пловдив ще се разрушават 1 400 незаконни гаража, допълва изданието.", "date": "2018.01.31", "title": "Акценти в пресата"}
{"url": "http://www.cross.bg/trite-nyama-zatumnenie-1566709.html", "text": "/КРОСС/ Три лунни явления ни очакват през днешния ден. Астрономическото шоу ще бъде наблюдавано от Северна и Южна Америка. Ако имаме късмет, над България ще видим неговия финал, съобщава БТВ.Днешното лунно затъмнение съвпада с явлението, наричано „кървава\" Луна. При него слънчевите лъчи минават през земната атмосфера и оцветяват Луната в червеникаво-оранжево.В трите съвпадения няма нищо фатално, напомнят учените от Института по астрономия към БАН.„Луната е в перигей, това означава, че е най-близко до земята. Нашият естествен спътник ще бъде само на 360 хиляди километра от нас, поради което ще изглежда до 14 процента по ярък, няма обичайното. Днес е и пълнолуние, което означава, че ще виждаме пълната луна по-ярко докато тя е по близка. И третият феномен, който съвпада е, че днес по обед българско време започва и пълно лунно затъмнение. Ще можем към шест без петнайсет да наблюдаваме последната фаза от него от всички точки на България\", обясни пред БНР д-р Владимир Божилов, астрофизик от Софийския университет.Съвпадането на трите събития не се е случвало от 35 години, съобщава НАСА, то ще се повтори през 2037-а година. ", "date": "2018.01.31", "title": "Лунно шоу в небето, три явления ще се наблюдават днес"}
{"url": "http://www.cross.bg/dyshi-kushta-kaliforniya-1566711.html", "text": "/КРОСС/ Трима души са загинали, след като хеликоптер се разби в къща близо до летище в Южна Калифорния, съобщава БНТ.Още двама души са ранени.Инцидентът е станал в град Нюпорт Бийч. Засега не са ясни причините за катастрофата. Още не е известно и дали е имало хора в къщата, в която се е врязала машината. Пострадалите са четирима души на борда и един пешеходец. ", "date": "2018.01.31", "title": "Хеликоптер падна върху къща в Калифорния, трима загинаха"}
{"url": "http://www.cross.bg/gerb-zhablyanov-nyama-1566710.html", "text": "/КРОСС/ Доказването на обвиненията на Елена Йончева срещу Делян Добрев нямат нищо общо с решението на Конституционния съд по повод подадената от депутата от ГЕРБ оставка, която не беше приета от парламента. Смятам, че решенията на институция като КС трябва да се уважават. Това обяви в сутрешния блок на БТВ „Тази сутрин\" Валери Жаблянов, зам.-председател на Народното събрание и зам.-председател на парламентарната група на  „БСП за България\".Коментарът му бе във връзка с решението на КС, че отхвърлената оставка на Делян Добрев като депутат е против Конституцията. Той обаче остана народен представител, а мотивът на партията му за това е, че самият той оттеглил оставката си. Според Добрев в скандала „Кумгейт\" нищо не се е доказало и сега на свой ред той и ГЕРБ дори поискаха оставката на Елена Йончева.Според Жаблянов няма връзка между двата случая и според него депутатите от управляващата партия няма как да върнат по този начин топката, защото тя вече е спукана.„Това е така, защото очевидно няма разбиране в парламентарната група на ГЕРБ какво представлява правовата държава - ако те знаеха какво представлява  и какво пише в член 4 на нашата Конституция, никога нямаше да се стигне до този случай\", смята социалистът.„Парламентарната група на ГЕРБ беше тази, която наруши конституцията в случая, Народното събрание няма как да я е нарушило, защото тяхната група взе решението, с което задължават господин Добрев да остане в парламента, в нарушение на член 67 от конституцията\", допълни депутатът от левицата.Той отново отбеляза, че не би искал да коментира решение на КС, тъй като то е съвсем ясно и е по повод акта на Народното събрание.„А пък от тук нататък политическите и други действия на колегите от ГЕРБ са въпрос на тяхното собствено разбиране за политическата отговорност и някаква отговорност пред обществото\", каза още Валери Жаблянов.„Притесни ме, че председателят на правната комисия (Данаил Кирилов) не смята, че решението на съда поражда някакви последици. При нарушаване умишлено според нас на Конституцията, не поради недоглеждане, би следвало да има някакъв акт от страна на ГЕРБ - нека те да преценят точно какъв\", допълни още депутатът от „БСП за България\".Вчера на пресконференция в централата на БСП , а именно Делян Добрев отново да подаде оставка.Относно Истанбулската конвенция Жаблянов коментира:„Позицията на БСП за Истанбулската конвенция се основава на текстове в самата нея, а не на общата политическа ситуация. Нямаме друго отношение на НС на БСП към конвенцията, освен това, което взехме на последното заседание - против\".Той заяви, че изключва Българската православна църква, настоятелството на мюсюлманското вероизповедание, президентът и много други да търсят политическа конфронтация със своите позиции, които са много по-радикални от тази, на БСП.„Приемането на конвенцията има задължителен характер за българското законодателство. Всичко, което пише вътре трябва да бъде гласувано в нашите закони, ако тя бъде приета\", предупреди още Валери Жаблянов. ", "date": "2018.01.31", "title": "Жаблянов: ГЕРБ няма как да върнат топката, защото тя вече е спукана"}
{"url": "http://www.cross.bg/chasa-sofiyaot-deloto-1566693.html", "text": "/КРОСС/ *** София.От 9.00 часа Народното събрание ще проведе заседание.*** София.От 10.00 часа ще се проведе заседание на Министерския съвет.*** София.От 13.30 часа в сградата на Министерския съвет Националният съвет за тристранно сътрудничество ще проведе заседание.*** София.От 16.00 часа в зала „Тържествена\" на Военна академия „Г. С. Раковски\" се организира общо събрание за учредяване на клуб на възпитаниците и приятелите на Академията. На събитието ще присъства председателят на Народното събрание Цвета Караянчева.*** София.От 7.30 часа на ул. „Московска\" 33 в деловодството на Столична община Национален инициативен комитет за качествена и иновативна образователна система ще внесе сигнал за 98 нарушения на Директора на 2-ра ДГ \"Звънче\".*** София.От 9.00 часа 4 състав на Специализирания наказателен съд ще заседава по делото срещу Юлиян Т., Христо Ст., Невена М. и Георги А., обвинени в организиране и ръководене на организирана престъпна група.*** София.От 9.30 часа 21 състав на Софийския градски съд ще гледа делото срещу Герман К. (чл.116 НК).*** София.От 9.30 часа 19 състав на Софийския градски съд ще гледа делото срещу Димитър А. (депутат) и Методи П. (чл. 304 б, ал. 1 от НК ).*** София.От 10.00 часа 9 състав на Специализирания наказателен съд ще заседава по делото срещу Радослав Б., Денис Б., Мариян К., Павел В. и Иван И., обвинени в организиране и ръководене на организирана престъпна група.*** София.От 10.30 часа 3 състав на Специализирания наказателен съд ще заседава по делото срещу Мирослав Ц. и Ивалин Й., обвинени в организиране и ръководене на организирана престъпна група.*** София.От 10.30 часа в сградата на Район \"Младост\", ж.к. \"Младост 3\", ул. \"Свето преображение\" 1, ще се състои официалната церемония по връчване на наградата \"Най-зелена община\" за 2017 г. в категория \"Голяма община\".*** София.От 11.00 часа в Национален пресклуб БТА Сдружение \"Образование без раници\" организира пресконференция.*** София.От 13.00 часа 11 състав на Специализирания наказателен съд ще заседава по делото срещу Стоян Б., Румяна К., Николай С., Митко П. и др. обвинени в длъжностно присвояване в големи размери.*** София.От 13.00 часа в конферентната зала на хотел „Анел\", бул. „Тодор Александров\" № 14, ще се проведе кръгла маса на тема: „Информационната среда в България и начина и на употреба\".*** София.От 13.30 часа в заседателната зала в сградата на Висшия съдебен съвет ще се проведе заседание на Прокурорската колегия.*** София.От 14.00 часа в зала София-1 на хотел „Маринела\", министърът на икономиката Емил Караниколов, ще открие конференция „Иновации за конкурентоспособност. Базовите индустрии - двигател за растеж\".*** София.От 14.00 часа 7 състав на Специализирания наказателен съд ще заседава по делото срещу Борислав И., Георги Р., Дончо Д., Иван З. и др., обвинени в незаконно превеждане през границата.*** София.От 15.00 часа 10 състав на Специализирания наказателен съд ще заседава по делото срещу Антон Г., кумулиране на наказанията.*** София.От 18.30 часа в Литературния клуб на Столична библиотека Ангел Игов ще бъде първия „Разказвач на месеца\" от новата инициатива на библиотеката и ще чете от своите разкази и романи.*** София.От 19.00 часа в Партерното фоайе на Софийската опера и балет ще се състои концерта „Вечер на испанската музика\".*** София.От 19.00 часа в Дом на киното ще бъде представена една от най-личните книги на Йордан Радичков „Прашка\".*** София.От 19.30 часа в зала „България\" ще се състои концерт на цигуларя Алекси Кени.*** Варна.От 10.30 часа в сградата на Областния информационен център - Варна ще се проведе пресконференция на тема „Успешни ли са еврофондовете във Варненска област?\".*** Велико Търново.От 10.00 часа в Пресклуба на БТА във Велико Търново ще се проведе пресконференция за предстоящия Национален събор на овцевъдите в България.*** Велико Търново.От 11.00 часа пред паметника на Стефан Стамболов на ул. „Г.С.Раковски\" ще бъдат отбелязани 164 години от рождението на Стефан Стамболов.*** Велико Търново. От 19.00 до 22.00 часа в Клуб 7 ще протече среща с Йордан Йовчев*** Враца.От 13.30 часа в съдебна зала № 3 на Административен съд - Враца ученици от XI клас на СУ „Козма Тричков\" гр. Враца и ПЕГ „Йоан Екзарх\" гр. Враца ще се запознаят с административното правосъдие, компетентността на Върховен административен съд и административните съдилища, административно нарушение и наказание и как да защитим правата си чрез съдебните институции.*** Враца.От 19.00 часа в камерна зала на ДТК ще бъде представена постановката „Нора\" от Хенрик Ибсен.*** Добрич.От 9.30 часа в Детска градина № 12 ще бъде представен Куклен спектакъл „Забързана приказка\" на Държавен куклен театър „Дора Габе\".*** Добрич.От 15.30 часа в Държавен куклен театър „Дора Габе\" ще се състои Куклен спектакъл „Тримата братя и златната ябълка\" на Държавен куклен театър „Дора Габе\".*** Добрич.От 11.30 часа и 18.30 часа в Народно читалище „Йордан Йовков - 1870 г.\", Зала „Зорница\", ще бъдат представени спектаклите „Любовта е...\" на Театрална студия „Зорница\" при Народно читалище „Йордан Йовков - 1870 г.\"*** Добрич.В Народно читалище „Йордан Йовков - 1870 г.\", Читалня, ще се състои презентация „Луис Карол и неговото творчество за деца\".*** Златоград.От 12.00 часа тържествено ще бъдат поднесени венци и цветя пред паметната плоча на генерал Черевин по повод 140 години от освобождението на Златоград.***Кюстендил.От 17.30 часа пред Съдебната палата в Кюстендил ще се проведе протест на надзирателите в затвора в Бобов дол и на служители на „Съдебна охрана\".***Пазарджик. В 9.30 часа Окръжен съд - Пазарджик ще заседава по делото срещу 14 подсъдими за разпространение идеите на терористичната организация „Ислямска държава\"***Пазарджик. В 11.00 часа в Пресклуб-Пазарджик ще се състои редставяне на проект \"Обмяна на опит и добри практики за успешно местно самоуправление\", който се реализира от Община Лесичово, в партньорство със Сдружение „Ил Пиоппо онлус - Ла Импреса\", Италия.*** Петрич.В къща - музей „Ванга\" ще бъде представена обновена експозиция с непоказвани вещи на пророчицата по повод 107-годишнина от нейното рождение.***Пловдив.От 09.00 часа Общинският съвет в Пловдив ще гледа Бюджет 2018.***Пловдив.От 9.00 часа, във 2 зала Окръжният съд в Пловдив ще гледа делото срещу подсъдимия Атанас А. обвинен в това, че през периода от 14.01.2008 г. до 18.03.2010 г. в гр. Пловдив, в качеството му на собственик и управител на фирма, е избегнал установяването и плащането на данъчни задължения в особено големи размери.***Пловдив.От 9.00 часа, в 10 зала Окръжният съд ще гледа делото срещу Ангел Б. обвинен в това, че на 18.06.2016 г. на главен път II-66, км 123+900 в посока с. Милево, обл. Пловдив - с. Поповица, обл. Пловдив, при управляване на МПС - мотоциклет „Ямаха\" е нарушил правилата за движение и е причинил смъртта на две лица.*** Пловдив.От 11.00 часа пред паметника на Стефан Стамболов на едноименния площад пред сградата на Община Пловдив с тържествено честване ще бъдат отбелязани 164 години от рождението на Стефан Стамболов.*** Пловдив.От 15.00 часа на Арменските гробища ще се състои поклонението пред диригента Крикор Четинян, който почина на 29 януари.***Пловдив.От 18.00 ч., в зала „Съединение\" на Регионален исторически музей - Пловдив, пл. „Съединение\" №1 ще се проведе обществено обсъждане за чистотата на въздуха.*** Русе.От 11.00 часа на понтон № 2 ще пристиге новопостроеният кораб за хидрографски измервания на Изпълнителна агенция „Проучване и поддържане на р. Дунав\".*** Смолян.От 10.00 часа пред сградата на Районен съд - Смолян ще се състои събрание на открито на служителите на Главните дирекции „Изпълнение на наказанията\" и „Охрана\".*** Стара Загора.От 19.00 часа в Оперен театър ще бъде представен „Сиси - душата на императрицата\" - мюзикъл от Роланд Баумгартнер.*** Трън.От 14.00 часа в заседателната зала на Община Трън Общински съвет ще гласува бюджета на Общината за 2018г.*** Шумен.От 9.00 часа пред Съдебната палата се очаква символичен протест на служителите в шуменски арест. ", "date": "2018.01.31", "title": "Събитията в страната на 31 януари"}
{"url": "http://www.cross.bg/tema-zhivo-bulgariya-1566703.html", "text": "/КРОСС/ Тема: Директно от Чикаго - 9-годишно българче сред най-големите таланти на световния хокейТема: На живо от обсерваторията - феноменът Синя супер луна. Как се отразява на съня и килограмите?Тема: Какъв е новият план за Борисовата градина?Тема: Капризите на времето - свърши ли зимата?Тема: Цената на тока за бизнеса - реалност или спекула на пазара?Тема: Реформите в училищата, комунизмът в учебниците и парите за учителите - в студиото - министър Красимир ВълчевТема: Дни преди старта на зимната олимпиада - какво ще видят зрителите на БНТ от ПьонгчангТема: \"Границата Брезкит\" в проекта на БНТ \"Българското пътуване в Европа\"Тема: Кой е виновен за трагедията с нахапаното до  смърт от куче тригодишно дете в Мокрище? И защо в България всеки може да отглежда породи, забранени в цяла Европа?Тема: След решение на конституционния съд по казуса с оставката на Делян Добрев - трябва ли депутатът от ГЕРБ да напусне парламента?Тема: Защо общопрактикуващите лекари искат да вдигнат таксата за преглед?Тема: На живо: поредна нагла кражба - издирват мъж,  обирал многократно хранителен магазин;Тема: Предаването, което променя съдби - „Бригада нов дом\" се завръща в ефира на bTVТема: \"Здравей, България\" в сряда, след като жена съди Здравното министерство за половин милион лева заради смъртта на съпруга й, търси отговор на въпроса - Бавила ли е държавата лечението му?Тема: Докато едни деца чакат за място в детската градина, други им го заемат по втория начин. На живо-протестът се пренася в общинатаТема: Да изчезнеш за 60 секунди. Бум на кражбите на автомобили с работещи двигатели. На живо - съветите на полициятаТема: Таксиметрови шофьори излизат на протест заради нападение над техен колега.  На живо - от какво се страхуват?Тема: Путин - отблизо. Ексклузивно пред NOVA - \"сивият кардинал\" на президента на Русия - Глеб ПавловскиТема: IT специалист отвори сърцето си и реши да помогне на бездомните хора. Ще ви разкажем за първия частен кризисен център у насТема: Говори Доналд Тръмп - какво обеща на американците и света американският президент в годишната си реч пред Конгреса? На живо от САЩТема: И още - Камелия Тодорова в колата на Ива и Мон Дьо  ", "date": "2018.01.31", "title": "В сутрешните блокове"}
{"url": "http://www.cross.bg/iioan-kanop-vyara-1566694.html", "text": "/КРОСС/ Св. безсребреници и чудотворци Кир и Йоан. Св. мчци Серапион и ПапийСв. безсребреник и чудотворец Кир бил египтянин. Родил се през втората половина на ІІІ в. в Канопа и се прочул като знаменит лекар в славния гр. Александрия. Той бил дълбоко вярващ християнин и като лекувал с огромен успех различни болести, от никого не приемал никаква награда за своите трудове. Малко се ползвал от рецептите на Хипократ и Гален, а вдъхновено разказвал за учението на апостолите и пророците и внушавал на всички, че основната причина за всички болести са греховете, които предизвикват тежки страдания на тялото и още по-тежки старадания на душата. Лекувал повече с чудотворна молитва, отколкото с тогавашната медицина. Благодарни за своето излекуване и удивени от истините на неговата евангелска вяра, мнозина от жителите на този център на елинистичната култура ставали възторжени изповедници на християнската вяра.Когато пламнало по всички краища на Римската империя десетото гонение (при император Диоклетиан), александрийският лекар Кир избягал в Аравийската пустиня. Не страх подгонил св. безсребреник. Той помнил наставлението на своя божествен Учител: \"Кога ви пъдят от един град, бягайте в друг\" (Мaт. 10:23). Предали го на управителя, че е християнин и християнски мисионер и било дадено нареждане да бъде задържан под стража, а той имал желание да помогне на други за тяхното спасение от болестите и от езическите заблуждения. Но също така имал желание и да се подготви още по-достойно за близкото мъченичество. Голямо било неговото влечение към ангелския образ на монашеското житие.Като можал да получи монашеско пострижение в Арабия и да избави мнозина от идолската пагуба, св. Кир получил и дара на чудотворството. Нямало болест, която той да не може да излекува с името Христово. Славата му растяла всеки ден и големи множества народ масово приемали християнството.Тази слава достигнала Йерусалим, където бил пристигнал от Едеса младият воин Йоан. Като чул за александрийския лекар Кир и за неговите чудни дела, вярващият в Иисуса Христа едески воин издирил великия Божи угодник и станал негов неразделен спътник и най-усърден подражател.По това време в неговия роден град Каноп била затворена заради християнската си вяра една благородна жена Атанасия заедно с трите си дъщери: Теоксита на 15 години, Теодотия - на 13 и Евдоксия - на 11. Предстоящите изпитания на това християнско семейство смутили верния Христов служител. Плашила го младостта на трите девици. Тревожила го опасността да не би тези три неразцъфнали още цветя да се пречупят в огъня на заплахите и мъченията и да се върнат към езичеството. Още повече се боял той за устойчивостта на Атанасия. Опитният лекар много пъти бил виждал вече смъртния ужас в очите на много майки, надвесени над болните им рожби. Ще издържи ли нейното майчино сърце, когато види прекрасните си дъщери обезобразявани от мъченията на палачите и заплашени от надвисналия над главите им смъртоносен меч? Кир и Йоан скоро дошли в град Каноп. Техните вдъхновени и богомъдри слова така укрепили твърдостта на Христовите изповеднички, че те напълно се успокоили за тяхната бъдеща съдба.Градоначалникът обаче скоро разбрал за дошлите в Каноп двама чужденци, единият в монашеско, а другият във воинско облекло, които подтикнали трите християнски девици и майка им да не се подчиняват на императорската наредба и да не принасят жертва на идолите. Разяреният управител Сириан веднага заповядал да доведат непознатите смелчаци, които дръзнали и в тъмницата да проповядват галилейската си вяра.Не трепнали двамата изповедници пред заплахите на Сириановия разпит. Никакви увещания и обещания не поколебали убедената и непоколебима решителност на Кир и Йоан. Безпомощният градоначалник решил не само жестоко да се разправи с тях, но да използва тяхното изтезание за сплашване и вразумяване на четирите християнки, които били доведени да видят как се постъпва с непокорните на Диоклетиановите заповеди.С озверено и безмилостно ожесточение мъчителите неуморно сменявали все по-жестоките изтезания. Месата били разкъсани от бичовете, костите се чупели под тоягите, раните били горени с восъчни факли и поливани с разтвор от оцет и сол. Опитали всички средства на познатите по цял свят Диоклетианови мъчения. Сириан искал да отмъсти за дързостта на незнайните странници и да сломи всякаква упоритост у християнките, които наблюдавали по негова заповед великото страдание и свръхчовешката издръжливост на Христовите мъченици. Но жестокият градоначалник не постигнал целта си. Когато свалил оковите от Атанасия и от рожбите й и започнали да измъчват с продължителни изтезания и тях, Сириан се убедил, че тези нежни създания с нищо не се различават от героичните мъже. Те страдали сякаш в чужди тела и техните чисти и възторжени очи били устремени към небето. Засрамен и безпомощен, управителят наредил незабавно да обезглавят светата майка и нейните достойни за Бога и за нея дъщери. За да си отмъсти за това неочаквано поражение от подвига на християнките, той подложил на нови най-ужасни мъки светите безсребреници чудотворци Кир и Йоан и след това обезглавил и тях на същото място на 31 януари.Тайни християни взели техните свещени останки и ги погребали в два отделни гроба - двамата мъже в единия, четирите жени в другия.За да ограничи езическия култ на египеската богиня Изида в Каноп, родното място на св. Кир, архиепископ Кирил Александрийски пренесъл светите мощи на Кир и Йоан в постоената още от вуйчо му Теофил Александрийски църква в Каноп. Оттогава славата на великите безсребреници и чудотворци се разнесла по света и привличала безбройни поклонници в техния храм, където продължавали да стават дивни чудеса и изцеления.Житието на тия мъченици води началото си от три малки речи на св. Кирил Александрийски. То било разширено от св. Софроний Йерусалимски, който го допълнил със 70 свидетелства за станали чудеса, едно от които станало със сами него. Той бил излекуван от очна болест. ", "date": "2018.01.31", "title": "Св. безсребреници и чудотворци Кир и Йоан. Св. мчци Серапион и Папий"}
{"url": "http://www.cross.bg/purvi-obyavyava-suyuz-1566692.html", "text": "/КРОСС/ 1862 г. - Американският астроном Алван Кларк първи наблюдава бледо бяло джудже компаньон на най-ярката звезда на небосклона - Сириус.1878 г. - По време на Руско-турска война (1877-1878) е сключено примирие, което дава началото на прекратяването на войната.1879 г. - Във Франция 14 юли е обявен за национален празник.1899 г. - Съставено е осемнадесетото правителство на България, начело с Димитър Греков.1906 г. - Земетресение с магнитуд 8,8 по скалата на Рихтер разтърсва крайбрежието на Еквадор.1915 г. - Първата световна война: Германската армия за първи път използва отровен газ, при военни действия срещу руснаците.1946 г. - Социалистическа федеративна република Югославия приема нова конституция, чрез която, по подобие на Съветския съюз, се установяват шест съставни републики: Босна и Херцеговина, Хърватия, Република Македония, Черна гора, Сърбия и Словения.1950 г. - Президентът на САЩ Хари Труман обявява програма за създаване на водородната бомба.1958 г. - САЩ пускат своя първи изкуствен спътник Експлорер 1.1968 г. - Науру обявява независимост от Австралия.1971 г. - Програма Аполо: Аполо 14 потегля към Луната.1990 г. - Първият McDonald's в Съветския съюз отваря в Москва.2001 г. - В Холандия, шотландски съд осъжда един либиец и оправдава друг във връзка с Атентата над Локърби през 1988.2006 г. - Открити са телата на двете сестри Белнейски в местността „Грамадата\", между Пещера и Брацигово, с множество наранявания.2007 г. - Стартира изграждането на магистрала \"Люлин\" в България. ", "date": "2018.01.31", "title": "31 януари в историята"}
{"url": "http://www.cross.bg/nyama-dostignesh-nyakoya-1566695.html", "text": "/КРОСС/ Когато посегнеш към звездите, сигурно няма да достигнеш някоя, но и няма да напълниш ръката си с кал.Лео Бърнет ", "date": "2018.01.31", "title": "Когато посегнеш към звездите, сигурно няма да достигнеш някоя, но и няма да..."}
{"url": "http://www.cross.bg/erika-televiziya-ishigyro-1566681.html", "text": "/КРОСС/ Роботът Ерика ще започне да чете новини по японската телевизия през април, съобщава в. \"Дейли мейл\", цитиран от БТВ.Създателят на Ерика Хироши Ишигуро от университета в Осака твърди, че тя е внимателна и сърдечна и скоро може да се сдобие с \"независимо съзнание\". Според него Ерика е толкова реалистична, че би могла да има душа.Хуманоидът вече има най-авангардната система за синтез на изкуствена реч в света. Ерика, която е създадена да прилича на 23-годишна жена, може да следи хората в помещението благодарение на 14 сензора за инфрачервена светлина и технология за разпознаване на лицата. Тя може да се ориентира откъде идва звукът и кой й задава въпроси.Ерика обаче няма сама да пише новините си. Това ще правят хора.През 2014 г. д-р Ишигуро представи реалистичните роботи-новинари Кодомороид и Отонароид в токийски музей.През 2015 г. \"Майкрософт\" създаде робота телевизионен водещ Сяойс, който съобщаваше прогнозата за времето в сутрешни новини по китайска телевизия. ", "date": "2018.01.31", "title": "Робот ще чете новините по японска телевизия"}
{"url": "http://www.cross.bg/godina-andite-svoboda-1566691.html", "text": "/КРОСС/ След повече от година лечение млад кондор бе пуснат на свобода в Перу.Птицата е намерена в национален парк в Андите през декември 2016-а в тежко състояние - дехидратирана и без апетит.Служителите на парка я прибрали и повече от година се грижели за нея. След строго наблюдение през целия период младият мъжки вече е в състояние да се върне на свобода и местните власти направиха именно това. Завръщането му сред дивата природа стана на височина 4000 метра в Андите и бе съпътствана със специална церемония, на която местните предадоха дарове на земята, защото е опазила величествената птица.Естествено кондорът се сдобил с име за тази една година и то е Воин. За да бъде следено развитието му оттук нататък кондорът ще носи проследяващо устройство.Кондорът е една от най-големите птици в света. Тя е и един от символите на Андите.", "date": "2018.01.31", "title": "След година лечение пуснаха на свобода кондор в Перу"}
{"url": "http://www.cross.bg/predimno-slab-slunchevo-1566697.html", "text": "/КРОСС/ На 31 януари дневните температури слабо ще се понижат. Минималните ще са предимно между минус 2° и 3°, по Черноморието до 4° - 6°, максималните между 9° и 14°. Атмосферното налягане слабо ще се понижи, но ще остане по-високо от средното за януари.По Черноморието ще е предимно слънчево. Ще духа слаб югозападен вятър. Максималните температури ще са 8-11°. Температурата на морската вода е 6-7°. Вълнението на морето ще бъде 1-2 бала.В планините ще е предимно слънчево. Вятърът ще е слаб до умерен от западната четвърт. Максималната температура на височина 1200 метра ще бъде около 7°, на 2000 метра - около 0°.Месец февруари ще започне с предимно слънчево и доста по-топло време от обичайното, особено в Източна България и северно от планините, където ще духа умерен югозападен вятър. В петък ще се заоблачи, но само на отделни места ще превали слаб дъжд. Почивните дни ще започнат с високи температури, но от северозапад, с усилване на вятъра, температурите бързо ще се понижават. В събота ще завали дъжд, който със застудяването, отначало във високите котловинни полета на Западна България и Предбалкана, ще премине в сняг. ", "date": "2018.01.31", "title": "Слабо понижение на температурите"}
{"url": "http://www.cross.bg/dolara-miliarda-transferi-1566699.html", "text": "/КРОСС/ Рекордните 6,37 милиарда американски долара са били похарчени за международни трансфери по футбол през календарната 2017 година, съобщават от ФИФА. Общата сума е с 32 процента по-голяма от тази през предходната 2016 г., когато са били похарчени близо 3,80 милиарда долара. Рекордът е съставен от 15 624 трансфера на 13 415 играча.Може би не е изненадващо, защото Европа има най-много футболни асоциации с общо 55, но всички, без една, са регистрирали международни трансфери. Изключението е Лихтенщайн, гласи докладът, цитиран от БНР.Английските клубове са похарчили най-много през 2018-а - 1,6 милиарда долара. Това е почти двойно повече от френските отбори, които са с 860 милиона долара. ", "date": "2018.01.31", "title": "Рекорд! 6,37 милиарда долара са похарчени за футболни трансфери през 2017-а"}
{"url": "http://www.cross.bg/antonov-angel-pismo-1566728.html", "text": "/КРОСС/ Директорът на Националната служба за охрана генерал Ангел Антонов е подал оставка в понеделник вечер, съобщава БНР, като се позовава на свои източници.Към момента Ангел Антонов отказва коментар. Официалното потвърждение за оставката му обаче дойде на днешното заседание на правителството, на което тя бе гласувана.Още преди седмица се появи информация затова, че генерал Антонов ще бъде сменен или пък че ще подаде. Тогава той отрече това да е факт.Както е известно в средата на януари Военно-окръжната прокуратура започна проверка срещу НСО и ген. Антонов заради сигнали за разхищение на средства. По-специално, че ловни излети на Антонов били маскирани като командировки.", "date": "2018.01.31", "title": "Шефът на НСО подаде оставка"}
{"url": "http://www.cross.bg/borovetz-ostana-bez-voda-1566729.html", "text": "/КРОСС/ Голяма авария остави курорта Боровец без вода. Свличане на земна маса вчера е скъсало водопровод над село Бели Искър, съобщава БТВ.От ВиК София област обясниха, че аварийни екипи цяла нощ са работили за отстраняването на проблема, към 6 ч. сутринта течът е оправен, но водопроводът се е пробил на ново място. И в момента се работи по отстраняване на аварията. Очакванията са това да се случи най-рано следобед.", "date": "2018.01.31", "title": "Боровец остана без вода"}
{"url": "http://www.cross.bg/katalyniya-pychdemon-lider-1566708.html", "text": "/КРОСС/ Протести и сблъсъци в Барселона, след като каталунският парламент отложи избора на нов премиер. Единствен кандидат за поста остава бившият лидер Карлес Пучдемон.Отлагането на заседанието за неопределено време предизвика бурни реакции. Депутати протестираха в парламента, а навън стотици демонстранти последваха примера им. Стигна се и до сблъсъци с полицията.До поредния изблик на недоволство се стигна, след като Върховният съд в Мадрид забрани Пучдемон да бъде избран за лидер на областта, ако не присъства лично на парламентарното заседание.Заповедта му за арест все още е в сила, а самият той се намира в Белгия.В същото време самият Карлес Пучдемон разпространи кратко видео, в което призова привържениците си в Каталуния да останат единни.„Щях да съм щастлив днес да ръководя всички Вас като премиер. Това, което ни доведе до тук е единението и не трябва да го губим, така че само обединени можем да преодолеем предстоящите предизвикателства\", обяви Пучдумон.Той настоя, че няма нито един друг кандидат за лидер на Каталуния, нито друга алтернатива, но въпреки това призова хората да уважат решението за отлагането на избора му.", "date": "2018.01.31", "title": "Протести и сблъсъци в Барселона след отложения избор за премиер на Каталуния"}
