{"url": "http://www.cross.bg/yvelichenie-stachka-letishta-1572158.html", "text": "/КРОСС/ Отмяна на полети от германските летища Франкфурт, Мюнхен, Кьолн и Бремен се очаква утре заради стачка на профсъюзите, предупреждава ДПА.От летището във Франкфурт също предупредиха за очаквани затруднения при изпълнението на полетите в утрешния ден, както и значителни закъснения. „Не можем да изключим отмяната на полети\", заяви говорител на дружеството Фрапорт, което управлява летището. На пътниците се препоръчва да следят актуалната информация на самолетните компании.Най-големият профсъюз в Германия „Верди\" обяви стачка заради липсата на напредък в преговорите за увеличение на заплатите в обществения сектор. „Икономиката отбелязва сериозен ръст, данъчните приходи в хазната са най-високи от години насам, а това не се отразява на доходите\", критикува шефът на профсъюза Франк Бзирске. „Верди\" настоява за 6-процентно увеличение на заплатите на близо 2,3 милиона заети в обществения сектор.  ", "date": "2018.04.09", "title": "Затруднения на големите летища в Германия утре"}
{"url": "http://www.cross.bg/nikolova-zagora-stara-1572124.html", "text": "/КРОСС/ Заместник-министърът на регионалното развитие и благоустройството Деница Николова ще участва в заседание на Регионалния съвет за развитие на Югоизточен район, което ще се проведе утре - 10 април, от 12 часа,  в Областна администрация - Стара Загора.Зам.-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусия по темата с участието на кметове на общини, областни управители, представители на бизнеса, научната общност и др. от областите Бургас, Сливен, Ямбол и Стара Загора.  ", "date": "2018.04.09", "title": "Деница Николова ще участва в дискусия за новото райониране на страната в Стара Загора"}
{"url": "http://www.cross.bg/pravitelstvoto-podgotvi-moskva-1572165.html", "text": "/КРОСС/ Премиерът на Русия Дмитрий Медведев е наредил на правителството да подготви ответни мерки след решението на САЩ в петък да наложат нови санкции на Москва, информира \"Ройтерс\", позовавайки се на Интерфакс.Медведев нарече новите санкции неприемливи и незаконни. Според него Русия си запазва правото да отговори.Министър-председателят също нареди на правителството да подготви план за оказване на финансова подкрепа на компаниите, включени в списъка на САЩ.Междувременно Кремъл заклейми санкциите на САЩ като нелегитимни, информира АФП.Дмитрий Песков описа рестриктивните мерки като \"скандални\". ", "date": "2018.04.09", "title": "Москва подпомага финансово компаниите, засегнати от санкциите на САЩ"}
{"url": "http://www.cross.bg/raiiona-sushto-predi-1572166.html", "text": "/КРОСС/ Огромно задръстване се образува днес на АМ Хемус, предаде novini.bg.Километрична опашка има на около 50 километра преди София. Наш журналист съобщи от мястото на събитието, че в района на първия тунел преди столицата е пълно с аварирали коли.Задръствания има и на АМ Тракия, в района на тунела Траянови врата. Там е станала катастрофа и опашките също са километрични.В района на почти всички гранично пропускателни пунктове движението също е натоварено.Проблематичен е трафикът и край Симитли.  ", "date": "2018.04.09", "title": "Тапи на АМ \"Хемус\" и \"Тракия\""}
{"url": "http://www.cross.bg/mafiyata-evropa-fordzhone-1572163.html", "text": "/КРОСС/ Организациите на италианската мафия отдавна са се настанали във всички страни на Източна Европа - преди всичко в България и Румъния. Това коментира пред германия в.\"Ди Велт\" председателят на Комисията за борба с мафията в римския парламент Франческо Форджоне.Германското издание обръща внимание на темата в друга връзка - оказва се, че голям процент от мафиотските операции в източноевропейските държава се контролират от мафиотските кланове не пряко, а през сложни схеми в бундесрепубликата, където са влезли преди десетилетия чрез гастарбайтерите и никой не им е обръщал сериозно внимание. Има съмнения, че организирани престъпни групи си купуват влияние в германски медии и в политическите среди.\"Германските политици не виждат проблем в присъствието на мафията. Когато мафиоти купуват дялове във вестници, хотели, ресторанти и ТВ канали, те влияят на общественото мнение и това е проблем\", категоричен е прокурорът Никола Гратери.За поредния възход на италианската мафия в Европа се заговори след убийството на словашкия разследващ журналист Ян Куцияк. Той работеше по материал именно за връзките на италианската организирана престъпност с местни политици, в точва число - и близки до управляващите.Интересите на мафията са „едни и същи навсякъде по света\", допълва пред германското издание експертът: „Мафията иска да печели от всевъзможни финансови транзакции, пране на пари, инвестиции и нелегална търговия от всякакъв характер\".  По думите му „превъртането\" на гигантските суми става през сделки с недвижими имоти и на борсата.Според Форджоне мафията е разпростряла пипалата си чак до „Газпром\", а до нейния клан „Корлеоне\" може да се проследи скандал с отровни отпадъци в Румъния.В последно време апетитите на мафията са насочени и към структурните фондове на ЕС, средствата от които бавно се пренасочват от южния фланг на Европа към източноевропейските членки на ЕС. За Ндрангета, която разполага с огромни средства, е като детска игра да си купи и политическо влияние в тези страни, обяснява Форджоне.„Това е познатият механизъм на корупцията - мафията подкупва политици, за да си осигури безнаказаност. А за политиците в региона парите на мафията са добре дошли, защото с тях обслужват своята клиентела и финансират предизборни кампании\", казва италианският експерт.Франческо Форджоне предполага, че експанзията на италианската мафия към Източна Европа започва веднага след падането на Берлинската стена. Показателни в това отношение са думите на един бос на мафията, казани от него на съдбоносната дата 9 ноември 1989 година: \"Стената падна. Тръгвайте веднага към Берлин и купувайте на Изток всичко, което се продава\", заповядва той в подслушан от полицията разговор.Фактът, че мафията разширява своя бизнес в Източна Европа, си личи и по това, че търговията на наркотици и оръжия се завръщат в България, Румъния, Албания и Черна гора.Страните от Източна Европа, включително и членуващите в ЕС, често предлагали „сигурен терен\" за нелегални сделки, защото законодателството, методите на издирване, както и сътрудничеството в борбата срещу организираната престъпност са далеч по-слабо развити, отколкото в Италия и страните от Западна Европа\", заключава Франческо Форджоне. ", "date": "2018.04.09", "title": "Италианската мафия се е настанила удобно в България и Румъния"}
{"url": "http://www.cross.bg/banya-selo-voda-1572133.html", "text": "/КРОСС/ Разложкото село Баня е само на 5 километра от Банско, а един от примерите за успешно управление на ресурса от топла минерална вода, информира БНР. С над 60 находища, Баня се нарежда на 2-ро място след Велинград по това богатство и по известност. Последната година бележи бум на инвестициите в балнеолечението и изграждането на СПА комплекси.Към момента съотношението в село Баня между леговата база и жителите  е почти изравнено - около 3000. Засега находищата с топла минерална вода, на брой 72, стигат до всички хотели и до някои от къщите за гости. Инвестиционният интерес обаче расте скоростно, признава кметът на селото Мария Юрганчева:\"В последните 3-4 месеца имаме нови строителни обекти, нови инвестиционни намерения. Прави се нов санаториум. Вчера бяха донесени три нови инвестиционни проекта и то това са големи проекти - единият се простира на 59 дка, другият на 18 дка, а третият - на 3 дка. Капацитетът на минералната вода в село Баня все още има свободни количества. Истината е, че много хора предпочитат вече да инвестират в Баня, да почиват в Баня и евентуално да карат ски в Банско, но те се позиционират в село Баня\".Истината е, че много от гостите на най-известния ни курорт Банско, се възползват от близостта на село Баня, за да съчетаят планината с топлата вода. Туристическият бранш също е осъзнал това предимство.Бурхан Немутлу, който строи СПА хотел в селото, обясни: \"За съжаление, не можахме да докараме водата в Банско, но аз мисля, че занапред и това ще стане. Важното беше по някакъв начин да инвестираме и да дадем възможност на нашите гости да се възползват от тази природна даденост. В Баня няма да има легова база. Нашата цел е да направим дестинация село Баня за балнеотуризма\".  ", "date": "2018.04.09", "title": "Нарастват инвестициите в балнеотуризма в разложкото село Баня"}
{"url": "http://www.cross.bg/svendsen-kariera-kraii-1572162.html", "text": "/КРОСС/ Четирикратният олимипйски шампион по биатлон Емил Хегле Свендсен (Норвегия) обяви, че слага край на спортната си кариера. На специална пресконференция той каза, че да обяви решението си е \"по-трудно, отколкото си е представял\".\"Трябваше ми известно време след края на олимпийските игри, за да взема решение. Мислех, че отново ще имам мотивация да се състезавам. Исках да съм като Оле Ейнар Бьорндален, да имам това желание, но не е така и затова реших да сложа край на спортната си кариера. Да го кажа се оказа много по-трудно, отколкото си представях\", каза Свендсен със сълзи на очи.32-годишният норвежец спечели три отличия на Игрите в Пьончан през февруари - бронз в масовия старт на 15 километра, както и сребро с мъжката щафета на 4 по 7.5 километра и със смесената щафета. Той беше и знаменосец на Норвегия по време на церемонията по закриването.В знаменитата си кариера Свендсен има осем медала от зимни олимпийски игри, 12 титли и общо 21 отличия от световни първенства.Той печели единствената си Световна купа по биатлон през 2010 година.Свендсен е поредният изключителен състезател от Норвегия в зимните спортове, който прекратява кариерата си. Това вече направиха легендите Оле Ейнар Бьорндален в биатлона и Марит Бьорген в ски бягането.  ", "date": "2018.04.09", "title": "Четирикратен олимпийски шампион по биатлон сложи край на кариерата си"}
{"url": "http://www.cross.bg/bankya-bulgariya-posolstvoto-1572164.html", "text": "/КРОСС/ На 12 април т.г. Посолството на Руската Федерация в Република България заедно със Столичната община район \"Банкя\" организират тържествена церемония, посветена на Деня на космонавтиката. Мероприятието ще се проведе от 12.00 часа пред паметника на Юрий Гагарин в гр. Банкя (пресечка на ул. \"Петко Д. Петков\" с ул. \"Царибродска\"). Извънредният и Пълномощен Посланик на Русия в България Анатолий Макаров ще произнесе тържествено слово по случай на празника.Гостите ще имат възможност да видят творчески изпълнения на учениците от училището към Посолството на Русия, както и от 78 СОУ \"Христо Смирненски\", след което пред монумента ще бъдат поднесени цветя и венци.За участие в мероприятието са поканени български космонавти, народни представители, обществени и научни дейци и медиите.  ", "date": "2018.04.09", "title": "Руското посолство и ученици посрещат заедно Деня на космонавтиката"}
{"url": "http://www.cross.bg/prodykti-problemi-zhleza-1572151.html", "text": "/КРОСС/ Близо 400 хиляди българи имат намалена функция на щитовидната жлеза, а повечето дори не подозират за това. Причината - намалената употреба на йодирана сол, която все по-често заменяме с други по-модерни продукти, информира бТВ.След 3 месеца Илияна Граматикова ще стане майка. Следи бременността си и функциите на щитовидната жлеза, заради наследствени проблеми в семейството. Нужно е, защото в първите месеци бебето няма щитовидна жлеза и разчита на майката. А от количеството йод зависи интелигентността.„Последствията могат да бъдат тежки, като не на последно място е умственото изоставане на плода, което обаче се установява след раждането\", подчертава гинекологът д-р Лилия Колева.Модата измести йодираната сол с хималайска, морска, калиева и дори пушена сол. „Повечето клиенти избягват стандартната сол поради здравословни проблеми. Те смятат, че хималайската сол има много повече минерали, талий, калций, които са така необходими за тялото\", коментира Дивна Стоянова от магазин за био продукти.6 грама е средната препоръчителна доза сол на ден. „Когато купувате сол трябва да е обозначено на етикета какво е съдържанието на йод. Ако то е между 28 и 55 микрограма, ок, значи тя може да бъде ползвана\", подчертава ендокринологът и бивш здравен министър проф. Анна-Мария Борисова.Йод все пак има в млякото, сиренето, хляба, защото у нас технологията по производство на тези продукти включва йодираната сол.А води ли прекомерната употреба на сол до слепота? Оказва се, че това е мит. Но прекаляването със сол все пак е вредно и предизвиква проблеми с кръвното налягане.  ", "date": "2018.04.09", "title": "Намалената консумация на йодирана сол може да разболее стотици хиляди българи"}
{"url": "http://www.cross.bg/knizhki-hiryrgiya-pirogov-1572138.html", "text": "/КРОСС/ Великденските празници допринесоха за увеличаването на броя на книжките в детските хирургия и травматология на \"Пирогов\", За щастие на малките пациенти Клиниката по детска травматология получи над 100 книжки от хора с добри сърца, които искат да направят болничният престой по-приятен за всяко дете. Дарителите посочиха, че добрите дела се правят, но не се разказва за тях. Ето защо те пожелаха анонимност.В Отделението по детска гръдна хирургия стажант-акушерката Нина Колева пък дари детски книжки, приказки и книжки за оцветяване. Тях студентката получи като награда от 12-ия Национален фотоконкурс \"Най-сладка целувка - 2018\" - за снимка на въздушна целувка с послание, направена от фотографа Вячеслав Попов. \"Благодарна съм за изключително топлото посрещане от старшата медицинска сестра на Отделението по детска гръдна хирургия в УМБАЛСМ \"Н. И. Пирогов\" - Росица Райкова и целия екип на отделението, където работят отлично подготвени медицински специалисти и ръководители по здравни грижи с доказан професионализъм, дългогодишен опит и всеотдайност към професията.Когато моята снимка с послание спечели конкурса беше огромна радост за мен. Но днес, аз получих най-големият подарък, който можеш да получиш - да направиш щастлив някой друг. Щастието, което се отразява в очите на другия, е най-голямото щастие, което самият ти можеш да изпиташ.\", посочи Нино Колева, която е студентка IV курс в специалност \"Акушерка\" към ФОЗ на Медицински университет - София. ", "date": "2018.04.09", "title": "Над 100 книжки дариха добри хора на детските отделения в \"Пирогов\""}
{"url": "http://www.cross.bg/sarkisyan-beshe-armen-1572157.html", "text": "/КРОСС/ Новият президент на Армения Армен Саркисян положи клетва днес, но властта се очаква да остане в ръцете на неговия предшественик, тъй като бившата съветска република преминава към парламентарна форма на управление, отбелязва \"Франс прес\".Бившият посланик във Великобритания положи клетва за встъпването си в длъжност по време на извънредно заседание на парламента, като дясната му ръка беше положена върху ръкопис на Новия завет от VII в., както и върху арменската конституция.64-годишният Саркисян след това беше благословен от патриарха на Арменската православна църква.Встъпването в длъжност на Армен Саркисян позволява спорните промени на Конституцията от 2015 г. да влязат в сила, превръщайки страната в парламентарна република със силен премиер.Политическата промяна беше инициирана от отиващия си президент Серж Саркисян, който няма роднинска връзка с новия държавен глава, и беше одобрена на референдум, като 63% от избирателите подкрепиха промените.Критиците на 63-годишния Серж Саркисян твърдят, че реформите имат за цел да засилят властта му като нов премиер.Управляващата партия защити реформата като стъпка, целяща укрепване на демокрацията на кавказката страна и насочена към подобряване на баланса между законодателната и изпълнителната власт.Но опозицията се оплака от масови нарушения в избирателните секции по време на референдума, който се проведе през декември 2015 г., което накара хиляди хора да протестират.Наложен от Републиканската партия, Армен Саркисян беше единственият кандидат за вече предимно церемониалния президентски пост.Избран на 2 март от Народното събрание за един 7-годишен мандат, президентът се очаква основно да одобрява решенията на премиера.Съгласно новото законодателство той не е част от Съвета за сигурност на страната.Бивш професор по физика, Армен Саркисян за кратко беше премиер през 1990-те години. ", "date": "2018.04.09", "title": "Армения се трансформира в парламентарна република"}
{"url": "http://www.cross.bg/ezeroto-kristo-zapochna-1572154.html", "text": "/КРОСС/ Кристо започна работа изграждането на новия си проект в Лондон. През седмицата артистът разкри плановете за поставянето на огромна плаваща конструкция в лондонския Хайд парк, която би достигнала височина над 20 метра.Инстилацията е наречена „Мастаба\" (проект за Лондон, Хайд парк, езерото Сърпънтайн), „мастаба\" е гробница с трапецовидна форма, характерна за Древен Египет.Инсталацията - първа творба на Кристо във Великобритания - ще плава във водите на езерото от 18 юни до 23 септември 2018 г. Изграждането на конструкцията започна през седмицата.Екип от инженери и работници ще сглобят лондонската „мастаба\" от 7506 варела, поставени хоризонтално върху плаваща платформа. Тя ще бъде висока 20 метра и широка 30 м на 40 м, с наклон на стените 60°.Част от стандартните 55-галонови варели, които ще се виждат отгоре и отстрани, ще бъдат боядисани в червено и бяло; дъната им, видими от двете вертикални страни, ще бъдат оцветени в различни нюанси на червено, синьо и лилаво.На снимките, разпространени в страницата на артиста във Фейсбук, виждаме работниците, което вече са започнали сглобяването на плаващата платформа от полиетиленови елементи, подобни на онези, от които бяха изградени „Плаващите кейове\" в езерото Изео през 2017 г.Източник: \"Площад Славейков\"  ", "date": "2018.04.09", "title": "Кристо започна плаващата „Мастаба“"}
{"url": "http://www.cross.bg/borisov-yngariya-evropa-1572153.html", "text": "/КРОСС/ Министър-председателят Бойко Борисов поздрави унгарския си колега Виктор Орбан за победата на ръководената от него партия ФИДЕС на парламентарните избори вчера.Високо ценя приятелските отношения между България и Унгария и съм уверен в отличните перспективи за развитие на ползотворното сътрудничество в двустранен, регионален и в многостранен план, посочва премиерът Борисов.Той изтъква, че предизвикателствата, пред които е изправена Европа, изискват сътрудничество, солидарност и общ подход за тяхното адресиране, а хората очакват стабилност, сигурност и икономическо благоденствие.\"Държавите в Европа повече от всякога имат нужда от диалог и единство, и България ще разчита на подкрепа и съдействие от Унгария за реализиране на успешно Председателство на Съвета на ЕС в интерес на нашите граждани и за просперитета на обединена Европа\", посочва в телеграмата си премиерът Борисов като пожелава на Виктор Орбан здраве, благополучие и успехи. ", "date": "2018.04.09", "title": "Борисов поздрави Виктор Орбан за победата на изборите в Унгария"}
{"url": "http://www.cross.bg/rezhim-taksi-protzedyri-1572155.html", "text": "/КРОСС/ Успешно приключиха техническите процедури по модул „Пътни такси и разрешителен режим\" (ПТРР) и системата вече работи на автоматичен режим. От 13.00 часа на 09.04.2018 г. (понеделник) е възстановена автоматизираната обработка на пътни превозни средства в модул „Пътни такси и разрешителен режим\" (ПТРР) по всички ГКПП и системите работят нормално.Аварийната (ръчна) обработка започна в 20.00 часа на 08.04.2018 г. (неделя) и беше предварително планирана до 08:00 ч. на 10.04.2018 г. (вторник), но приключи предсрочно още по-обед в понеделник, 09.04.2018 г.Техническите процедури бяха свързани с миграция на база данни към нов сървър с по-добри параметри и са част от изпълнение на дейности по Проект 8.2.1 „Предоставяне на експертиза за намаляване на натовареността на базата данни на модул „Пътни такси и разрешителен режим\". Цялостното изпълнение на проекта, включващо и други оптимизационни дейности, ще доведе до ускоряване на обработката на превозни средства при контрол на пътните такси и разрешителния режим.Периодът на извършване на техническите процедури беше избран след анализ на трафика, поради по-малкия брой преминаващи товарни автомобили през почивните дни. Оправдаха се и предварителните очаквания техническите процедури да не се отразят на интензивния трафик на леки автомобили и автобуси.  ", "date": "2018.04.09", "title": "Системите за обработка по границата вече работят"}
{"url": "http://www.cross.bg/stoyanov-tyrnira-ivaiilo-1572150.html", "text": "/КРОСС/ Реферът Ивайло Стоянов ще следи за спазването на правилата на терена по време на първия полуфинал от турнира за Купата на България между ЦСКА и \"Левски\". Днес от Българския футболен съюз публикуваха назначенията за предстоящите мачове.Срещата между \"сини\" и \"червени\" е в сряда (11 април) и ще се играе от 18:00 ч., за да завърши в светлите часове на деня.На Стоянов ще помагат страничните арбитри - Петър Джугански и Иво Колев. Четвърти съдия ще бъде Волен Чинков.Другият полуфинал в турнира е между \"Ботев\" Пловдив и \"Славия\". Мачът ще се изиграе на 10 април и е поверен на Валентин Железов. ", "date": "2018.04.09", "title": "ЦСКА - \"Левски\" поверен на Ивайло Стоянов"}
{"url": "http://www.cross.bg/voenni-siriiiskiya-sledi-1572152.html", "text": "/КРОСС/ Руски военни специалисти са посетили мястото на предполагаемата химическа атака в сирийския град Дума и не са намерили там никакви следи от използването на хлор или каквото и да било друго химическо вещество. Това увери министърът на външните работи на Руската федерация Сергей Лавров, предава РИА Новости.„Там, на това място, отидоха и наши военни специалисти, там пристигнаха и експерти от сирийския „Червен полумесец\", който се ползва с много добра репутация сред международните организации, включително ООН, Международния комитет на Червения кръст. Те не намериха никакви следи от употребата срещу цивилни граждани на хлор или каквото и да било друго химическо вещество\", категоричен бе първият дипломат на Москва.  ", "date": "2018.04.09", "title": "Руските военни не са намерили следи от химически оръжия в сирийския град Дума"}
{"url": "http://www.cross.bg/hora-myunster-subota-1572156.html", "text": "/КРОСС/ Нападателят от Мюнстер, който в събота се вряза с ван в хора в центъра на града, уби двама души и рани десетки хора, не е имал разрешително за огнестрелното оръжие, с което се е самоубил след престъплението. Това заяви днес по радио \"Ве Де Ер 5\" вътрешният министър на Северен Рейн-Вестфалия Херберт Ройл.В събота следобед 48-годишният германски гражданин се вряза с вана си в група хора в заведение на открито в центъра на Мюнстер. След това той се простреля смъртоносно.Полицията съобщи, че един имейлите му, пращани до негов съсед напоследък, съдържа \"неясни признаци\" за склонност към самоубийство, но не и \"заплаха за други хора\".Според полицията няма данни и за политически мотиви у нападателя, който е действал сам.  ", "date": "2018.04.09", "title": "Пистолетът, с който се е самоубил нападателят от Мюнстер, е бил законен"}
{"url": "http://www.cross.bg/migranti-hilyadi-zadurzhani-1572160.html", "text": "/КРОСС/ Общо 4214 мигранти без документи са били задържани през последните три месеца при опит да преминат турско-гръцката граница, използвайки нелегални пътища, съобщи Анадолската агенция, позовавайки се на официални данни.През януари силите за сигурност, граничари и жандармерия са задържали 1634 души, през февруари цифрата е 1046, а през март 1534 мигранти без документи са били задържани.Турция е на главния път на бежанците, опитващи се да влязат в Европа, особено след началото на войната в Сирия. Сред мигрантите, задържани през 2017 г., най-много са от Пакистан - около 15 хиляди души, следвани от тези от Афганистан - 12 хиляди. Броят на мигрантите от Сирия е бил 10 хиляди.През 2017 г. е било забелязано 60-процентно увеличение на потока мигранти в сравнение с 2016 г., когато броят им е бил 31 000.  ", "date": "2018.04.09", "title": "Турция спряла над 4000 мигранти, тръгнали към Гърция"}
{"url": "http://www.cross.bg/beshe-politziyata-arestyvaha-1572159.html", "text": "/КРОСС/ Арестуваха мъж, след като подозрително превозно средство бе спряно в близост до Бъкингамския дворец в Лондон. Районът беше отцепен от силите сигурност, информира лондонската полиция, цитирана от \"Ройтерс\".\"Задържаният е на около 30 години. Той бе арестуван по подозрение за нарушаване на обществения ред, след като бял ван, който бе определен като подозрителен, бе спрян от полицията на улица срещу двореца\", обяви говорител на полицията.След проверка превозното средство беше определено от полицията като \"неподозрително\", а тревогата беше вдигната. ", "date": "2018.04.09", "title": "Арестуваха мъж до Бъкингамския дворец"}
{"url": "http://www.cross.bg/grazhdanstvo-sto-polychili-1572161.html", "text": "/КРОСС/ Държавите от ЕС са предоставяли през 2016 г. най-често гражданство на мароканци, албанци и индийци, сочат данни на ЕК и „Евростат.\"За разлика от тази обща тенденция през същата година България е предоставяла най-често гражданство на руснаци (30 на сто), украинци (17,1 на сто) и турци (8,9 на сто) - общо 1626 души. В ЕС гражданство през посочената година са получили общо 994 800 чужденци.От над 100 хиляди мароканци, получили европейско гражданство, близо 90 на сто са придобили статут от Испания, Италия и Франция. Почти всички албанци (97 на сто) с европейски паспорти са получили документите си от Гърция и Италия. Индийци и пакистанци са с най-голям дял сред натурализираните от Великобритания.Измежду гражданите на държава от ЕС, получили паспорт от друга страна в общността, на челни места са поляците и румънците. За 2016 г. от близо 60 хиляди румънци с нови паспорти близо половината са получили гражданство от Италия. Сред поляците, сменили паспортите си (19 800), не се откроява ясно предпочитание към гражданство от определена друга държава от ЕС.От всички, придобили гражданство в държава от ЕС, една трета (32,5 на сто) са с произход от страна от общността, 29,6 на сто произхождат от държава от Африка, 20,9 - от Азия, а 15,2 на сто - от Америка, сочат данните.В същото време броят на британците, които са станали граждани на друга страна от ЕС, е нараснал повече от двойно през 2016 г. в сравнение с предишната след решението на Великобритания да напусне евросъюза - до 6555, сравнено с 2478 души година по-рано.Великобритания трябва да напусне ЕС през март 2019 г.  ", "date": "2018.04.09", "title": "Даваме гражданство основно на руснаци, украинци и турци"}
{"url": "http://www.cross.bg/erdogan-ankara-organizatzii-1572142.html", "text": "/КРОСС/ Президентът на Турция Реджеп Тайип Ердоган отново изостри тона срещу поддръжниците на „Работническата партия на Кюрдистан\" (ПКК), предупреждавайки ги, че ще „свършат в ада\", и обещавайки, че военните на Анкара ще продължат операциите срещу тях в Сирия и Ирак, пише вестник Hurriyet.„Ще продължим борбата си в рамките на стратегията, която сме определили. Благодарим на всяка партия, която ни подкрепя в тази борба. На тези, които говорят като ръководители на терористични организации, казваме - ще свършите в ада\", заяви Ердоган в рамките на митинг на управляващата „Партия на справедливостта и развитието\" в югоизточната провинция Сиирт.Ердоган направи коментарите само ден, след като обвини Франция, че подстрекава „терористите\", като ги „посреща\" в Елисейския дворец в Париж, при това на фона на протеста от страна на Анкара, съюзник на Франция в НАТО, за подкрепата, която тя демонстрира към Сирийските демократични сили (СДС).На 30 март френският президент Еманюел Макрон се срещна със сирийска делегация, включваща представители на „Народни отряди за отбрана\" (YPG) и „Партията на демократическия съюз\" (PYD), давайки им гаранции за подкрепата на Париж за стабилизиране на Северна Сирия от дейността на „Ислямска държава\" в региона.Според Анкара YPG е пряко свързана с ПКК и поради тази причина на 20 март тази година стартира операция „Маслинова клонка\" в района на сирийския град Африн.Според управляващите в Анкара обещанието на Макрон е „подкрепа за тероризма\" и може да превърне Франция в „цел на Турция\".„Франция, подбуждате тероризма. Подкрепяте го, като го посрещате в Елисейския дворец. Няма да можете да обясните това. Няма да можете да се освободите от това терористично бреме ... Докато Западът подхранва тези терористи, той ще потъва\", заяви по-рано Ердоган.В неделя тонът на турския президент отново се изостри. „Ние водим безпрецедентна борба срещу тероризма. Те (французите - бел.р.) стоят срещу нас с гласа и исканията на терористични организации, въпреки че те трябва да ни подкрепят\", категоричен бе Ердоган.„Когато става въпрос за техните интереси, те не се въздържат от маршируване с терористични организации. Дори терористи в Елисейския дворец. След това се опитват да ми дават съвети. Пазете си ги за себе си. Ако сте против терористичните организации, тогава трябва да стоите до нас. Ако не го направите, трябва да знаете, че всички тези терористични организации ще ви създадат главоболие\", добави Ердоган.Той обеща, че Турция ще продължи операциите си в Сирия и Ирак срещу силите на ПКК, като добави, че до този момент в рамките на операция „Маслинова клонка\" военните на Анкара са „неутрализирали\" 4017 „терористи\".„Какво ви казахме? Няма значение къде ще избягате [ПКК], ние ще бъдем там \", закани се турският президент.  ", "date": "2018.04.09", "title": "Ердоган към ПКК: Ще свършите в Ада!"}
{"url": "http://www.cross.bg/kolev-direktziya-glavna-1572141.html", "text": "/КРОСС/ Седми ден продължава издирването на двамата затворници Владимир Пелов и Радослав Колев, които избягаха от Централния софийски затвор след въоръжено нападение над надзирателите, съобщава Новини.бг.Под засилена охрана са границите, входовете и изходите на магистралите, както и всички основни пътища у нас. Пелов и Колев са обявени и за международно издирване. По случая работи специално създадена комисия, която трябва да установи как оръжията са внесени на територията на затвора, а резултатите от нейната работа, трябва да станат ясни на 12 април, веднага след празниците.В петък от МВР разпространиха актуални снимки на двамата бегълци, направени непосредствено преди бягството. В полицията са получени 100 сигнала за това, че Пелов и Колев са видяни на различни места в страната. По разпореждане на премиерът Бойко Борисов след проверка на място,  правосъдният министър Цецка Цачева поиска оставките на  главения директор на Главна дирекция „Изпълнение на наказанията\" Свилен Цветанов и началника на затвора в София Петър Кръстев. Длъжностите им ще бъдат временно заети от служители на Главна дирекция „Охрана\" към Министерство на правосъдието.Утре правосъдният министър Цецка Цачева свиква национално съвещание с участието на всички началници на затвори в страната и с ръководството на Главна дирекция „Изпълнение на наказанията\". На съвещанието ще се обсъдят създалото се напрежение в системата, както и възможните решения по темата.  ", "date": "2018.04.09", "title": "Седми ден търсят избягалите затворници"}
{"url": "http://www.cross.bg/phenyan-severna-kitaii-1572143.html", "text": "/КРОСС/ Китай е забранил износа в Северна Корея на 32 изделия \"с двойна употреба\", които могат да бъдат приложени при разработването на оръжия за масово унищожение, съобщи министерството на търговията, цитирано от БГНЕС.Списъкът на артикулите, които включват оборудване за радиационен мониторинг и софтуер, който може да се използва за моделиране на динамиката на течности или неутроните, е в съответствие с приетата през септември резолюция на Съвета за сигурност на ООН за ограничаване на балистичните ракети и ядрените програми в Северна Корея.Забраната се отнася и за стоки с потенциална двойна употреба при разработването на конвенционални оръжия, става ясно от изявлението на министерството.Съобщението идва пред планираните срещи между лидера на Севера Ким Чен Ун и президентите на Южна Корея и Съединените щати през следващите седмици, на които ще бъде обсъдена ядрената политика на Пхенян.Китай е единственият голям съюзник на Северна Кория, но Пекин подкрепи поредица санкции на ООН за оказване на натиск върху Пхенян да се откаже от ядрените си амбиции в оръжейната сфера.Китайският износ за Пхенян спадна с 32,4% през февруари в сравнение със същия период миналата година. В същото време вносът на горива в Северна Корея спадна значително поради наложените през септември санкции.Вносът в Китай на севернокорейски стоки, сред които морски храни и текстил, спадна с 94,7% по данни от февруари, тъй като китайски компании се отказаха да правят бизнес със Северна Корея.Администрацията на американския президент Доналд Тръмп призова Китай да окаже икономически натиск върху Пхенян и да пресече всякакви възможни канали за контрабанда. През февруари Пекин заяви, че се извършва разследване във връзка с информациите, че кораб с китайски надписи на борда, е прехвърлил товар на севернокорейски кораб в Източно Китайско море.  ", "date": "2018.04.09", "title": "Китай забрани износа на 32 стоки с \"двойна употреба\" за Пхенян"}
{"url": "http://www.cross.bg/rysiya-izrael-vuzdyshni-1572145.html", "text": "/КРОСС/ Два израелски бойни самолета F-15 са извършили ударите срещу сирийската военновъздушна база близо до сирийския град Палмира, твърдят от военното министерство на Русия.Според Русия самолетите са дошли малко преди 4 часа сутринта местно време от ливанското въздушно пространство и са извършили 8 въздушни удара, 5 от които са били отблъснати от сирийската противовъздушна отбрана. Израел засега не е потвърдил твърденията на Русия.Междувременно режимът на сирийския диктатор Башар Асад също обяви, че Израел стои зад въздушните удари.По-рано беше съобщено, че 14 души са били убити при нападението, включително няколко ирански войници. Въпреки че сирийските държавни медии първоначално нарочиха САЩ за ударите, Пентагонът отрече да е замесен.\"В момента министерството на отбраната не провежда въздушни удари в Сирия\", изтъкнаха от Пентагона в изявление. Френската армия също отрече да има пръст в нападението.Американският президент Доналд Тръмп обаче заплаши да отмъсти на онези, които са замесени в атаката с химически оръжия в Дума по-рано. Заедно с френския си колега Еманюел Макрон той се зарече да \"координират категоричен, съвместен отговор\".  ", "date": "2018.04.09", "title": "Русия обвини Израел за удара срещу военната база в Сирия"}
{"url": "http://www.cross.bg/siriya-pres-makron-1572144.html", "text": "/КРОСС/ Френската армия не е бомбардирала базата на сирийския режим Т-4, разположена в района между Хомс и Палмира. Това заяви Генералният щаб на френските въоръжени сили. \"Не сме ние\", каза говорителят на генералния щаб полковник Патрик Стежер пред \"Франс прес\".Френският президент Еманюел Макрон обяви вчера \"че се координира\" с американския си колега Доналд Тръмп относно действията, които ще бъдат предприети в отговор на предполагаемата химическа атака, извършена на 7 април в град Дума в Източна Гута. В миналото Макрон бе казал на няколко пъти, че ако се потвърди, че в Сирия са били използвани химически оръжия, то това ще доведе до френски удар, припомня \"Франс прес\".По-рано днес говорител на Пентагона, както и още един американски представител, отрекоха да имат нещо общо с удара, нанесен по военната база в Сирия.  ", "date": "2018.04.09", "title": "Франция отрича да е нанасяла удар по военната база в Сирия"}
{"url": "http://www.cross.bg/koli-gazove-tzvyata-1572146.html", "text": "/КРОСС/ Съвсем скоро при преглед автомобилите ни ще получават категория - подобно на звездите в хотелите, съобщава Нова тв. Но според изгорелите газове. Така наречените „ековинетки\", които ще лепим на стъклата на колите си. Измерванията показват, че у нас 60 % от замърсяването на въздуха идва от трафика. Средната възраст на автопарка в България е 20 години. А всяка година се регистрират над 260 000 коли втора ръка, внос от Европа. Регистрацията на екоавтомобили у нас е повече от символична: от КАТ отчитат близо 2500 хибрида и малко над 270 електромобила.В Париж колите на пътя са средно на 9 години. А битката с по-старите вече е започнала. Стикерите се лепят на предните стъкла и са в 6 цвята. В зависимост от количеството изгорели газове. Видът на винетката се определя от годината на производство и двигателя на автомобила. Така, в зелено са оцветени стикерите за електрическите и хибридни коли, а в сиво - за най-старите и замърсяващи, с право да циркулират из парижките улици.До два-три месеца подобни ековинетки въвеждат и за автомобилите у нас. Стикерите ще са в три цвята и ще се лепят по време на годишните технически прегледи. А данните за изгорелите газове ще се подават директно в „Автомобилна администрация\".В битката с мръсния въздух - в Германия кметовете вече могат да забраняват старите дизелови автомобили в центъра на най-замърсените градове. От 15-те милиона коли на дизел, регистрирани там, ще бъдат засегнати над 10 милиона - всички под нормата Евро 6 - пуснати на пазара преди септември 2015 г. Според вносителите у нас новите мерки няма да засегнат много шофьори.Според търговците на стари коли у нас годишно се продават около 130 000 коли с махнати или неработещи катализатори, което е почти половината от пазара на коли втора ръка. Именно те създавали най-сериозни проблеми за въздуха. ", "date": "2018.04.09", "title": "Въвеждат три цвята ековинетки"}
{"url": "http://www.cross.bg/tzentur-pozhar-detska-1572140.html", "text": "/КРОСС/ Евакуираха 102 деца и 19 служители от детска градина в Уляновск, заради късо съединение, което за щастие не е предизвикало пожар, съобщи ТАСС.Децата са здрави и няма никакви наранявания, предаде още агенцията. В момента се работи по отстраняването на проблема, като се проветряват задимените помещения.Припомняме, че в последния месец в Русия имаше два големи пожара, взели човешки жертви. В Кемерово се подпали търговски център, като там загинаха 64 души, много от които деца. В Москва пък загина един човек, също при пожар в търговски център.  ", "date": "2018.04.09", "title": "Евакуираха детска градина в Русия "}
{"url": "http://www.cross.bg/katastrofa-putya-zhertvi-1572148.html", "text": "/КРОСС/ Тежка катастрофа на пътя Монтана - Враца край Вършец взе две жертви, съобщиха от МВР. Сигналът за инцидента е подаден към 12 ч.Два леки автомобила са се ударили челно. От удара на място са загинали двама души.Движението по пътя е временно ограничено и другите шофьори изчакват на място.Тепърва ще се установяват и причините за възникването на тежката катастрофа. ", "date": "2018.04.09", "title": "Катастрофа взе две жертви край Вършец"}
{"url": "http://www.cross.bg/kola-blusna-muzh-opital-da-spasi-taralezh-1572147.html", "text": "/КРОСС/ Мъж е бил блъснат късно снощи в София, докато опитвал да спаси таралеж на ул. „Хенрик Ибсен\".Инцидентът е станал до кръстовището с бул. „Черни връх\", съобщи комисар Тенчо Тенев, началник на „Пътна полиция\" към СДВР, цитиран от \"Фокус\".Шофьорът видял на пътното платно таралеж и слязъл от колата, за да премести животинката да не я смачка някой. В този момент обаче бил ударен от друг автомобил, който не го забелязал в мрака.Пострадалият е откаран в „Пирогов\" с фрактура на дясно рамо и без опасност за живота.  ", "date": "2018.04.09", "title": "Кола блъсна мъж, опитал да спаси таралеж"}
{"url": "http://www.cross.bg/smyatat-zapitanite-bulgarite-1572149.html", "text": "/КРОСС/ 62% от българите смятат, че премиерът Бойко Борисов се справя добре с външнополитическите си дейности като председателството на Съвета на ЕС и дипломацията. Това сочи сондаж на „Галъп Интернешънъл\", проведен между 3 и 4 април сред 801 пълнолетни българи по телефона, независим от външно финансиране.30% от запитаните са на обратното мнение, а останалите се колебаят. „Явно обществото ни одобрява по-скоро балансираните външни действия, които са характерни за Борисов\", коментират от „Галъп\".Според 62% от запитаните с турския президент Реджеп Ердоган трябва да се преговаря, а 33% смятат това за излишно.В същото време обаче обществото ни очаква по-ефективни и твърди действия срещу проблемите в страната и осбоено спрямо корупцията. 93% от запитаните одобряват скорошните акции на прокуратурата в болниците.53% от българите смятат, че има реална опасност от нов глобален военен конфликт. Това се равняват на около 2,9 млн. пълнолетни българи от общо около 5,5 млн. трайно живеещи в страната.Голям процент обаче смятат, че не е възможно в следващите години някоя от глобалните ядрени сили да използва ядрено оръжие. 19% смятат, че това категорично няма да се случи, а 44% смятат, че по-скоро не е вероятно.   ", "date": "2018.04.09", "title": "„Галъп”: 62% от българите подкрепят премиера във външната политика"}
{"url": "http://www.cross.bg/himichesko-rysiya-ataka-1572132.html", "text": "/КРОСС/ Съветът за сигурност към ООН ще заседава във връзка с появилата се информация, че в сирийския град Дума е проведено химическо нападение.Военно летище, контролирано от правителствените сили на Башар Асад, беше ударено при въздушна атака. Според сирийската информационна агенция САНА, за нападението са отговорни Съединените щати.Пентагона категорични отхвърли обвиненията. Междувременно в град Дума започна евакуацията на цивилни и бунтовници. Според споразумение между силите на Асад и сирийската опозиция, бунтовниците ще освободят позициите си в града и ще пуснат всички военнопленници.Първо Русия вчера поиска свикване на съвета заради \"международни заплахи за мира и сигурността\", макар че конкретната тема за обсъждането не е съвсем ясна, съобщиха дипломати, цитирани от Ройтерс. Веднага след това САЩ, Франция, Великобритания, Швеция, Полша, Холандия, Кувейт, Перу и Кот д'Ивоар също поискаха заседание на съвета за обсъждане на атаки с химическо оръжие в Сирия.Председателят на съвета през април - посланикът на Перу, първоначално насрочи за понеделник сутринта заседание относно химическата атака, и друго заседание за понеделник следобед по искането на Русия. Дипломати обаче съобщиха, че Русия настоява нейната среща да бъде първа, защото нейното искане е подадено по-рано. Възможно е и заседанието да бъде само едно.Междувременно френският президент Еманюел Макрон в телефонен разговор с президента на САЩ Доналд Тръмп осъди химическите атаки в Сирия, се казва в съобщение, поместено на сайта на френския държавен глава, предаде ТАСС. Двамата президенти са си разменили информация, която \"потвърждава използването на химическо оръжие\" и са настояли \"всички виновни за това да бъдат установени\", уточнява БТА.  В изявление от Белия дом във Вашингтон, цитирано от Франс прес, се казва, че в телефонния си разговор двамата държавни глави са се обявили за \"общ и силен отговор\" и че държат режима в Дамаск за отговорен \"за тези продължаващи нарушения на човешките права\".  ", "date": "2018.04.09", "title": "Съветът за сигурност към ООН заседава за химическата атака в Сирия"}
{"url": "http://www.cross.bg/stachka-makron-zheleznicharite-1572128.html", "text": "/КРОСС/ Във втория ден на стачка на железничарите във Франция предстои да бъде представен текстът на реформата на президента Еманюел Макрон в държавните железници като част от идеите му за реформиране икономиката на страната.Според предложеното от Макрон, ще се промени статута на работещите в сектора, който сега им гарантираше работното място докато се пенсионират, и то по-рано от другите французи, както и безплатно пътуване.Поредният протест на работещите е именно срещу готвената реформа. Железниците в страната започнаха по-рано този месец тримесечна стачка, в която се включват и служителите на авиопревозвача \"Ер Франс\". Те настояват за увеличаване на заплатите.Три от четирите основни синдиката призоваха да се стачкува два от всеки пет дни, а четвъртата синдикална централа отправи предупреждение за безсрочна стачка, което ще се подновява на всеки 24 часа.  ", "date": "2018.04.09", "title": "Втори ден на стачката на железничарите във Франция"}
{"url": "http://www.cross.bg/polymaraton-berlinskiya-dyshi-1572134.html", "text": "/КРОСС/ Същинско клане на Берлинския полумаратон, който се провежда днес, е предотвратила немската полиция. Според националния ежедневник Die Welt органите на реда са арестували четирима души, планирали да извършат нападения с хладни оръжия срещу участниците в спортното събитие и хората, дошли да го наблюдават.Според изданието сред групата арестувани има лице, което е пряко свързано с кръговете на Анис Амри - тунизиецът, който извърши терористичното нападение от 19 декември 2016 г. срещу коледния базар във федералната германска столица. Жилището на един от четиримата е било претърсено от правоохранителните органи малко преди нападението на „Брайтшайдплатц\".Атака в Берлин, извършена на 8 април, вероятно щеше да бъде изключително кървава. Около 32 хил. души са в центъра на града за 38-то издание на Берлинския полумаратон - рекорден брой участници. Топлото пролетно време също е привлякло много зрители, подчертават от редакцията.  ", "date": "2018.04.09", "title": "Полицаи предотвратиха същинско клане на Берлинския полумаратон"}
{"url": "http://www.cross.bg/danni-reglamenta-lichnite-1572135.html", "text": "/КРОСС/ Готовността на компаниите от Групата ЧЕЗ в България да приложат регламента за защита на личните данни бе обсъдена по време на XXIII-то заседание на Потребителския съвет към ЧЕЗ, което се проведе на 5 април. „Целта на регламента е да даде по-голям контрол на гражданите върху това какво се случва с техните лични данни. Компаниите на ЧЕЗ са напълно готови за цялостното прилагане на регламента, считано от 25 май 2018 г.\", заяви Лазар Чифлигаров, директор „Защита на личните данни\", „ЧЕЗ България\" ЕАД. Той представи подготовката и мерките, които са предприети от компаниите в Групата ЧЕЗ в България в изпълнение на регламента.В изпълнение на изискванията на регламента в „ЧЕЗ България\" ЕАД е създадена позицията директор „Защита на личните данни\", чиято функция е да информира и съветва относно реда за работа с лични данни, да наблюдава спазването на регламента и да сътрудничи с надзорния орган - Комисията за защита на личните данни. Участниците в потребителския съвет изразиха удовлетворение от предприетите мерки за прилагане на нормативния акт.Потребителският съвет към ЧЕЗ е консултативен орган, създаден през 2013 г. с цел да анализира и предлага за внедряване добри практики в обслужването на клиенти. Членове на съвета са независими потребителски организации като Българската национална асоциация „Активни потребители\", Федерацията на потребителите, Независимият съюз на потребителите, Институтът за енергиен мениджмънт, Комисията за защита на потребителите, утвърдени експерти в електроенергетиката и граждански сдружения.  ", "date": "2018.04.09", "title": "Потребителският съвет обсъди готовността на ЧЕЗ за прилагане на регламента за защита на личните данни"}
{"url": "http://www.cross.bg/koreya-phenyan-chen-yn-1572130.html", "text": "/КРОСС/ Северна Корея е уведомила за първи път САЩ, че е готова да се откаже от разработването на ядрено оръжие. Това може да стане когато Ким Чен-ун се срещне с американския президент Доналд Тръмп, съобщи високопоставен американски представител, цитиран от Ройтерс.Представители на САЩ и Северна Корея са имали неотдавна тайни контакти, при които Пхенян е предал посланието за своето желание за среща на върха. Досега Вашингтон разчиташе само на уверенията на своя съюзник - Южна Корея, за намеренията на Ким Чен-ун.  ", "date": "2018.04.09", "title": "Пхенян уведомил САЩ, че е готов да обсъжда отказ от ядреното оръжие"}
{"url": "http://www.cross.bg/dyma-dzhaish-tzivilni-1572129.html", "text": "/КРОСС/ Първата група освободени заложници от сирийския град Дума, контролиран от бунтовниците, пристигна преди полунощ на държан от сирийската армия контролен пункт. С това започна първата фаза от изпълнението на споразумение, постигнато под егидата на Русия, за евакуиране на хиляди бунтовници от групировката \"Джаиш ал Ислам\" от обкръжения анклав, предаде Ройтерс.Представители на сирийското военно командване дадоха в неделя ултиматум на лидерите на \"Джаиш ал Ислам\", до 48 часа да освободат всички военнопленници и цивилни заложници, държани в Дума.  ", "date": "2018.04.09", "title": "Бунтовниците в Дума започнаха да освобождават военнипленници и цивилни"}
{"url": "http://www.cross.bg/hertzegovina-bosna-borisov-1572136.html", "text": "/КРОСС/ Министър-председателят Бойко Борисов заминава на посещение в Босна и Херцеговина. Утре, 10 април, той ще открие Международния икономически панаир, който се провежда за 21-ви път в Мостар. Поканата за участието му е от Председателството на Босна и Херцеговина и от сръбския президент Александър Вучич, чиято страна тази година е партньор на изложението.Мостарският панаир е място за срещи на представители на бизнеса от региона и на големи международни компании. С присъствието си премиерът Борисов ще подчертае значението на икономическото развитие на страните от Западните Балкани за европейската им перспектива.Днес министър-председателят Борисов ще участва в работна вечеря, давана от члена на председателството на Босна и Херцеговина Драган Чович. В нея ще участват също президентите на Сърбия и на Черна гора Александър Вучич и Филип Вуянович, министър-председателят на Хърватия Андрей Пленкович, президентът на Република Сръбска Милорад Додик, президентът на Федерация Босна и Херцеговина Маринко Чавара и Боряна Крищо, председателстваща Камарата на представителите в Парламента на Босна и Херцеговина.В рамките на визитата му, са предвидени и двустранни срещи на премиера с лидери на балканските държави, участващи в Международния икономически панаир.  ", "date": "2018.04.09", "title": "Борисов заминава на посещение в Босна и Херцеговина"}
{"url": "http://www.cross.bg/mart-izmama-symata-1572139.html", "text": "/КРОСС/ Телефонен измамник прибрал над 50 хил. лв. в Бургаско. За период от 10 дни 57-годишният бургазлия П.К. взел 53 402 лв.Мъжът измамил 78-годишна жена от село Равнец, но в последствие полицията установила, че той е извършил още 6 измами.Възрастната жена мъжът измамил на 28 март по класическата схема \"оказване на съдействие на полицията за залавяне на телефонни измамници\". Пенсионерката дала на криминално проявения мъж сумата от 10 500 лева. Тогава той бил арестуван и при претърсване в автомобила му и в дома му, в бл. 57 в бургаския комплекс \"Зорница\", са намерени и иззети част от парите на измамената пенсионерка.Разследването на полицията обаче показало, че 57-годишният мъж е извършил още няколко телефонни измами само в рамките на 10 дни.На 19 март, използвайки същата схема за съдействие на полицаи, мъжът измамил 76-годишен бургазлия от комплекс \"Славейков\", като му взел 2 750 лв.На следващия ден около 13.00 ч. осъществил телефонна измама отново по класическата схема спрямо 55-годишна бургазлийка от комплекс \"Славейков\", като й взел сумата от 3 000 лв.На 24 март около 14.00 ч. осъществил телефонна измама, заблуждавайки по същия начин 80-годишен мъж от бургаския \"Братя Миладинови\", като му взел сумата от 1 960 лв.На 27 март около 12.10 ч. отново с телефонна измама прибрал 3 000 лв. от 70-годишна бургазлийка.Най-големият удар бил на 29 март, когато със съдействието на 64-годишния М.А. от Стара Загора осъществил телефонна измама по същата схема спрямо 78 годишна жена от Българово, която на три транша предоставила сумата от общо 40 842 лв.На 30 март отново със съдействието на 64-годишния М.А. осъществил още една телефонна измама за сумата от 1 850 лв., взети от адрес, разположен на ул. \"Велико Търново\" в комплекс \"Лазур\".Измамникът е направил пълни самопризнания. Събраните до момента материали са докладвани в Бургаска Районна прокуратура, като на П.К. е наложена мярка \"домашен арест\", а на М.А. - \"парична гаранция\".Работата по цялостно документиране на престъпната дейност на 57 годишния бургазлия и 64 годишния старозагорец продължава от служители на ОДМВР - Бургас. ", "date": "2018.04.09", "title": "Сериен телефонен измамник прибра над 50 хил. лева в Бургас"}
{"url": "http://www.cross.bg/patzienti-blizo-detza-1572137.html", "text": "/КРОСС/ Дежурството в дните по Великденските празници за пироговските екипи беше тежко. Над 1830 пострадали се обърнаха за помощ към Спешното на „Пирогов\" през почивните дни около Великден, или това са с близо 400 повече пациенти за последните 4 години.На близо 240 се е наложило да останат за болнично лечение, като 10 от тях са неосигурени.Освен пациентите от цяла София и околните населени места, дежурните пироговски екипи са се погрижили и за над 50 тежко пострадали от различни части на България. Те са били преведени за лечение в университетската спешна болница, тъй като има капациетет да поеме най-тежките случаи в страната, отчитат дежурните екипи.Пироговските медици са се погрижили и за 474 деца, имащи нужда от лекарска помощ по празниците, като на 41 от тях им се е наложило да посрещнат Великден в „Пирогов\". Съпоставено с преди 4 години - наблюдаваме нарастване - близо 130 малки пациенти повече са преминали пред Детското спешно.През пироговските противошокови зали - за възрастни и за деца, са преминали близо 30 много тежки случая. Това са много тежки пациенти, при които е необходимо комплексно лечение и лекари от няколко специалности, а диагностицирането налага високоспециализирани изследвания.Тежко е било и за дежурните в пироговските реанимации -  там се борят за живота на 50 пациенти, от които 4 са деца.Традиционно натоварени са травматологичния, неврохирургичния, токсикологичния и хирургичния кабинет. Пострадали от ПТП-та, мотористи и височинни травми изпълниха травтологичния и неврохирургичен спешен кабинет. Много случаи на алегични реакции пък потърсиха помощ в спешния токсикологичн кабинет, за щастие няма приети деца, употребили алкохол, през хирургията преминаха пациети, които са с хронични заболявания на стомашно-чревния тракт.    ", "date": "2018.04.09", "title": "\"Пирогов\" счупи рекорд по приети пациенти по Великденските празници"}
{"url": "http://www.cross.bg/hymbold-zaginalite-gradcheto-1572131.html", "text": "/КРОСС/ Емоционално бдение за загиналите млади хокеисти в Канада. Жители на малкото градче Хумболд от което е засегнатия отбор, се събраха на пързалката на тима, за да кажат заедно молитви и да слушат химни в памет на момчетата.Девет от 15-те загинали в катастрофата на клубния автобус бяха играчи на отбора, който е за младежи от 16 до 21 години.Властите все още разследват причината за сблъсъка с голям камион на кръстовище на 200 километра от дома им. Отборът е голямата гордост на градчето Хумболд и във фаталната нощ пътувал за мач от плейофите на първенството.За по-малко от 48 часа, онлайн кампания за набиране на средства за семействата на жертвите събра над 4 милиона долара. Дарения направиха над 60 000 души от 60 страни по света.  ", "date": "2018.04.09", "title": "Жителите на градчето Хумболд се сбогуваха със загиналите млади хокеисти"}
{"url": "http://www.cross.bg/voda-bulgarite-plashtat-1572125.html", "text": "/КРОСС/ 85,3% от българите подкрепят намерението на Министерството на регионалното развитие и благоустройството (МРРБ) да се повишат  драстично глобите за кражба на вода. Това показва Национално представително проучване на общественото мнение за  основните политики на МРРБ, извършено от „Екзакта рисърч груп\"  сред 1500 българи в 98 населени места през февруари - март 2018 г.Наскоро министърът на регионалното развитие и благоустройството Николай Нанков обяви, че санкциите за потребителите, които са се присъединили незаконно към мрежата или не плащат сметките си, ще бъдат увеличени пет път. Това ще стане с нов Закон за ВиК. За тези, които не плащат и откажат да им бъде монтиран водомер, ще се предвиди възможността да бъдат изключвани от мрежата. За да се обезпечи достъпът им до вода, ще бъдат осигурени алтернативни възможности - чрез обществени водоизточници.Проблемът с кражбите е от голяма обществена значимост и за потребителите. На въпрос „Кой според Вас е основният проблем на ВиК услугите\", 16,7% отговарят, че това са кражбите на вода. Други 22,7%  посочват качеството на водата, а 21,8%   -  уличните течове.Проучването показва още, че българите имат висока съзнание за значението на водата. 99,2% от запитаните я считат за ценен природен ресурс.  В същото време 41,6%  от участниците в допитването не са готови да плащат за това безценно благо по-висока цена от сегашната. Други 36,2% са съгласни да приемат поскъпване на услугата, ако се  подобри качеството, а 27,7% ще приемат повишение, за да се осигури по-добро пречистване с цел опазване на околната среда. Голям е и процентът на тези (24,1%), които са съгласни да има вдигане на цената, за да няма прекъсване на водоснабдяването.62,5% от участниците в анкетата са доволни от качеството на обслужването от страна на ВиК операторите. 42,5% от българите оценяват нивото на предоставяните ВиК услуги като добро, 17,9% като много добро, а 5,9% като отлично. 11,1% са недоволни. По отношение на другите показатели 77,7% смятат, че налягането в тръбите е добро, а 17,7% изразяват неодобрение. 59,2% харесват вкуса на водата, а 60,5% са доволни от нейния цвят и мътност.Хората обаче нямат достатъчно информация за ВиК мрежата на България. 92% например не знаят, че общата дължина на тръбите е над 90 000 км или колкото 240 магистрали като „Тракия\", които трябва да се поддържат в изправност денонощно 365 дни в годината. Повече от половината от запитаните(54,3% ) знаят, че България е много богата на минерални води, но не и на такива, годни за постоянно пиене. В същото време 45,7 процента от анкетираните не са наясно, че страната ни не е особено богата на питейна вода.  ", "date": "2018.04.09", "title": "85,3% от българите подкрепят драстичното увеличение на глобите за кражба на вода"}
{"url": "http://www.cross.bg/parite-velingrad-predi-1572126.html", "text": "/КРОСС/ Туристи останаха с празни джобове и очаквания да получат парите си след провалена почивка във Велинград. Група от около 20 души, сред които и деца, напуснаха хотел посред нощ, заради мизерни условия.На недоволните клиенти беше обещано, че ще получат парите си от сайта, през който са резервирали ваканцията си. И до днес обаче това не се е случило, информира Нова.„От миналата седмица работим по този случай. Целта е са да бъдат заличени максимално неприятностите, които са претърпели тези хора и преди всичко да получат обратно парите си, каквото обещание хотелиерът даде. И за част от туристите то е спазено. Допускам, че благодарение на нашата намеса, още след празниците, ще се предприемат действия и те ще си получат парите обратно\". Така коментира в студиото на „Здравей, България\" председателят на Комисията за защита на потребителите Димитър Маргаритов случаят с провалената почивка на български туристи във Велинград.По думите му хотелът бил проверяван и преди, като и тогава условията за добра хигиена не отговаряли на изискванията.„Очевидно това е проблемен обект. Тук ще бъдат съставени актове, най-малкото два на брой, от гледна точка на несъвпадането на категоризацията с това, което се предоставя като услуги. Глобите варират от 1000 до 5000 лв. като ние някъде по средата фиксираме санкцията\", добави Маргаритов като поясни, че хотелът не може да бъде затворен и единствено подлежи на финансова санкция от страна на Комисията за защита на потребителите.По думите му, комисията извършва проверка при сигнал. И посъветва, че недоволният турист може да направи снимка и да изиска да се направи протокол, който да се подпише от хотела, особено ако става въпрос за голяма група.  ", "date": "2018.04.09", "title": "Най-малко два акта за хотел-измамник във Велинград"}
{"url": "http://www.cross.bg/svetlata-sedmitza-vsichki-1572120.html", "text": "/КРОСС/ На втория ден след Великден според православната традиция започва Светлата седмица - време, в което се прославят светите апостоли и Света Богородица.Светлата седмица завършва с втората пасха в неделя. Нарича се Светла, защото Възкресението на Христос донася просветление за всички. Тя се нарича още и Нова неделя, защото с нея започва цикълът от недели, които споменават Христовото Възкресение. Нарича се и Томина неделя, защото в този ден се чете евангелското четмо за явяването на Христос на своите ученици, между които бил и апостол Тома.Светлата седмица или Томината неделя е тясно свързана с името на Тома - един от дванайсетте апостоли на Иисус, който не повярвал на Христовото Възкресение. Когато мълвата за изчезналото от гробницата тяло Господне се разнесла, единствен апостол Тома не повярвал в това знамение и поискал лично да се увери, като докосне раните от гвоздеите на прикования към кръста Иисус.Осем дни след Възкресението Христос се явил пред Тома и така той сам се убедил в истината, паднал на колене и молел Бог да му прости. Оттогава останало и нарицателното Тома Неверни, а неделният ден от Светлата седмица се нарича Томина неделя.В дните на Светлата седмица се благославят светиите: в Светли понеделник - светите апостоли, в Светли вторник и сряда - св. Богородица, св. архидякон Стефан и св. Андрей, в Светли четвъртък - св. ап. Йоан и Яков, в Светли петък - св. ап. Петър, а в Светла събота - св. Йоан Кръстител. Тази седмица е наситена и с момински празници, сред които най-голям е честването на Светлата или Празната сряда.На Светлата сряда от Светлата седмица се изпълняват два обичая, които се правят за дъжд, плодородие, предпазване от градушка, бродници и лоши болести. Често през тази седмица стопанките повторно боядисвали яйца, които раздавали за душите на починали близки. Това е така, защото според древно поверие, раздаването на червените яйца предпазвало душите на мъртвите от превъплъщаване.Не е случайно, че за всички християни Възкресение Христово е най-великият и най-почитаният от всички християнски празници, донесъл светлината на Спасението и просветлението за всички хора по земята. Същността на този празник е в обещанието, че човеците отново ще могат да се върнат в рая, откъдето са изгонени. И Светлата седмица е първата от поредица недели, когато тази светла вест трябва да достигне до всички.Идеята на Създателя, според християнството, не е да накара човека да страда и да живее в този болезнен и смъртен свят. Той иска хората да се радват във вечността. В дните на богослуженията почти всички текстове на писанията от Новия завет говорят за последните дни - Денят на Апокалипсиса, страданията и бедствията, които ще сполетят цялата Вселена преди второто идване на Спасителя. С Възкресението си Спасителят Христос е положил началото на Вечността и на това, когато душите се отделят от тялото, да могат спокойно да отидат, където заслужават.  ", "date": "2018.04.09", "title": "Започва Светлата седмица"}
{"url": "http://www.cross.bg/siriya-letishte-ydari-1572121.html", "text": "/КРОСС/ Ракети поразиха военно летище в Сирия. Държавните медии обвиниха съединените щати, че са нанесли удари от въздуха.Пентагонът отрече атаката да е тяхно дело и излезе с кратко съобщение, че \"по това време министерството на отбраната не извършва удари от въздуха в Сирия\".Няколко души са загинали след като ракетите ударили военното летище \"Тайфур\" в близост до град Хомс. Вчера президента на Съединените щати се закани, че ще има отговор за употребата на химическо оръжие от страна на режима в Дамаск, каквото американците смятат, че е използвано в онзи ден в Източна Гута.  ", "date": "2018.04.09", "title": "Ракети поразиха военно летище в Сирия"}
{"url": "http://www.cross.bg/chykov-komentira-edinatzi-1572123.html", "text": "/КРОСС/ „Самостоятелните изпълнения на единаци терористи приключват\", каза Боян Чуков в студиото на „Тази сутрин\". По думите му терористите единаци в момента се прегрупират и след време ще станем свидетели на атентати в Европа, зад които стоят цели организации от хора.По повод нападението в Мюнстер, за което местните власти казват, че е дело на психично болен германец, Чуков каза, че имало данни, че нападателят е кюрд. „Ако това се потвърди, това ще бъде първият случай на кюрд, който участва в терористичен акт в Западна Европа\", коментира Чуков.„Често пъти не се дава цялата информация, защото тя ще има много лошо влияние върху обществото\", коментира още Чуков случая в Мюнстер.По повод предполагаемата химическа атака в Дума в Сирия, Чуков каза, че и преди сме били свидетели на подобни постановки. „Ако това беше химическо оръжие може ли да ми обясните тези хора без ръкавици и маски как не са засегнати\", коментира Чуков. „Тези химически атаки се използват като претекст, след който следват определени действия.По случая с отровените Сергей и Юлия Скрипал Чуков отново изрази съмнение да е използван нервнопаралитичен газ.„Не е необходимо да си супер експерт и да не разбереш, че след като те оживяват и двамата, отделно нито санитарят, нито полицая са засегнати... Това може да е всичко друго, но не и газ\", коментира Чуков. ", "date": "2018.04.09", "title": "Боян Чуков: Самостоятелните изпълнения на единаци терористи приключват"}
{"url": "http://www.cross.bg/zatrydneno-vsichki-pynktove-1572119.html", "text": "/КРОСС/ Затруднено преминаване през границите на страната заради смяна на софтуер. Една от системите на граничните пунктове премина в авариен режим.До приключване на техническите процедури обработката на пътни превозни средства ще се извършва ръчно.На всички пунктове пътните и винетните такси ще бъдат плащани в брой.Агенция \"Митници\" ще подсигури допълнително служители на всички трасета.  ", "date": "2018.04.09", "title": "Затруднено преминаване през границите"}
{"url": "http://www.cross.bg/chydotvornata-ikona-shestvie-1572122.html", "text": "/КРОСС/ На втория ден на Великден хиляди вярващи понасят чудотворната икона на Света Богородица от Бачковския манастир в литийно шествие до местността, където е открита през 17 век.Вярва се, че чудотворната икона на Света Богородица сбъдва молитвите на всеки, който я докосне.Оригиналът на иконата е обкован в сребърна ризница и се съхранява в малката църква на манастира. Нейно копие предвожда литийното шествие. То също е чудотворно, казва архимандрит Самуил.В манастира пристигат хора от цялата страна, които поставят цвете и дар пред лика на Богородица с молитва към нея.По традиция десетки миряни прекарат нощта в Светата обител и сутринта заедно ще извървят пътя от манастира до местността Клувията, където според поверието е била скрита иконата от Османски набези.Вярва се, че на втория ден от Великден чудотворната сила на иконата е най-голяма.Литийното шествие с Бачковската чудотворна икона е най-старият църковен ритуал у нас, който води началото си от преди 400 години.  ", "date": "2018.04.09", "title": "Литийно шествие с чудотворната икона в Бачковския манастир"}
{"url": "http://www.cross.bg/chasa-zasilen-trafik-1572118.html", "text": "/КРОСС/ Засилен трафик по всички пътища на страната след празничните дни. Пътна полиция предупреждава за внимание. Стационарни и мобилни камери за скорост ще следят за спазване на ограниченията.Над 200 000 автомобила напуснаха столицата преди празниците и се очаква бумът на прибиращите се да е през следобедните часове на днешния ден.За да улеснят придвижването от пътната агенция ограничават днес между 14 и 20 часа движението на камионите над 12 тона по автомагистралите и най-натоваренитe пътища.От 10 до 20 часа през Владая се въвежда реверсивно движение, в две ленти ще се движат автомобилите на вход към София. ", "date": "2018.04.09", "title": "Засилен трафик по пътищата след почивните дни"}
{"url": "http://www.cross.bg/samolet-borda-katastrofata-1572127.html", "text": "/КРОСС/ Малък самолет се разби в аржентинската провинция Ла Пампа. Загинали са петима души на борда, предаде ТАСС.На мястото на катастрофата работят експерти. На борда е имало пилот и 4-ма пътници.Останките от самолета Piper PA-34 Seneca са открити в труднодостъпен район. Причините за катастрофата тепърва ще се уточняват.  ", "date": "2018.04.09", "title": "Петима загинали при катастрофа с малък самолет в Аржентина"}
{"url": "http://www.cross.bg/orban-vota-treti-1572117.html", "text": "/КРОСС/ Управляващата партия на Виктор Орбан убедително печели изборите в Унгария. Премиерът ще има трети пореден мандат, както и мнозинство от две трети от депутатите в парламента.Избирателната активност беше висока, което Орбан сочи като факт, който легитимира голямата му победа. Гласуваха около 70% от избирателите, което е по-висок показател от предишните 3 парламентарни вота.Управляващата партия \"Фидез\" взе 50% от гласовете. Далеч назад останаха крайнодесните от \"Йобик\" с 20 на сто от вота.Евроскептичните и антиимигрантски послания на Виктор Орбан бяха особено добре посрещнати в провинцията и по-малките населени места. За високия резултат допринася и сравнително доброто състояние на икономиката по време на неговото управление.  ", "date": "2018.04.09", "title": "Орбан с убедителна победа на изборите"}
{"url": "http://www.cross.bg/stava-purviyat-voiina-1572071.html", "text": "/КРОСС/ 193 г. - Септимий Север е обявен за римски император.1387 г. - Османският владетел Мурад I превзема Солун.1413 г. - Хенри V е коронован за крал на Англия.1609 г. - Започва масовата депортация на остатъците от мавританско население на територията на кралство Испания, известно като Изгонване на мориските.1667 г. - В Париж се организира първата в света публична художествена изложба.1865 г. - Американска гражданска война: Главнокомандващият войските на Конфедерацията генерал Робърт Лий се предава на командващия войските на Севера генерал Юлисис Грант.1866 г. - В САЩ е приет Закон за гражданските права, който предоставя равни права на всички граждани на САЩ, с изключение на индианците.1867 г. - Сенатът на САЩ ратифицира договор с Русия за покупката на Аляска.1877 г. - Провежда се заседание на екзархийския синод, на което Панарет Пловдивски и Григорий Доростолски и Червенски предлагат на Антим I сам да се откаже от заемания пост.1916 г. - Първата световна война: Германската армия започва третата си офанзива в битката при Вердюн.1928 г. - В Турция Ислямът е обявен за официална религия.1930 г. - В Ню Йорк е направена първата публична демонстрация на видеотелефона.1937 г. - С каценето си в Лондон Камикадзе на фирмата Мицубиши става първият японски самолет, летял до Европа.1940 г. - Втората световна война: Нацистка Германия започва Операция Везерюбунг, при която нахлува в Дания и Норвегия.1940 г. - Започва Битката за град Нарвик, продължила до 8 юни същата година.1945 г. - Заради участието си в заговор срещу Хитлер е екзекутиран германският адмирал Вилхелм Канарис.1963 г. - Уинстън Чърчил става първият чужденец, получил званието почетен гражданин на САЩ.1963 г. - Основана е канадската музикална компания Мюзик Канада.1967 г. - Първият Боинг 737 извършва първия си полет.1969 г. - Извършен е първият изпитателен полет на свръхзвуковия самолет Конкорд.1970 г. - Пол Маккартни обявява официално разпадането на легендарната група Бийтълс.1989 г. - Трагедията от 09 април: червената армия прилага репресивна сила срещу антисъветски демонстрации в Тбилиси.1990 г. - Унгарският демократичен форум идва на власт в резултат на избори след 40 години комунистически режим.1991 г. - Грузия обявява независимостта си от Съветския съюз и става втората република, откъснала се от управлението на Москва.1992 г. - Консервативната партия на Джон Мейджър печели на изборите в Обединеното кралство.2002 г. - Състои се погребението на Елизабет, кралицата-майка на Обединеното кралство в Уестминстърското абатство.2003 г. - Война в Ирак (2003): Американските войски овладяват Багдад.2005 г. - Чарлз (принц на Уелс), сключва брак с дългогодишната си любовница Камила Паркър-Боулс.2008 г. - Бившата югославска република Македония обявява, че ще постигне компромис с Гърция, като промени своето име на Република Нова Македония.  ", "date": "2018.04.09", "title": "На този ден през..."}
{"url": "http://www.cross.bg/vlastta-prinadlezhi-na-1572069.html", "text": "/КРОСС/ Властта принадлежи на спокойните. - Максимилиан Робеспиер  ", "date": "2018.04.09", "title": "Властта принадлежи на..."}
{"url": "http://www.cross.bg/svetlata-priklyuchva-nedelya-1572072.html", "text": "/КРОСС/ Вторият ден от Великден - Светли понеделник, поставя началото на Светлата седмица. В нея се прославят светите апостоли и Св. Богородица. Светлата седмица е време, в което Възкресението на Исус Христос донася просветление за всички и надежда за вечен живот.Тя приключва с Томина неделя или наричана още Празна неделя, с която приключва празничният цикъл за Възкресение и започва броенето на неделите след Великден.Според народните поверия на Светли понеделник, наричан още Разтурнипонеделник или Разметнипонеделник младежи излизат извън селището, разделени на две групи, и търкалят група срещу група червени яйца. Според народната традиция с този ритуал се цели предпазването от градушка и предизвикването на плодородие.На Светлата или Празната сряда се изпълнява обичаят „Мара Лишанка\" от девойки, които лазаруват. Те правят кукла от откраднати чехли на бременни жени, която наричат Мара Лишанка. След като измият лицето на булката и своите лица, се надяват, че са изпълнили добрата магия, за да бъдат обикнати от добри момчета, а не от зли змейове, от които да имат деца. В същия ден се играе и така нареченото Ладино хоро, в което отново участват момичета лазарки.В петък след Великден българинът празнува Лятна Св. Петка. Край църкви и манастири с името на светицата се организира празник с борби, състезания и игри. На връщане от празника всеки гледа да срещне бременна със сукалче, защото се смята, че те носят голямо щастие. В този ден се обхождат градините и нивите за предпазване от градушка и за плодородие.Светлата седмица приключва с Томина неделя, когато се боядисват яйца за душите на починалите.  ", "date": "2018.04.09", "title": "Светли понеделник"}
{"url": "http://www.cross.bg/rodeni-na-april-1572070.html", "text": "/КРОСС/ Ген. Васил Василев, председател на Комисията по етика и феърплей към БФС, бивш директор на Национална полицияГорица Грънчарова-Кожарева, зам.-председател на Сметната палатаМихаил Александров, състезател по плуванеСт.н.с. д-р Михаил Букурещлиев, композитор, диригент, фолклористДоц. Николай Алексиев, художникПроф. Петко Радев, музикант  ", "date": "2018.04.09", "title": "Родени на 9 април"}
