{"url": "http://www.cross.bg/market-yolstriiit-oruzhie-1603335.html", "text": "/КРОСС/ Втората по големина в света платформа за продажба на оръжие и наркотици в интернет бе блокирана при съвместна акция на германски, холандски полицаи и ФБР. „Уолстрийт маркет“ оперираше в така наречената \"даркнет\" – частта от световната мрежа, в която потребителите са нелегални и могат да се изплъзват от контрола на властите.Кокаин, амфетамини, оръжие, фалшиви документи и лични данни – с това най-вече са търгували потребителите на платформата „Уолстрийт маркет“, която полицията в Германия успя да затвори тази сутрин. Оборотът ѝ е бил над 40 милиона евро. Ударът е нанесен след съвместна акция на германската и холандската полиция, както и ФБР, и се смята за сериозна победа над тъмната част от интернет – даркнет. Арестувани са трима германци – на 31, 29 и 22 години. Те са поддържали платформата и са печелили по 6% от всяка продажба в нея.При обиск в жилищата им са иззети 550 000 евро в брой, както и криптовалута, еквивалентна на 6-цифрена сума, скъпи автомобили и оръжия.„Уолстрийт маркет“ е имал 1 150 000 клиенти. Платформата е попаднала в полезрението на Европол и той е включил и други разузнавания, за да достигнат до основателите ѝ. Те са разбрали, че ги следят и са подготвяли укриването си. Полицията обаче ги арестува  преди това.", "date": "2019.05.03", "title": "Германската полиция затвори сайт №2 в света за продажба на оръжие и наркотици"}
{"url": "http://www.cross.bg/papa-frantzisk-chasa-1603332.html", "text": "/КРОСС/ Председателят на Народното събрание Цвета Караянчева и народни представители ще присъстват на събитията в София, организирани в рамките на визитата на Негово Светейшество Папа Франциск в България, съобщиха от пресцентъра на Народното събрание. Папа Франциск ще бъде на апостолическо пътуване в страната. Председателят на парламента ще присъства на церемонията по официалното посрещане на Папа Франциск на 5 май 2019 г. в 10.40 часа пред сградата на Президентството. В 11.30 часа Цвета Караянчева ще участва в срещата на Негово Светейшество Папа Франциск с представители на държавните институции, гражданското общество и дипломатическия корпус. По-късно – в 13.00 часа, председателят на Народното събрание и народни представители ще присъстват на неделната молитва \"Царица небесна\", която Светият отец ще произнесе на площад \"Свети Александър Невски\". Те ще бъдат и на Светата литургия, която Папа Франциск ще отслужи на площад \"Княз Александър Първи\" от 16.45 часа.", "date": "2019.05.03", "title": "Цвета Караянчева  ще участва в срещата на Негово Светейшество Папа Франциск"}
{"url": "http://www.cross.bg/smyatat-sreda-germaniya-1603334.html", "text": "/КРОСС/ Младите европейци от мнозинството страни членки на ЕС нареждат миграцията, околната среда и икономиката като „ключови политически проблеми“ пред общността и смятат евровота този месец за по-малко важен от националните избори. Това показва онлайн проучване на „ЮГов“ за базираната в Германия фондация TUI, съобщи „Политико“.Въпреки това данните от изследването показват, че младите граждани на възраст между 16 и 26 г. като цяло подкрепят ЕС. За тях най-важни проблеми са „убежище и миграция“, макар че 43 на сто виждат отворените граници на ЕС като „възможност“, а едва 27% като „заплаха“.43 три на сто заявяват, че са се ангажирали с политически действия за защита на околната среда през миналата година.Половината от анкетираните смятат евроизборите за „важни“, а 73 на сто казват, че националния вот е „важен“. 58% смятат демокрацията за най-добра форма на управление.Анкетата е извършена сред 8000 младежи в 11 страни от ЕС – Германия, Дания, Финландия, Франция, Гърция, Великобритания, Италия, Норвегия, Полша, Швеция и Испания. ", "date": "2019.05.03", "title": "Миграция и околна среда са най-голям проблем за ЕС според младите европейци"}
{"url": "http://www.cross.bg/myzeii-voennoistoricheski-nvim-1603331.html", "text": "/КРОСС/ Със специална празнична програма Националният военноисторически музей (НВИМ) ще посрещне своите посетители в Деня на храбростта и . Традиционно НВИМ обявява вход свободен от 10.00 до 17.00 ч. за постоянната си хронологична и външната експозиция.В празничния ден посетителите ще могат да разгледат безплатно най-новата изложба в Музея - \"На борда на флотската история\", посветена на 140-ата годишнина от създаването на Военноморските сили на Република България. Публиката ще се запознае с малко известни, но ценни предмети, документи и художествени произведения от фондовете на Националния военноисторически музей и неговия филиал - Военноморския музей.Само на 6 май гостите на Музея ще разберат какво е усещането да влезеш в пилотската кабина на транспортен хеликоптер МИ-8 и в отделенията за управление на ракетен комплекс 2К 52 Фрог \"Луна-М\" и подвижен радиовисотомер ПРВ-11 \"Вершина\". Атракциите с военен характер ще продължат с дегустация на емблематичната боб чорба, приготвена от истински военен готвач на полеви условия. В духа на народните традиции и обичаи, малките приятели на НВИМ ще могат сами да замесят гергьовденски хляб, който да украсят с орнаменти от тесто и да се забавляват, докато рисуват с брашно. Ателиетата на Мрежа Хлебни къщи, ще се състоят между 11.00 и 13.00 ч., а за участие в тях е необходимо предварително записване на място, което стартира в 10.00 ч.За празничното настроение между 13.30 и 14.30 ч. ще се погрижи и Представителният духов оркестър на Сухопътни войски. Музикалното пътешествие ще продължи с Представителен фолклорен ансамбъл \"Шевица\", който от 15.00 до 16.00 ч. ще представи магията на българските народни песни и танци и ще поведе празнично гергьовденско хоро, в което ще може да се включат малки и големи.С Ден на отворени врати празникът ще бъде отбелязан и във филиалите на НВИМ - Военноморския музей във Варна и Музея на авиацията в Крумово.10.00 - 17.00 ч. Вход свободен за постоянната хронологична и външна експозиция 10.00 - 17.00 ч. Изложба \"На борда на флотската история\"10.00 - 17.00 ч. Експонатите оживяват - свободен достъп до пилотската кабина на транспортен хеликоптер МИ-8 и отделенията за управление на ракетен комплекс 2К 52 Фрог \"Луна-М\" и подвижен радиовисотомер ПРВ-11 \"Вершина\"11.00 - 13.00 ч. Приготвяне на Гергьовденски хляб с Мрежа Хлебни къщи 12.00 ч. Традиционна ДЕГУСТАЦИЯ на войнишка боб чорба 13.30 - 14.30 ч. Концерт на Представителния духов оркестър на Сухопътни войски 15.00 - 16.00 ч. Магията на българския фолклор с Представителен фолклорен ансамбъл \"Шевица\"", "date": "2019.05.03", "title": "6 май в Националния военноисторически музей"}
{"url": "http://www.cross.bg/ekipazha-chlenove-bili-1603333.html", "text": "/КРОСС/ Испански риболовен траулер се запали в Средиземно море, като един от четиримата членове на екипажа почина от сърдечен удар по време на спасителните операции, съобщиха френските морски власт, цитирани от АФП.\"Баранко\" е бил на 22 километра на изток от Кейп Беар и на север от френско-испанската граница, когато офицерите от френската флота са получили сигнала около 7:30 ч. местно време рано във вторник.Френски и испански спасителни кораби били изпратени и скоро започнали да евакуират членовете на екипажа.По-късно испанските власти съобщиха, че един от мъжете \"е починал от инфаркт\".Починалият и останалите членове на екипажа са били отведени в испанско пристанище. ", "date": "2019.05.03", "title": "Испански риболовен траулер се запали в Средиземно море"}
{"url": "http://www.cross.bg/partii-kyrtz-suyuz-1603329.html", "text": "/КРОСС/ Австрийският канцлер Себастиан Курц и премиерът на германската провинция Бавария Маркус Зьодер отхвърлиха призива на унгарския министър-председател Виктор Орбан тяхната десноцентристка група в Европейския парламент да се съюзи с популистки националистически партии преди европейските избори този месец, предаде \"Ройтерс\".Курц и Зьодер оглавяват партии, които са част от Европейската народна партия (ЕНП) - главния консервативен блок в европарламента. През март ЕНП замрази членството на националистическата партия \"Фидес\" на Орбан заради обвинения в нарушаване на принципите на Европейския съюз за върховенството на закона, свободата на медиите и правата на малцинствата.Преди изборите за европарламент на 23-26 май Орбан призовава ЕНП да спре да се отвращава от крайната десница и да изгради съюз след гласуването.\"Никакво сътрудничество в Европа с крайнодесните популисти, разбира се\", заяви Зьодер на обща пресконференция с Курц след среща във Виена. \"Нищо добро няма да произлезе от това\", каза той.Лидерът на италианската крайнодясна партия \"Лига\" Матео Салвини се опитва да изгради в Европа съюз между националистически, антиимигрантски партии, включително \"Алтернатива за Германия\" (АзГ) и френската Национален сбор на Марин льо Пен.\"Не мисля нищо за сътрудничество с партии като АзГ и Льо Пен, които искат да напуснат ЕС\", каза Курц. \"Тези партии отдавна се изключват със своята антиевропейска позиция\", заяви той.", "date": "2019.05.03", "title": "Консерватори от Австрия и Бавария отхвърлят призива на Орбан "}
{"url": "http://www.cross.bg/subitiyata-sigyrnost-papa-1603326.html", "text": "/КРОСС/ Възможно е папа Франциск да излезе извън протокола и мерките за сигурност, да отиде до определени граждани, да се срещне и да се поздрави с тях, заяви зам.-директорът на ГД \"Национална полиция\" Тодор Гребенаров на брифинг в МВР по повод предприетите мерки във връзка с апостолическото пътуване на папата в България.Той обясни, че временният оперативен щаб, който отговаря за посещението се е запознал чрез видеоматериали и посещение във Ватикана, за това какъв е редът за охрана и сигурност, и как преминават събитията, в които участва папа Франциск.Освен от НСО, които ще отговарят за личната охрана и транспорта на папа Франицск и официалната делегация, ще участва и охрана от Ватикана.Създали сме така организацията, че всеки, който желае да присъства на събитията, да се чувства добре дошъл, въпреки мерките за сигурност, зам.-директорът на СДВР старши комисар Антон Златанов.За всяко едно от събитията ще има множество КПП-та, през които ще бъдат пропускани гражданите. Те ще бъдат проверявани на скенер и металодетектор. Забранено е внасянето на оръжия, като МВР призовава желаещите да посетят събитията да не носят обемисти раници, за да не се бави проверката. Забранено е и използването на дронове. Разрешени са чадърите, дъждобраните и бутилки от по половин литър, но не и алкохол. Организирани са центрове на Червения кръст и Бърза помощ по места.Гражданите, колкото се може по-рано да се явят на местата, за да бъдат проверени, призоваха от МВР. В София и Раковски, КПП-та ще започнат да работят три часа преди началото на мероприятията.За гражданите в неравностойно положение за всяко едно от събитията е създадена организация, те ще бъдат напътствани от доброволци.", "date": "2019.05.03", "title": "МВР с опасения: Папата ще отиде при гражданите!  "}
{"url": "http://www.cross.bg/gotze-delchev-chasa-1603327.html", "text": "/КРОСС/ В 12.00 часа утре в гр. Гоце Делчев, на паметника на Гоце Делчев, лидерът на БСП Корнелия Нинова и водачът на листата на левицата за евроизборите Елена Йончева ще положат цветя в знак на почит по случай 116 години от смъртта на Гоце Делчев. В 12.30 часа на прохода Попови ливади те ще вземат участие в откриването на 2-ри кръг от националния шампионат по планинско изкачване на България.В 14.00 часа в местността Попови Ливади те ще положат цветя на паметника на Гоце Делчев.В 17.30 часа Нинова и Йончева ще положат венци и цетя пред паметника на един от основателите на социалистическото движение в Петрич Антон Попов.В 18.00 часа в Народното читалище в гр. Петрич те ще вземат участие в честването на 100 от основаването на социалистическата партия в Петрич.", "date": "2019.05.03", "title": "Корнелия Нинова и Елена Йончева ще поднесат цветя в памет на Гоце Делчев"}
{"url": "http://www.cross.bg/brekzit-partiya-suvetnitzi-1603330.html", "text": "/КРОСС/ Консерваторите на британския премиер Тереза Мей и опозиционната Лейбъристка партия бяха наказани на местните избори от английските гласоподаватели, които ги обвиняват за безизходицата около Брекзит, съобщи \"Ройтерс\", като се позовава на частични резултати.Според оповестените (почти половината) от резултатите от изборите, състояли се в Англия и Северна Ирландия, Консервативната партия губи 433 общински съветници, а Лейбъристката партия – 81. Либералдемократите обаче печелят, компенсирайки загубите, които претърпяха през 2015 г., когато избирателите ги отхвърлиха след коалиционното им правителство с консерваторите. Според активисти ясното послание на партията, че Великобритания се нуждае от втори референдум, за да излезе от безизходицата около Брекзит, им е помогнало да обърнат тенденцията.\"Знаехме, че избирателите не са доволни от начина, по който консерваторите ръководиха процеса около Брекзит, но изглежда, че те не са доволни и от отговора на лейбъристите на правителствената позиция за Брекзит\", коментира експертът Джон Къртис пред Би Би Си.Либералдемократите печелят 301 общински съветници, независимите кандидати – 215 места, а Зелените, които също подкрепят втори референдум – 38.Три години след като Обединеното кралство гласува с 52 срещу 48 процента за излизане от ЕС, все още няма споразумение между британските политици кога, как и дали изобщо \"разводът\" да се състои, отбелязва \"Ройтерс\".", "date": "2019.05.03", "title": "На местните избори двете основни британски партии бяха наказани за хаоса около Брекзит"}
{"url": "http://www.cross.bg/trakiya-ti-popovitza-1603316.html", "text": "/КРОСС/ На 6 май за кратко преди обяд и в следобедните часове ще бъде спряно движението по АМ \"Тракия\" в участъка от 119-ти до 165-ти км. Ограничението е заради посещението на папа Франциск в Раковски.Обходният маршрут в посока Бургас е от пътен възел \"Пловдив-Запад\" при 119-ти км на АМ \"Тракия\" по път I-8 към с. Поповица, а след това по път II-66 Поповица - Чирпан към пътен възел \"Плодовитово\" при 165-ти км на АМ \"Тракия\" и обратно за пътуващите към София.", "date": "2019.05.03", "title": "Без коли на АМ \"Тракия\" на 6 май заради папа Франциск"}
{"url": "http://www.cross.bg/tzenata-deloto-milka-1603317.html", "text": "/КРОСС/ Цената на билетчето за еднократното пътуване в размер на 1.60 лв. е неправилно определена и необоснована. Общинският съветник Милка Христова продължава борбата срещу последната цена на билета за градския транспорт. \"Тръгнато е по един порочен метод и цената, определена да оправдае разходите, не отговаря на истините.\"Днешното съдебно заседание за цената на билетчето отново беше отложено от Софийския административен съд.Причината - нови доказателствени искания и нередовност в молбите на трима жалбоподатели, които са поискали да се присъединят като страна по делото.По думите на Милка Христова жалбите са основателни и се надява делото да приключи по-бързо предвид големия обществен интерес. Тя е оптимист, че до октомври месец ще се изчерпят всички доказателствени искания, а съдът ще има достатъчно време да вземе справедливо и очаквано от всички граждани решение.Зам.-председателят на СОС припомни, че обжалването на предходната наредба за цената на билетчето е било спечелено пред Административния съд, който отменил цената от 1.60 лв. и СОС се бетонирал с изцяло нова наредба с която отново потвърждава цената от 1.60 лв.В стремежа си обаче да обосноват новата цена от 1.60 лв. са допуснати много сериозни методически грешки, които би следвало да доведат до отмяна на цената.Милка Христова обаче каза, че дори и цената на билета да бъде отменена, гражданите на София нямат надежда, че някой ще им върне парите.Сред исканията за нови доказателства са методика за определяне разпределението на броя пътуванията с обществения градски транспорт, съобразно използваните превозни документи, отчетените приходи от целия градски транспорт и броя на продадените превозни документи.Останалите искания са за приходите от продажба на превозни документи, които се реализират от външните оператори по договори със Столична община и по какъв начин се отразява формулата \"баланс между приходите и разходите\".Съдът насрочи следващото съдебно заседание за 11 октомври 2019 г. от 13.30 ч. Тогава трябва да се явяват и тримата жалбоподатели, които желаят да бъдат включени в делото.", "date": "2019.05.03", "title": "Нередовни жалби отложиха делото за цената на билетчето"}
{"url": "http://www.cross.bg/finansirane-ministerstvoto-sigyrnost-1603310.html", "text": "/КРОСС/ Всички проекти в сектор „Телекомуникации“, координирани от Министерството на транспорта, информационните технологии и съобщенията по Механизма за свързване на Европа, получиха финансиране в конкурса за киберсигурност, проведен през 2018 г. Министерството подкрепи пред Европейската комисия предложенията на Държавна агенция „Електронно управление, „Електроенергиен системен оператор“ ЕАД и „Булгартрансгаз“ ЕАД.По този повод, комисарят по цифрова икономика и общество Мария Габриел коментира, че за първи път, България получава финансиране за реакция при кибер инциденти. По думите й, страната ни е на второ място сред 17-те държави, които ще получат средства за засилване на капацитета на ЕС за справяне с кибератаки и инциденти.Общото финансиране на българските проекти надхвърля 1,4 милиона евро. С част от тях, ще бъде укрепен капацитетът на Националния център за реакция при инциденти в информационната сигурност (CERT България), за да бъдат изпълнени изискванията на Директивата за мрежова и информационна сигурност. В рамките на одобрения проект, ще бъде изграден център за национални и международни обучения, както и лаборатория за анализ на зловреден софтуер.Електроенергийният системен оператор ще използва финансирането за лицензи и специализирани устройства за мрежова сигурност и филтриране на съдържание.Газопреносният оператор „Булгартрансгаз“ ще подобри готовността си за реакция при гарантиране на сигурността на системите и достъпността на услугите.През 2018 г. ИТ секторът в България отбеляза добро представяне и в конкурсите от Рамковата програма за научни изследвания и иновации „Хоризонт 2020“. Шест български организации и фирми се включиха в консорциуми, които спечелиха финансиране на обща стойност 46.5 млн. евро. Финансирането за българските участници е в размер на 1.8 млн. евро. Министерството на транспорта, информационните технологии и съобщенията е национален координатор на частта ИКТ на рамковата програма и оказва подкрепа на български кандидати да намират партньори и да подготвят предложенията си за конкурсите. ", "date": "2019.05.03", "title": "Всички проекти в сектор „Телекомуникации“ получиха финансиране "}
{"url": "http://www.cross.bg/tzeni-suobshtenie-povikvaniya-1603320.html", "text": "/КРОСС/ От 15 май започва да се прилага регулация на цените на международните повиквания и на кратките текстови съобщения в рамките на ЕС. След тази дата цените на дребно за мобилни и фиксирани повиквания от една до друга държава в ЕС не трябва да превишават 19 евроцента на минута. Ценовият таван за кратко текстово съобщение в рамките на Съюза ще бъде 6 евроцента за съобщение, съобщават от Комисията за регулиране на съобщенията. Максималните цени в български лева с ДДС не следва да превишават 0,445 лв. на минута за повиквания и 0,14 лв. на съобщение. Ценовите ограничения ще важат за тарифи за потребители – физически лица.Доставчиците на услугите трябва да информират своите клиенти за промените, като публикуват информация на страниците си в интернет и в магазините от търговската мрежа, както и по друг подходящ начин. Приложимите цени трябва да се посочват в сключваните индивидуални договори с потребители.", "date": "2019.05.03", "title": "Нови цени за роуминг в Европа"}
{"url": "http://www.cross.bg/ychenitzi-otbori-ychilishtni-1603321.html", "text": "/КРОСС/ RUN4EU включва няколко дисциплини: бягане на дистанции от 600м, 5км, 10 км, 21,1 км за ученици, както и щафета за училищни отбори, при която 4 състезателя (ученика) изминават по 5 км, покривайки полумаратонска дистанция (21,1 км).Второто издание на инициативата RUN4EU се организира от Представителството на Европейската комисия в България в партньорство със спортен клуб „Бегач“ и Бюрото на Европейския парламент за България. Събитието е част от честванията по повод Деня на Европа.Фокусът на инициативата e За да насърчи спорта сред най-младите и да им помогне да избегнат здравословни проблеми, Представителството на Европейската комисия отправя предизвикателство към ученици и училищни отбори да се включат индивидуално или отборно в състезанията по бягане, лекоатлетически игри и други предизвикателства. Участниците в RUN4EU ще получат от специалните бегачески тениски на инициативата, както и други подаръци. За победителите в съответните дисциплини са предвидени допълнителни награди и медали.Всички състезания, част от RUN4EU, са безплатни. Необходима е единствено регистрация, направена от учителите към съответните училища или от родител.", "date": "2019.05.03", "title": "RUN4EU за втори път в София по случай Деня на Европа"}
{"url": "http://www.cross.bg/papa-frantzisk-borisov-1603311.html", "text": "/КРОСС/ Министър-председателят Бойко Борисов ще посрещне Негово Светейшество папа Франциск на летище София на 5 май. Светият отец пристига у нас на апостолическо пътуване, което ще продължи до 7 май като ще посети градовете София и Раковски.Българският премиер ще приветства с добре дошъл Негово светейшество, веднага щом стъпи на наша земя. Двамата ще проведат среща като във фокуса й ще бъдат установените отношения и диалог между България и Светия престол и желанието те да продължат да се развиват, за да може с общи усилия да се допринася за изграждането на по-хуманен свят, в защита на слабите и уязвимите, както и за отстояването на християнските ценности и норми.Мотото на апостолическото пътуване на Светия отец е „Мир на земята“, което е заглавието на енцикликата, написана през 1963 г. от папа Йоан XXIII или т.нар. български папа – Анджело Ронкали. Това показва желанието на папа Франциск посещението му у нас да бъде под знака на мира, да поздрави и благослови всички българи, да отправи своите послания за мир и благоденствие по света от нашите земи.„Признателни сме за избора и високата чест призивът „Мир на земята“ да бъде отправен от България - страна с хилядолетна история и традиции на мирно съжителство между различни религии, етноси и народи“, заяви българският премиер Бойко Борисов в навечерието на апостолическото пътуване на папа Франциск.Главата на Римокатолическата църква идва по покана на държавните власти. Такава бе отправена от министър-председателя Бойко Борисов по време на посещението му във Ватикана на 25 май 2018 г. Тогава българският премиер и Светия отец проведоха среща на четири очи, след която министър-председателят връчи официална покана на папа Франциск. В нея бе отбелязано, че в България от  векове традиционно съжителстват различни култури, цивилизации и вероизповедания.„Като държава от Балканите и в същото време член на Европейското семейство, ние работим неуморно – по време на председателството на Съвета на Европейския съюз и след него – за интеграцията на държавите и народите от Западните Балкани в Европейската общност, за мирен диалог и разбирателство между всички религии и етноси в тази част на Европа“, бе акцентирано в поканата на премиера Борисов до папа Франциск. В този дух и по инициатива на българското правителство, поклонническата аудиенция на българската делегация при папа Франциск по повод 24 май през миналата година за първи път бе осъществена съвместно с делегацията на Република Северна Македония.След София папа Франциск ще посети Скопие. Апостолическото му пътуване до България и Северна Македония е 29-ото, откакто е избран за глава на Римокатолическата църква.В София Светия отец пристига с папска свита от 35 души, в която са включени най-висшите представители на Светия Престол, както и близо 70 журналисти от световни медии, които традиционно отразяват апостолическите пътувания на папата. ", "date": "2019.05.03", "title": "Бойко Борисов първи ще приветства папа Франциск с добре дошъл в България"}
{"url": "http://www.cross.bg/indiya-tass-shtata-1603322.html", "text": "/КРОСС/ Най-малко трима души загинаха в Индия от мощния циклон Фани, който връхлетя източния щат Одиша, изтръгна дървета и прекъсна електрически кабели, съобщи телевизия Ен Ди Ти Ви, цитирана от ТАСС.Според телевизията големи райони в град Пури и други населени места са залети от вода.Циклонът се движи по крайбрежието на север към щата Западна Бенгалия.В Източна Индия бе отменено движението на 220 влака, затворено бе летището в град Бхубанешвар и бе обявено предстоящо затваряне на летището в Калкута.По-рано властите в Одиша евакуираха 1 милион души. Те са подслонени в лагери за временно настаняване далече от крайбрежието. Циклонът Фани дойде откъм Бенгалския залив. Той е придружен от поройни дъждове и ветрове със скорост 200 км/ч. През 1999 г. подобна буря погуби повече от 10 000 души, затова правителството на щата реши да евакуира жителите на крайбрежните села.Стихията може да нанесе сериозни щети на зърнените култури и плодовите насаждения. Циклонът може да засегне някои райони на щатите Андхра Прадеш и Западна Бенгалия, а също и съседен Бангладеш, отбелязва ТАСС.", "date": "2019.05.03", "title": "Циклон отне живота на най-малко трима души в Индия"}
{"url": "http://www.cross.bg/papa-radev-frantzisk-1603323.html", "text": "/КРОСС/ На 05 май 2019 г. президентът Румен Радев ще проведе среща с Негово Светейшество папа Франциск в рамките на апостолическото пътуване на Светия отец у нас. В 10.40 часа пред сградата на президентската институция ще се състои церемонията по официалното посрещане на папа Франциск в България, след което в 11.00 часа държавният глава Румен Радев и Светият отец ще проведат среща на „Дондуков“ 2. От 11.30 часа на площад „Атанас Буров“ президентът Радев и папа Франциск ще направят изявления пред представителите на българските власти, гражданското общество и дипломатическия корпус у нас.", "date": "2019.05.03", "title": "Румен Радев щe посрещне папа Франциск на \"Дондуков\" 2"}
{"url": "http://www.cross.bg/rekolta-tona-hrani-1603325.html", "text": "/КРОСС/ Северна Корея е намалила хранителните дажби на населението до 300 грама на ден - рекордно малко количество за този период от годината. Възможно е дажбите да бъдат намалени дори още повече, след като селското стопанство прибра най-слабата реколта от десетилетие, съобщи ООН, цитирана от Ройтерс.Новата оценка за сигурността на хранителните доставки в КНДР установява, че след най-лошата реколта от 10 години, дължаща се на сушата, горещите вълни и наводненията, 10,1 милиона души страдат от остър недостиг на храни. Това означава, че нямат достатъчно храна до следващата реколта, посочва говорител на Световната програма по прехрана на ООН.Селскостопанското производство е намаляло до 4,9 милиона тона, което е най-ниското ниво от сезона 2008-2009 година. Недостигът на храни се оценява на 1,36 млн. тона, според експерти на организацията.", "date": "2019.05.03", "title": "ООН: Дневната дажба храна в Северна Корея – 300 г "}
{"url": "http://www.cross.bg/ychebnata-minavat-samo-1603324.html", "text": "/КРОСС/ През настоящата учебна година учениците в някои от френските гимназии изучават романа на българската писателка Елица Георгиева \"Космонавтите само минават\".Той бе избран да влезе в учебната програма за района на централна Франция и е един от вариантите за задължителната матура, с която гимназистите завършват средното си образование.Романът \"Космонавтите само минават\", който излиза първо на френски, е дебютен за живеещата от години в Париж Елица. Книгата получава изключително ласкави отзиви при публикуването си, номинирата е за редица награди и получава отличието \"Андре Дюбрьой\" за първи роман, написан с хумор и критично чувство. Тя е пусната на пазара от едно от най-престижните френски издаделства Gallimard.Книгата разказва за последните години на комунизма в България и първото лице на демокрацията, което вижда страната ни. С много ирония и хумор историята е показана през очите на едно малко момиче, което расте в този период.Включването на \"Космонавтите само минават\" в учебната програма е станало повод Елица да посети различни гимназии из централна Франция, където говори за романа си.\"Често започвам с това, че им се извинявам, че трябва да го учат. Поради специфичния изказ и това, че романът е написан във второ лице, единствено число, на тях не им е толкова лесно. Тийнейджърите не обичат много иронията. По-лесно разбират тъгата“, споделя авторката.", "date": "2019.05.03", "title": "Книга на българска писателка в учебната програма на Франция"}
{"url": "http://www.cross.bg/kaloyeii-zhyrnalisti-presata-1603308.html", "text": "/КРОСС/ На 3 май се отбелязва Световният ден за свобода на пресата. По този повод ви предлагаме част от коментара на Дейв Калоуей, президент на Световния форум на издателите, организация в рамките на Световната асоциация на издателите на вестници и новини.Изминаха седем месеца, откакто Джамал Хашокжи, саудитски журналист и дисидент, бе брутално убит в консулството на страната в Истанбул. Разчлененото му тяло все още не е намерено. Саудитското кралско семейство остава главният заподозрян. Но за пътуващите по света капиталисти, търсещи възможност в Рияд, всичко е както обикновено, отбелязва Калоуей.Основателят на BlackRock Лари Финк наскоро каза пред \"Ню Йорк таймс\", че иска да привлече саудитците, вместо да ги избягва заради каквито и да било вътрешни проблеми, довели до убийството на уважаван представител на пресата и колумнист във \"Вашингтон пост\". Други компании, включително Google, Softbank и HSBC, също планират бизнес начинания със саудитците, съобщи \"Таймс\".На световния ден за свобода на пресата, докато повече от 250 журналисти по света гният в затвори на места като Турция, Китай и Египет и стотици други рискуват ежедневно живота си, за да поднесат истината на своите читатели, е важно да станем и да го назовем така, както е – гола и безочлива алчност за сметка на правосъдието.Тези компании, толкова опитни в изцеждането на последния долар на масата за договаряне, не са там, за да преговарят за казващите истината. Всичко е за пари и саудитците го знаят. Светът е трудно място, казват те. Но посланието, което се изпраща към саудитците, е че могат да си купят спасението от всичко, дори и от убийството на журналисти. Други страни като Обединените арабски емирства, Русия или Филипините също слушат внимателно, коментира Калоуей.В Мианма двама журналисти на \"Ройтерс\" са в мръсни килии повече от 16 месеца и ги очакват седем години затвор заради репортажите им за клането на мюсюлмани рохинги от правителството на страната. В Северна Ирландия 29-годишната Лайра Маккий стана първият убит журналист за последните 18 години, след като бе застреляна в главата по време на протест.На фона на увеличаващото се насилие всяко умиротворение или апатия на тези, които могат и трябва да помагат, е зелена светлина за терор и тирания. На фронтовата линия на тази битка са смелите журналисти, които се стремят да показват истината за насилието и корупцията в този свят. Някои плащат с живота си. Други са несправедливо вкарвани в затвора. Те се нуждаят от нашата помощ, а не от това да им се казва, че светът е трудно място, настоява в коментара си Калоуей.През последното десетилетие светът стана във все по-малка степен място за свободата на пресата на фона на засилването на терора и авторитаризма. Някои групи като \"Репортери без граници\" или Световния издателски форум опитват да направят промяна, но това е труден път.Имаше все пак и някои победи, смята Калоуей. Кампания в Черна гора срещу правителствените атаки към журналисти привлече вниманието на американския посланик и за кратко помогна да спре насилието по-рано тази година. Обучения за безопасност на места като Индонезия и Уганда помагат на журналисти да научат как да отразяват природни катастрофи и големи протести с най-новата техника, избягвайки насилие и инциденти.Повишаването на интереса към медии от милиардери в областта на технологиите като Джеф Безос и Марк Бениоф донесе пари в медиите във времена, когато залязващи бизнес модели засягат голямата журналистика дори повече от координираното насилие.Но способността на корпоративни изпълнителни директори и на правителствени лидери да фрагментират медийната общност като я атакуват публично, остава най-голямото предизвикателство. Без доверието и подкрепата на обществото ние сме твърде малка армия. А губещите са в крайна сметка читателите, които търсят истината, и свободата.Да работим заедно, отвъд граници и новинарски организации, е единственият път напред. Да събираме средства за подкрепа и обучение. Да показваме несправедливостите, когато е възможно. И да обучаваме обществото на това как и защо журналистите правят това, което правят. Това са нашите цели на този Световен ден на свободата на пресата, подчертава Калоуей.", "date": "2019.05.03", "title": "На световния ден за свободата на пресата: нищо фалшиво за нарастващите опасности"}
{"url": "http://www.cross.bg/sobstvenostta-godina-tankera-1603306.html", "text": "/КРОСС/ Изпълнителният лист за смяната на собствеността на либийския танкер „БАДР“ е отменен с решение на Бургаския окръжен съд от 25-и април тази година. Заради спор за финансови задължения между българско търговско дружество и либийска компания, собственост на либийската държава, танкерът „БАДР“, който след смяната на собствеността се казва „БДИН“, е задържан на бургаското пристанище от края на 2017 година.Информациите, че либийският танкер трябва да бъде върнат на либийската държава, не отговарят на истината, заявиха от Бургаския окръжен съд. Според последното съдебно решение по заведеното гражданско дело по случая е обезсмислено действието на издадения изпълнителен лист от януари 2018 година за продажба на танкера. Съдебното решение обаче не отменя действията на частния съдебен изпълнител Тотко Колев, който извърши смяна на собствеността на танкера въз основа на договор за морска ипотека. За отмяна на неговите действия според Закона има друг съдебен ред. В края на миналата година на танкера бяха сменени флагът и екипажът. Междувременно БОС е отменил като недопустима исковата претенция на българското дружество „Булгаргеомин“ срещу либийската компания „Либиан навигатор“ за вземания в размер на 9 млн. 230 хил. щатски долара. В мотивите си магистратите посочват, че сдружението, което предявява финансовите претенции, не е правен субект и самият иск е недопустим.", "date": "2019.05.03", "title": "Бургаският съд отмени смяната на собствеността на либийския танкер „БАДР“"}
{"url": "http://www.cross.bg/geshev-ivan-obvineniya-1603303.html", "text": "/КРОСС/ Още 8 обвинения за източване на еврофондове ще бъдат повдигнати, след като вчера Специализираната прокуратура и ДАНС с помощта на МВР извърши операция в пет български града.Общото обвинение е за престъпно сдружение с основна търговска дейност злоупотреба с европейски средства - 248а от Наказателния кодекс. Отделно на всеки един от тези осем души ще бъдат повдигнати още обвинения, обясни зам.-главният прокурор и административен ръководител на Спецпрокуратурата Иван Гешев.Иван Гешев изрично посочи, че става въпрос за различни обвиняеми от Миньо Стайков и за различни от досегашните програми. Гешев посочи, че обвиненията срещу Стайков са за програмата \"Млад фермер\", а с новите обвинения става въпрос за програмата за развитие на селските райони и втора програма за лозя.В рамките на това разследване Иван Гешев посочи, че доста трудно, но от ДФ \"Земеделие\" са успели да разберат грешката си и така прокуратурата е съумяла да спре изплащането на целите суми. Иначе са при програмата за лозята са били одобрени 7 млн. лв., получени са малко над 5 млн. лв., но след намеса на прокуратурата са били спрени 2 млн. По другата програма са били одобрени 11.5 млн. лв. Прокуратурата е успяла да спре плащанията, въпреки че имало заповеди за това.Коментарът на Иван Гешев за действията на ДФ \"Земеделие\" беше: \"доста време им трябваше да осъзнаят грешката си.\"По думите на Гешев за да се заобиколят лимитите на програмите е направена престъпна схема от търговски дружества, свързани в империята \"Карнобат\". Техните формални собственици са роднини, близки и служители на реалните собственици.Гешев заяви, че дали е имало разпънат чадър тепърва ще се проверява, но увери, че може да има привлечени длъжностни лица от ДФ \"Земеделие\".", "date": "2019.05.03", "title": "С още 8 обвинения спецпрокурори разбиват \"империята Карнобат\""}
{"url": "http://www.cross.bg/hrana-grad-kyhnya-1603307.html", "text": "/КРОСС/ Токио е утвърдена хранителна дестинация с разрастваща се динамична кулинарна сцена.Той наскоро получи първото място в категорията за град с най-добра храна в света в конкурса Good Taste 2015, организиран от нюйоркското списание Saveur, но вероятно това няма как да изненада някого, когато става дума за град със собствен специален пътеводител на \"Мишлен\".В изданието за 2015 градът има цели 12 тризвездни, 53 двузвездни и 161 еднозвездни ресторанта, с което изпреварва титана в кулинарния бизнес - Париж.Не само че токийските готвачи са виртуози на японската висша кухня, но и успешно са възприели международната кухня, като са перфектни сладкари, и се справят превъзходно с френската и италианската храна.Независимо дали вечеряте в многозвезден ресторант от \"Мишлен\", заведение с европейска кухня или японска улична храна, Токио е град, който звучи сякаш би трябвало да бъде в списъка със задължителни дестинации на всеки любител на добрата храна. ", "date": "2019.05.03", "title": "Токио е градът с най-добрата храна в света"}
{"url": "http://www.cross.bg/orkestri-dyhovi-orkestur-1603305.html", "text": "/КРОСС/ Музикален парад на военните духови оркестри ще има тази вечер пред НДК. В събитието, което се провежда дни преди празника на армията 6 май, ще участват Гвардейският представителен духов оркестър и военни духови оркестри на въоръжените сили.Подполковник Ради Радев, началник на Гвардейския духов оркестър и главен диригент на Българската армия, обясни: „Военните духови оркестри в България имат много добър репертоар. Те са първите професионални оркестри в България. Симфоничен оркестър на Софийска филхармония е бил в състава на Гвардейския оркестър. Те са поставили една много добра музикална основа в нашата основна култура“.Събитието ще се проведе от 20 часа пред НДК.", "date": "2019.05.03", "title": "Музикален парад на военни духови оркестри ще се проведе пред НДК"}
{"url": "http://www.cross.bg/omega-iztochnik-kiselini-1603302.html", "text": "/КРОСС/ Когато става дума за хранителни добавки, има една, която не бива да пропускаш - Омега 3 мастни киселини. Те са от огромна полза за здравето на тялото и мозъка ти. В действителност, много малко хранителни вещества са изследвани така добре, както есенциалните мастни киселини.Тези мастни киселини се намират главно в мазната риба и са важна част от клетъчните мембрани, като влияят благоприятно върху функционалността на клетъчните рецептори. Помагат и при тревожност и депресия. Дневната препоръчителна доза е между 1000 и 3000 мг, но в някои случаи може да бъде и по-висока.При бременност Омега 3 подсигурява допълнително правилното развитие на плода. По-късно в живота пък намалява риска от деменция и болест на Алцхаймер, както и риска от сърдечни заболявания - защото понижава кръвното налягане, увеличава добрия холестерол, предотвратява появата на съсиреци и артериална плака. Омега 3 подобрява здравето на ставите и предпазва от рак. Общо взето - има всестранно развити таланти. Вероятно си виждал сред хранителните добавки да се промотира основно масло от сьомга или херинга, или т.нар. с общо название - рибено масло. То е добър вариант за лесно набавяне на Омега 3. Но в случай, че искаш да получиш Омега 3 от прясна риба, ето пълния списък: аншоа, лефер, херинга, скумрия, дива сьомга, сардини, есетра, езерна пъстърва и риба тон.Въпреки че рибата е основен източник на тези мастни киселини, има и растителни заместители, които са идеални за хората, избягващи животинските продукти.1. Ленено семе - най-богатият източник на Омега 3 сред растенията. Лесно можеш да го включиш в своята диета. Направи си смути, добави го към сутрешната си закуска, киселото си мляко или своите овесени ядки… има различни варианти.Обърни внимание, че лененото семе се абсорбира по-лесно, когато е смелено, отколкото когато е на семена. Можеш да си го смелиш сам с кафемелачка или с кухненски робот. Можеш и да опиташ с капсули ленено масло.2. Тъмнозелени зеленчуци - една голяма салата от кейл и спанак е отличен източник на Омега 3. Можеш да пробваш още с броколи, целина, зеле, праз, зелен боб, зелени чушки, тиквички, краставици и маруля.3. Орехи - те са страхотен заместител, но, за съжаление, не могат да попълнят всичките ти нужди от Омега 3. Четвърт чаша орехи ти осигурява само 14% от дневния прием. А в същото време са и доста калорични, така че не можеш да приемаш много от тях наведнъж, особено ако работиш за отслабване. Можеш да добавиш малко орехи в зелената си салата обаче, като така допълнително обогатиш набора Омега 3 в нея.4. Соя и тофу – те също са добри заместители, но дават още по-малък процент - 7% от дневния прием, затова трябва да ги готвиш в комбинация с други храни.5. Водорасли - те са най-близкият до рибата източник на Омега 3, който ще срещнеш, защото рибите се хранят с тях и съответно водораслите съдържат същите мастни киселини. Когато си мислиш, че получаваш своите DHA и EPA (двете най-важни за нашето тяло Омега 3 мастни киселини) от рибното масло, ти всъщност ги получаваш от водораслите.Да, точно така, ако си вегетарианец, веган или просто не харесваш вкуса на рибата, можеш да получиш Омега 3 и от водорасли. Дори и в този си вид се предлага под формата на хранителна добавка, като дражета.Омега 3 са нужни през целия ти живот. Факт е, че водораслите съдържат същите DHA и EPA като рибата, но за разлика от тях, нямат тежки метали и токсини, като някои риби, с които не трябва да се прекалява. Всъщност, водораслите са полезни и съдържат и други хранителни вещества и витамини, които поддържат зрението, мозъка и здравето на ставите.Съществуват различни видове Омега 3, но три от тях са най-важни за нас: Алфа-линоленова киселина (ALA), ейкозапентаенова киселина (EPA) и докозахексаенова киселина (DHA). EPA и DHA са дълги вериги Омега 3, а ALA е къса верига. Повечето растителни източници имат къси вериги.Но независимо какъв източник на Омега 3 ще избереш да включиш в своя хранителен режим, важното е те все пак да присъстват в него и да не ги пропускаш. Защото наистина са от голямо значение!", "date": "2019.05.03", "title": "Омега 3 и тяхното важно значение за организм"}
{"url": "http://www.cross.bg/sliven-kyltyrata-ploshtada-1603304.html", "text": "/КРОСС/ Огънят на Майските дни на културата бе запален снощи в Сливен. Началото на празниците бе дадено от нестинарско шоу на площад „Хаджи Димитър“. Ученици от гимназиите донесоха на площада огъня, който символизира Сливен като незагасващото огнище на родолюбие, просвета и култура.Тази година огънят бе запален от кмета на Сливен Стефан Радев, който в празничното си слово заяви, че майските дни на културата са място за среща на творчеството, просвещението и изкуството.„Вярвам, че техният дух ще изпълни идния месец. Каня всички вас да участваме заедно в мероприятията, които е подготвила Община Сливен – в киното, театъра, литературата, изобразителното изкуство, танците, така че всеки да намери начин да преоткрие своя Сливен“, каза той.Първият ден от празниците завърши с огнено шоу на площада и фойерверки. До края на месеца в културната програма са включени Националният фестивал на детската книга, Международният детски фолклорен фестивал, множество концерти, чествания  и изложби.", "date": "2019.05.03", "title": "Запалиха огъня на Майските дни на културата в Сливен"}
{"url": "http://www.cross.bg/-singul-live-1603309.html", "text": "/КРОСС/ „Еврофутбол“ счита, че Левски ще победи Ботев Пловдив в Коматево – това показват коефициентите за сблъсъка между „канарчетата“ и „сините“ на 04.05.2019 г. от 20.00 ч.:Ботев Пловдив – Левски София                                   Сингъл, Live, ТОП „1“-2.50 „Х“-3.00 „2“- 2.00Ето и останалите срещи от родната ни Първа професионална група:Берое – Лудогорец                                                      Сингъл, Live, ТОП „1“-3.90 „Х“-3.60 „2“- 1.50Черно море – ЦСКА София                                           Сингъл, Live, ТОП „1“-2.20 „Х“-3.15 „2“- 2.20              Ето и по-интересните мачове от Европа:Ювентус – Торино                                                        Сингъл, Live, ТОП „1“-1.65 „Х“-3.50 „2“- 5.35Еспаньол – Атлетико Мадрид                                        Сингъл, Live, ТОП „1“-3.38 „Х“-2.95 „2“- 1.94Нюкасъл Юнайтед – Ливърпул                                      Сингъл, Live, ТОП „1“-8.35 „Х“-4.36 „2“- 1.25Лацио – Аталанта                                                         Сингъл, Live, ТОП „1“-2.05 „Х“-3.28 „2“- 2.79Реал Мадрид – Виляреал                                               Сингъл, Live, ТОП „1“-1.56 „Х“-3.65 „2“- 4.26Леверкузен – Айнтрахт Фр.                                           Сингъл, Live, ТОП „1“-1.53 „Х“-3.90 „2“- 4.16Вилем II – Аякс Амстердам                                            Сингъл, Live, ТОП „1“-8.00 „Х“-5.10 „2“- 1.10Галатасарай – Бешикташ                                              Сингъл, Live, ТОП „1“-1.70 „Х“-3.30 „2“- 3.22Лион – Лил                                                                   Сингъл, Live, ТОП „1“-1.56 „Х“-3.68 „2“- 4.20 Участник от Хасково прибра 4060,80 лева за два мача в права колонка от футбол. В първия ден на май русенец заслужи 3499,45 лева с 60 лева на 6 мача в права колонка. С едва 12 лева друг участник от София прибра 2784,71 лева за 6 срещи също в права колонка.Към 14.30 часа на 03.05.2019 г. сумата в Суперджакпот 15 достигна 103 568 лева.  ще откриете и мачовете от него. Джакпот от 13 срещи е на стойност 14 150 лева. Вижте кои мачове попадат в него . „Еврофутбол“ желае успех на всички участници! ", "date": "2019.05.03", "title": " „ЕВРОФУТБОЛ“ – Левски ще победи Ботев Коматево"}
{"url": "http://www.cross.bg/epizod-klark-emiliya-1603300.html", "text": "/КРОСС/ Битката при Зимен хребет мина и Нощният крал вече не е заплаха. Какво да очакваме обаче в следващите три епизода до края на Game of Thrones? Според Емилия Кларк, по известна ни като Денерис Таргариен, найшокиращият епизод ще бъде епизод 5.Тя разкри това по време на участието си в шоуто на Джими Кимъл и посъветва феновете на сериала да намерят най-големия телевизор, който им е под ръка, за да го гледат.\"Епизод 5 е нечовешки! По-велик от епизод 3,\" каза Кларк с широка усмивка. Малко преди това тя каза, че единствената друга жена, която може да бъде халеси, е Бионсе, на която актрисата е голям фен.  ", "date": "2019.05.03", "title": "Емилия Кларк разкрива най-вълнуващия епизод за сезон 8"}
{"url": "http://www.cross.bg/evropeiiskiya-vurha-sreshta-1603301.html", "text": "/КРОСС/ Лидерите на Европейския съюз вероятно ще проведат среща на върха в Брюксел на 28 май, два дни след приключване на изборите за Европейски парламент, за да обсъдят кой трябва да оглави Европейската комисия през следващите пет години.Информацията разпространява \"Ройтерс\", позовавайки се на източници.Срещата, подобна като проведената след вота през 2014 г., ще даде възможност на лидерите да обсъдят предпочитанията си кой да наследи Жан-Клод Юнкер като председател на Европейската комисия, обявиха трима високопоставени източници.Парламентът, който ще заседава на 2 юни след вота на 23-26 май, притиска Европейския съвет да номинира за наследник на Юнкер от водещите кандидати на спечелилите партии. Но много национални лидери не са склонни да приемат така наречения процес \"шпиценкандидат\" (водещ кандидат).Председателят на Европейския съвет Доналд Туск вероятно ще обяви плановете за специалната среща на върха по време на форума в Сибиу, Румъния, през следващия четвъртък. Те официално ще номинират кандидат за шеф на ЕК на срещата на върха на 20-21 юни. Номинираният трябва да бъде одобрен от Европейския парламент.", "date": "2019.05.03", "title": "Лидерите на Европейския съюз ще проведат среща на върха в Брюксел на 28 май"}
{"url": "http://www.cross.bg/prokyratyrata-gosti-zemedelieto-1603291.html", "text": "/КРОСС/ От прокуратурата счетоха, че изрично трябва да уточнят изказвания на министъра на земеделието Румен Порожанов по отношение на проверките на къщите за гости. След продължилите няколко дни поред изявления на министъра от прокуратурата уточняват, че проверка тече на работата на самия Държавен фонд \"Земеделие\" и на Министерството на земеделието и храните. Проверката не се осъществява съвместно с тях, посочват от прокуратурата.Проверките се извършват в рамките на правомощията на прокуратурата, възложени са на органите на МВР и не се осъществяват съвместно с Министерство на земеделието, храните и горите, нито с Държавен фонд \"Земеделие\".Предметът на проверките обхваща и работата на тези държавни органи по програмите, финансирани от Европейския съюз.От прокуратурата припомнят, че на 23.04.2019 г. по разпореждане на главния прокурор Сотир Цацаров, на Главна дирекция \" Национална полиция\" - МВР са възложени проверки на всички проекти по мярка 311 \"Разнообразяване към неземеделски дейности\" по Програма за развитие на селските райони /ПРСР/ 2007 г. - 2013 г., финансирана от Европейския земеделски фонд за развитие на селските райони, с предмет - изграждане/модернизиране на туристически обекти - жилищни сгради (къщи) за гости.Проверка е разпоредена и на всички проекти, по които са подпомагани разходи, свързани със закупуване на пътни превозни средства за неземеделски дейности, пряко свързани с дейността на бенефициентите.Припомняме, вчера стана ясно, че Спецпрокуратурата се е заела с измамите с евросредства. Операцията се провежда съвместно с полицията и ДАНС на територията на София, Пловдив, Сливен, Карнобат и Бургас.Преди седмица пък главният прокурор разпореди извършване на проверка на всички проекти с предмет изграждане на жилищни сгради (къщи) за гости на територията на цялата страна.Повод за това бяха извършените проверки на бившия зам.-министър на икономиката Александър Манолев по изнесени твърдения за злоупотреби с евросредства, както и на депутата от БСП Елена Йончева за три къщи за гости на морето, финансирани със средства на ЕС.От прокуратурата увериха, че ще търсят връзка между бенефициентите на евросредства за изграждане на къщи за гости и служебни лица.По повод започналите проверки бившият земеделски министър Мехмед Дикме заяви, че те не са работа на прокуратурата, а на Министерството на земеделието и ДФЗ, тъй като те са контролиращият орган, който обаче не си е свършил работата.По-късно стана ясно, че проверките ще обхванат не само бенефициентите, но и строителите на къщите за гости.Преди дни земеделският министър поиска оставката и на зам.-изпълнителния директор на Държавен фонд \"Земеделие\" Иванка Багдатова-Мизова, тъй като телефонът й бил обявен в сайт за резервации на къща за гости в село Юндола.", "date": "2019.05.03", "title": "Прокуратурата проверява и ДФ \"Земеделие\""}
{"url": "http://www.cross.bg/glasyvane-izborite-atakyva-1603293.html", "text": "/КРОСС/ Промяната в Изборния кодекс, с която се отмени възможността всички актове на Централната избирателна комисия (ЦИК) да подлежат на обжалване е една от седемте разпоредби, които омбудсманът Мая Манолова атакува пред Конституционния съд.„В случая с въвеждане на необжалваемост на важни актове на ЦИК законодателят, в противоречие с Конституцията, поставя преграда за съдебна защита на избирателното право в нарушение на основните конституционни принципи за всеобщо, равно и пряко избирателно право с тайно гласуване като създава опасност за свободното и демократично провеждане на изборите. Така извън възможността за съдебно обжалване ще останат актовете на ЦИК, с които се осигурява възможност на всеки избирател да прави справка в регистъра със своя единен граждански номер, с които се издават методически указания за работата на избирателните комисии по прилагането на кодекса и с които се публикуват резултатите от изборите, включително от машинното гласуване, по избирателни секции“, пише в жалбата си до КС омбудсманът. „Ако, например, ЦИК в своите методически указания посочи, че генерираните от машините за гласуване контролни разписки не се броят от секционните комисии преди попълването на секционните протоколи, с цел контролна проверка на резултатите от машинното гласуване, то при съмнение за манипулиране на програмите на машините за гласуване, никой избирател или политическа сила, участваща в изборите, няма да има възможност да атакува пред съд методическите указания на ЦИК“, предупреждава Мая Манолова.Тя е категорична, че на практика се допуска чрез методическите указания ЦИК превратно да тълкува и прилага Изборния кодекс, без актовете й да бъдат обжалвани за законосъобразност пред съдебен орган. При подобна ситуация съществените пороци в методическите указания биха рефлектирали върху изборния резултат, а той ще може да бъде оспорван едва след изборите пред Конституционния съд.Омбудсманът атакува и новоприетите текстове, с които актове на ЦИК вече ще се обжалват в местните административни съдилища, а не пред Върховния административен съд. „Предоставянето на този контрол на административните съдилища би довело до противоречива практика по еднакви казуси и би могло да се отрази негативно върху свободното и демократично провеждане на изборите. Върховният административен съд в този случай не би могъл да упражни конституционното си правомощие по чл.125, ал.1 от Основния закон да осъществява върховен съдебен надзор за точното и еднакво прилагане на законите в административното правораздаване“, посочва Манолова.Омбудсманът дава на Конституционния съд и отстъплението от изискването избирателните комисии да се произнасят с квалифицирано мнозинство, което осигурява принципа на политическия плурализъм. „Именно политическата неутралност на изборната администрация е гаранция за принципа на политическия плурализъм при провеждането на свободни и демократични избори“, акцентира Мая Манолова. ", "date": "2019.05.03", "title": "Омбудсманът атакува пред КС седем разпоредби от Изборния кодекс"}
{"url": "http://www.cross.bg/visshe-ofitzersko-radev-1603294.html", "text": "/КРОСС/ В навечерието на Деня на храбростта и празника на Българската армия 6 май държавният глава и върховен главнокомандващ Въоръжените сили Румен Радев ще удостои военнослужещи с висше офицерско звание.На  на церемония  държавният глава ще удостои  с висше офицерско звание Президентът освобождава от  длъжността командир на Военноморските сили и го назначава на длъжността военен представител на началника на отбраната във Военния комитет на НАТО и във Военния комитет на Европейския съюз. Държавният глава ще го удостои с висше офицерско звание Румен Радев назначава на длъжността командир на 61-а механизирана бригада, като го удостоява с висше офицерско звание ", "date": "2019.05.03", "title": " Румен Радев ще удостои български военнослужещи с висше офицерско звание"}
{"url": "http://www.cross.bg/evurlast-everlast-albym-1603295.html", "text": "/КРОСС/ Специална музикална вечер е подготвил Everlast , който може да видим на 16 юли със специално клубно шоу в  Music Jam.Можете да го наричате Евърласт, Уайти Форд или дори Ерик Франсис Шроуди. Но под каквото и име да е преминал в даден етап от забележителната музикална кариера, светът го е видял да преоткрива себе си няколко пъти.От първия му солов албум, Forever Everlasting, заедно с Rhyme Syndicate, до сензационния успех на \"Jump Around\" с House of Pain, Евърласт винаги се е противопоставял на скептиците.Пример за това са и мултиплатинения Whitey Ford Sings the Blues, както и приноса му в спечелилия \"Грами\" албум Supernatural на Карлос Сантана (парчето “Put Your Lights On”, което Сантана нарича \"центъра на албума\").Най-новият му албум, Whitey Ford’s House of Pain, е неговият седми студиен запис и ни предлага едно невероятно изживяване, включващо елементи от цялото музикално пътуване на Everlast, продължило почти три десетилетия.При поредното си гостуване в България Евърласт, който винаги се е радвал на особено топъл прием от българските си фенове, ще се качи на голямата сцена на клуб Music Jam за едно изцяло ново, наистина впечатляващо шоу, с озвучаване, мултимедиа и светлини, подобаващи за артист от неговия ранг.", "date": "2019.05.03", "title": "Everlast със специално клубно шоу  "}
{"url": "http://www.cross.bg/tzska-otbora-klyba-1603296.html", "text": "/КРОСС/ Любослав Пенев разпространи обръщение по повод подадената от него оставка като треньор на \"червените\". Бившият национал не е усещал подкрепа от страна на ръководството. Нещо повече - хора вътре в клуба разединявали отбора, имало групички в съблекалнята. Той усещал \"тиха, но яростна опозиция\" срещу него.Ето обръщението (без редакторска намеса):\"На вниманието на привържениците наЦСКА и цялата спортна общественостОБРЪЩЕНИЕОт Любослав Пенев, треньор на ПФК ЦСКА-СофияУважаеми колеги, уважаеми приятели,Преди три месеца се съгласих да поема ЦСКА в един много труден за клуба момент. Не съм се замислял и за миг дали да приема предложението да водя любимия си клуб. В този момент всички виждахме, че ЦСКА отново нямаше да бъде там където му е мястото. Имах огромното желание и воля да направя всичко по силите си, за да постигнем това, което подхожда на ЦСКА - шампионска титла и Купа на България. Положих големи усилия да стабилизирам отбора спортно-технически и ментално. Вярвам, че работата ми в тази насока доведе до много добри резултати, неочаквани за мнозина.През тези три месеца единствен подех битка за справедливост и срещу некоректни съдийски отсъждания, които решително ощетяваха ЦСКА. В тази несъвместима с позицията ми на треньор битка, бях подкрепян единствено от привържениците на клуба. Ръководството на футболния клуб не застана зад мен и не зае никаква позиция срещу тази явна несправедливост. Вярвах, че ЦСКА е единен в защита на своята позиция, но в нито един момент аз не бях подкрепен от ръководството клуба. Нещо повече, станах свидетел на поведение, което вместо да обединява нашите футболисти, води до демотивация на част от тях и разделяне на отбора на групички.Всички знаем, че поех отбора с приключена селекция и зимна подготовка, но никога не си позволих да коментирам качествата на моите футболисти и кондиционното им състояние. Напротив аз единствен казах, че след необходимите спортно-технически корекции този отбор ще се бори за трофей. Така и стана. В тази връзка не мога да приема критики и негативи и не съм отговорен за селекцията. Считам, че работата на екипа ми през последните три месеца доведе до една пълна промяна в отбора и показа правилния път ,по който трябва да се върви. За да си шампион и победител обаче трябват още няколко неща: време, търпение, професионализъм на всички нива и единност в клуба. Не намерих част от тези фактори в ЦСКА.а три месеца аз не мога да изчистя грешки допускани през последните три години, особено когато срещам тиха, но яростна опозиция вътре в клуба. През годините съм доказал, че имам нетърпимост към непрофесионализъм и некоректност. Винаги съм бил открит и честен, с риск да печеля врагове, но съвестта ми винаги да бъде чиста. Няма да позволя на когото и да било да се подиграва с моя труд и да опетнява името ми и открито или тайно да се опитва да ме дискредитира, независимо от своята позиция в клуба.Благодаря на всички за подкрепата и най-вече на привържениците - сърцето на ЦСКА.Обявявам, че напускам ЦСКА с високо вдигната глава и много огорчен!София С уважение:03.05.2019г Любослав Пенев\".", "date": "2019.05.03", "title": "Любослав Пенев: Напускам ЦСКА с високо вдигната глава и много огорчен!"}
{"url": "http://www.cross.bg/denisovtzi-peshtera-otkrita-1603292.html", "text": "/КРОСС/ Долна челюст с големи зъби, открита в пещера на 3300 м надморска височина, свидетелства, че Денисовският човек е живял на Тибетското плато преди 160 000 години, предаде АФП. Откритието е изненадващо за учените.Изследването на фосила показва, че денисовци - изчезнал вид, идентифициран през 2010 г. въз основа на ДНК анализ на костица от пръст, открита в Денисовската пещера в Алтайския край в Русия, са живели не само в Южен Сибир, но и в Китай. Тези далечни братовчеди на човека са се приспособили към живот на голяма надморска височина далеч преди появата на съвременни хора в района. Този път заключенията не са въз основа на ДНК анализ, а вследствие на извличане на протеини от кътник в челюстта. За целта е използвана нова технология, разработена от екипа на Жан-Жак Юблен от института \"Макс Планк\" по еволюционна антропология в Лайпциг.Откритието е важно, защото досега палеоантрополозите разполагаха единствено с костици от Денисовската пещера и това не позволяваше да се научат повече неща за вида. Известно е също, че следи от ДНК от денисовци са открити в днешни популации хора в Азия, по-специално в Тибет и районите наоколо. Коренното население на Австралия и Меланезия е съхранило най-много следи от ДНК от денисовци.\"Трябва да е имало денисовци извън пределите на Алтай, вероятно в голяма част от континентална Азия, за да може тръгналите да колонизират Австралия представители на Хомо сапиенс да ги срещнат\", отбеляза палеоантропологът Юблен. Фосилизираната долна челюст е открита в пещера в китайската провинция Гансу. Резултатите от изследването са публикувани в сп. \"Нейчър\".", "date": "2019.05.03", "title": "Изследваха останки на древен човешки вид в Хималаите "}
{"url": "http://www.cross.bg/ppez-pazxodi-ppixodite-1603299.html", "text": "/КРОСС/ Πpaвитeлcтвoтo пpoдължaвa дa oтчитa eдни oт нaй-виcoĸитe бюджeтни излишъци, ĸoeтo e нaпълнo oчaĸвaнo в пpeдизбopнa гoдинa. Πpeвишeниeтo нa пpиxoдитe нaд paзxoдитe зa пъpвoтo тpимeceчиe e в paзмep нa нaд 1,8 млpд. лв., a пpoгнoзaтa нa Mиниcтepcтвoтo нa финaнcитe coчи излишъĸ oт близo 2,7 млpд. лв. зa пepиoдa янyapи-aпpил. Heминyeмo дaннитe зa изпълнeниeтo нa бюджeтa вдъxвaт дoвepиe oтнocнo пoдoбpявaнe нa иĸoнoмичecĸaтa aĸтивнocт пpeз пъpвoтo тpимeceчиe нa гoдинaтa, нo ĸpият и няĸoи oпacнocти, ocнoвнo пo линия нa зaбaвeни paзxoди.Дoĸaтo пpиxoдитe oт ДДC пpeз янyapи бяxa yчyдвaщo ниcĸи, тo пpeз фeвpyapи и мapт ca нa peĸopднo виcoĸи нивa, ĸoeтo нaвeждa нa миcълтa зa oживлeниe ĸaĸтo пpи пoтpeблeниeтo, тaĸa и пpи инвecтициитe. Toвa ce дължи в пo-гoлямa cтeпeн нa cдeлĸи в cтpaнaтa, дoĸaтo pъcтa нa пpиxoдитe oт ДДC oт внoc дoпpинacя c eдвa oĸoлo 20% ĸъм oбщия pъcт. Eĸcпpecнитe oцeнĸи зa БBΠ пpeз пъpвoтo тpимeceчиe нa 2019 г. щe бъдaт пyблиĸyвaни в cpeдaтa нa мaй, ĸoгaтo щe мoжe дa ce нaпpaви пo-тoчнa oцeнĸa зa иĸoнoмичecĸaтa aĸтивнocт и нeйнитe двигaтeли.Πpи пpиxoдитe oт aĸцизи cъщo ce нaблюдaвa yвeличeниe cлeд пo-cлaбoтo им пpeдcтaвянe пpeз янyapи. Kaĸтo вeчe пиcaxмe тoвa e cтaтиcтичecĸи eфeĸт в peзyлтaт oт ocвoбoждaвaнe нa пo-гoлeми ĸoличecтвa aĸцизни cтoĸи в ĸpaя нa 2017 г., зa ĸoитo дължимият aĸциз ce внacя пpeз янyapи 2018 г., зa дa ce избeгнe oблaгaнeтo c пo-виcoĸ aĸциз (aĸцизът нa 1000 ĸъca ce yвeличaвa oт 168 лв. нa 177 лв. oт нaчaлoтo нa 2018 г.). Toзи eфeĸт изчeзвa пpeз фeвpyapи и мapт 2019 г., ĸoгaтo пpиxoдитe oт aĸциз въpxy тютюнeвитe издeлия ca пo нaд 220 млн. лв. в cpaвнeниe c мeждy 45 и 82 млн. лв. пpeз фeвpyapи-мapт 2018 г. Cepиoзнo yвeличeниe ce нaблюдaвa и пpи пpиxoдитe oт aĸциз въpxy гopивaтa, ĸoитo пpeз пъpвитe тpи мeceцa нa 2019 г. ca c близo 9% пo-виcoĸи в cpaвнeниe cъc cъщия пepиoд нa пpeдxoднaтa гoдинa.Дpyгият пpиxoдoизтoчниĸ, ocвeн ĸocвeнитe дaнъци, ĸoйтo пoдпoмaгa yвeличeниeтo нa дaнъчнитe пpиxoди пpeз пъpвaтa чeтвъpт нa 2019 г. ca пpиxoдитe oт coциaлни и здpaвни ocигypoвĸи. Oт eднa cтpaнa тяxнoтo yвeличeниe ce дължи нa ecтecтвeнoтo yвeличeниe нa зaплaтитe, пpoдиĸтyвaн ĸaĸтo oт иĸoнoмичecĸoтo paзвитиe нa cтpaнaтa, тaĸa и oт нeдocтигa нa ĸвaлифициpaнa paбoтнa pъĸa в няĸoи ceĸтopи и гpyпи пpoфecии. Oт дpyгa cтpaнa oт нaчaлoтo нa гoдинaтa влязoxa в cилa и peдицa aдминиcтpaтивни мepĸи, ĸaтo yвeличaвaнe нaминимaлнaтa paбoтнa зaплaтa (MPЗ) oт 510 лв. нa 560 лв.;минимaлният ocигypитeлeн дoxoд зa caмoocигypявaщи ce лицa oт 510 лв. нa 560 лв.;минимaлният ocигypитeлeн дoxoд зa зeмeдeлcĸитe cтoпaни и тютюнoпpoизвoдитeлитe oт 350 лв. нa 560 лв.;мaĸcимaлният ocигypитeлeн дoxoд зa вcичĸи ocигypeни лицa oт 2600 лв. нa 3000 лв.Bъпpeĸи чe нe ca дoгoвopeни нoви нивa нa минимaлни ocигypитeлни дoxoди (MOД) зa 2019 г., yвeличeниeтo нa MPЗ c 9,8% вoди и дo eфeĸтивнo yвeличeниe нa MOД c 4,7%.Cepиoзeн пpинoc зa бюджeтния излишъĸ пpeз пъpвoтo тpимeceчиe нa 2019 г. имa Фoнд \"Cигypнocт нa eлeĸтpoeнepгийнaтa cиcтeмa\" (ФCEC) пo двe пpичини. Oт eднa cтpaнa фoндът имa нoв пpиxoдoизтoчниĸ oт нaчaлoтo нa 2019 г. - цeнa зaдължeния ĸъм oбщecтвoтo, ĸoятo ce плaщa oт вcичĸи пoтpeбитeли нa eлeĸтpичecĸa eнepгия в cтpaнaтa. B peзyлтaт нa тoвa пpиxoдитe нa фoндa ce yвeличaвaт oт 62,7 млн. лв. пpeз пъpвoтo тpимeceчиe нa 2018 г. дo 434,7 млн. лв. пpeз пъpвитe тpи мeceцa нa 2019 г. Зaeднo c тoвa ce yвeличaвaт и пpиxoдитe oт пpoдaжбa нa ĸвoти въглepoдни eмиcии oт 118 млн. лв. дo близo 204 млн. лв. Oбщoтo yвeличeниe нa пpиxoдитe нa ФCEC пpeз пъpвaтa чeтвъpт нa 2019 г. e c нaд 461 млн. лв.Bъпpeĸи тoвa paзxoдитe нa фoндa зa пъpвитe тpи мeceцa нa тaзи гoдинa ca eдвa 77,3 млн. лв. в cpaвнeниe cъc 183,2 млн. лв. зa cъщия пepиoд нa пpeдxoднaтa гoдинa. Πo-ниcĸитe плaщaния ce дължaт нa зaбaвянe oт cтpaнa нa фoндa пopaди липca нa мexaнизъм зa paзплaщaнe c няĸoи гpyпи пpoизвoдитeли нa eлeĸтpичecĸa eнepгия пopaди oтмeнeни aĸтoвe нa Koмиcиятa зa eнepгийнo и вoднo peгyлиpaнe. Toвa oзнaчaвa, чe paзxoди нa фoндa, a oттaм - и пo ĸoнcoлидиpaнaтa фиcĸaлнa пpoгpaмa, ca изĸycтвeнo ниcĸи, ĸoeтo щe бъдe ĸoмпeнcиpaнo c пo-виcoĸи paзxoди пpeз втopaтa пoлoвинa нa гoдинaтa.Cxoднa e cитyaциятa и c дpyги paзxoдни пepa в ĸoнcoлидиpaнaтa фиcĸaлнa пpoгpaмa, ĸaтo издpъжĸa, cyбcидии и ĸaпитaлoви paзxoди. Tpaдициoннo пpи тяx имa пo-cлaбo изпълнeниe пpeз пъpвaтa пoлoвинa нa гoдинaтa, ĸoeтo ce ĸoмпeнcиpa c yдapнo xapчeнe, oбиĸнoвeнo пpeз пocлeднитe двa мeceцa нa гoдинaтa. C дpyги дyми тoвa, ĸoeтo изглeждa ĸaтo yмepeнo yвeличeниe нa ĸoнcoлидиpaнитe paзxoди пpeз пъpвoтo тpимeceчиe нa гoдинaтa, мнoгo бъpзo щe изчeзнe пpeз втopaтa пoлoвинa нa 2019 г.Cъвceм paзличнa e cитyaциятa пo oтнoшeниe нa paзxoдитe зa зaплaти, ĸoитo pacтaт мнoгo бъpзo. Πлaниpaнoтo yвeличeниe нa тeзи paзxoди зa 2019 г. e oĸoлo 700 млн. лв. в cpaвнeниe c изпълнeниeтo им пpeз 2018 г. Caмo зa пъpвитe тpи мeceцa нa гoдинaтa ce нaблюдaвa yвeличeниe c 270 млн. лв. и пpeдcтaвлявa близo 40% oт плaниpaния pъcт зa 2019 г. Toвa, зaeднo c oпитa oт пocлeднитe гoдини, oтнoвo нaвeждa нa миcълтa зa пpeизпълнeниe нa тeзи paзxoди зa cмeтĸa нa нeизпълнeниe нa дpyги paзxoди - oбиĸнoвeнo тoвa ca ĸaпитaлoвитe paзxoди. Tpyднo e дa ce oчaĸвa peфopмa в aдминиcтpaциятa тoчнo в избopнa гoдинa, нo oпитът oт пocлeднитe тpи гoдини пoĸaзвa, чe пpocтo липcвa интepec и/или вoля зa тaĸaвa дopи и дa нямa избopи.Бюджeтнoтo изпълнeниe зa пъpвитe тpи мeceцa нa гoдинaтa нocи ĸaĸтo пoлoжитeлни нoвини, тaĸa и oбeзпoĸoитeлни тaĸивa. Oт eднa cтpaнa paзвитиeтo нa иĸoнoмиĸaтa ecтecтвeнo вoди дo пo-виcoĸи пpиxoди и пpeĸи и ĸocвeни дaнъци, нo oт дpyгa - чpeз yвeличaвaнe нa минимaлни зaплaти, ĸaĸтo и нa минимaлни и мaĸcимaлни ocигypитeлни дoxoди пpaвитeлcтвoтo иззeмвa вce пoвeчe дoxoди oт нaceлeниeтo и бизнeca. Зaeднo c тoвa peдицa paзxoди тpaдициoннo ce oтлaгaт зa втopaтa пoлoвинa нa гoдинaтa, дoĸaтo paзxoдитe зa зaплaти pacтaт пo-бъpзo oт нeoбxoдимoтo. Kъм тoвa ce пpибaвят и мecтнитe избopи пpeз eceнтa, ĸoитo нeминyeмo щe дoвeдaт дo peдицa нeпpeдвидeни paзxoди. ", "date": "2019.05.03", "title": "Миражът за бюджетен излишък"}
{"url": "http://www.cross.bg/papata-zhivo-nova-1603297.html", "text": "/КРОСС/ Екипите на Новините на NOVA ще проследят всяка стъпка на папа Франциск на българска земя на 5 и 6 май – на живо от София, Раковски и Ватикана. За първи път българска медия ще бъде част от официалната делегация на Ватикана. Специален екип на телевизията пътува до Рим и обратно, за да покаже един различен поглед към тази историческа визита, а репортерът Методи Владимиров и операторът Димитър Василев ще проследят случващото се от първо лице. Най-интересните гости и публични личности ще коментират визитата в няколко извънредни предавания „Да видиш папата по NOVA“.В неделя удълженото издание на предаването „Събуди се“ ще продължи до 13:30 ч., с водещ в студиото Мира Иванова и изнесени водещи Ани Салич и Христо Калоферов, които ще проследят пътя на папата в София. В неделя следобед телевизията е подготвила извънредно студио с водещ Надежда Узунова. Литургията, която папата ще отслужи на открито в центъра на София, ще бъде предавана на живо от 16:00 до 19:00 ч. по NOVA.В понеделник денят в ефира на NOVA е посветен на двете ключови събития на празника – военния парад в центъра на София и втория ден от посещението на папата. Извънредно издание на „Здравей, България“ с водещи в студиото Аделина Радева и Виктор Николаев ще продължи от 6:20 до 13:00 ч, а изнесени водещи ще бъдат Николай Дойнов от парада по случай Деня на храбростта и Надежда Узунова от град Раковски. Специалното участие на духов оркестър, който ще свири военна духова музика на живо в ефира на „Здравей, България“, ще допълни празничната картина на 6 май.Извънредно студио с водещи Даниела Тренчева и Христо Калоферов ще покаже на живо Молитвата за мир - финалното събитие от посещението на Франциск в България. В допълнение Новините на NOVA ще проследят и визитата на папата в Македония.„Да видиш папата по NOVA“ или повече от 15 часа на живо очакват зрителите в ефира. Проследете специалната празнична програма и извънредните предавания на NOVA, посветени на визитата на папата.", "date": "2019.05.03", "title": "„Да видиш папата по NOVA“ с повече от 15 часа на живо "}
{"url": "http://www.cross.bg/iioncheva-april-elena-1603298.html", "text": "/КРОСС/ Специализираната прокуратура отказа да образува досъдебно производство по сигнали срещу министъра на културата Боил Банов поради липса на данни за извършено престъпление, а народният представител Елена Йончева не е обжалвала постановлението, което е от дата 11 април 2019 г. Това съобщиха от държавното обвинение по повод изявления на Йончева, след като не бе образувано досъдебно производство по сигналите срещу министъра на културата.От прокуратурата допълват, че предвид засиления обществен интерес, с разрешение на наблюдаващия прокурор и след заличаване на личните данни, пресцентърът на Специализираната прокуратура е публикувал пълния текст на постановлението, а преписи от него са изпратени до Елена Йончева, Корнелия Нинова и до Григор Здравков, като представител на НПО „Българска легия Антимафия“.\"“, пишат от държавното обвинение и уточняват, че Елена Йончева не е обжалвала постановлението за отказ. Жалби срещу него са подадени на 21 април от Григор Здравков – „Българска легия Антимафия“ и четири дни по-късно от лидера на БСП Корнелия Нинова. \"\", заявяват от прокуратурата.В обясненията си Йончева твърди, че на 11 април е намерила в своята пощенска кутия в Народното събрание диск с неизвестен подател. След като презаписала файла от диска на флаш памет, унищожила диска, а флаш паметта със записания разговор предоставила на Специализираната прокуратура.На 30 април Апелативната специализирана прокуратура е изискала преписката от Специализираната прокуратура, за да осъществи инстанционен контрол върху постановения прокурорски акт от 11 април  по повод подадените жалби от Григор Здравков и БСП.", "date": "2019.05.03", "title": " Прокуратурата обясни защо отказа да разследва Боил Банов"}
{"url": "http://www.cross.bg/karas-armeetz-vasilis-1603290.html", "text": "/КРОСС/ Големият концерт на гръцката звезда Васили Карас на 8 май в София - наближава. Нетърпението и интересът към топ събитието са огромни, а зала “Арена Армеец” ще се изпълни с хиляди от най-запалените фенове на звездата у нас. Сред всички тях на концерта ще бъдат и двама младежи, които имат идеята да направят празникът за половинките си още по-голям. В разгара на събитието, сред огромни количества карамфили, прекрасни емоции и настроение на сцената ще се качат двете мъжки половинки на две бъдещи семейства, за да поиска всеки от тях ръката на своята любима. Пред многохилядната публика Василис Карас ще се превърне в орисник на две нови български семейства.На 8 май 2019 г. в зала “Арена Армеец” Василис Карас ще отбележи у нас завидните 40 години на сцена с голямо бузуки парти. Той ще пристигне от Гърция заедно с 10 страхотни майстори бузукари и целият си оркестър от 24 души, а шоуто му ще бъде от най-висока класа! Цял ТИР с карамфили, специално поръчани за мащабното събитие, ще бъдат доставени в залaта няколко часа преди началото на дългоочакваното шоу. В разгара на вечерта сцената ще се покрие с кадифен килим от цветя, като в гръцките бузуки вечери.Билетите за “Василис Карас - 40 години на сцена” се продават в системата на , а голяма част от местата в залата вече са разпродадени! Цената на билетите за седящи места е от 30 до 50 лв. (според мястото в залата).ВИП масите разположени на терена са напълно изчерпани. Билети можете да закупите още от: Билетен център в НДК, Билетната каса на зала “Арена Армеец”, верига книжарници Booktrading, Office1superstore, бензиностанции ОМВ", "date": "2019.05.03", "title": "Предлагат брак от сцената на концерта на Василис Карас в София "}
{"url": "http://www.cross.bg/restaurant-week-sofia-1603336.html", "text": "/КРОСС/ 24 специално селектирани ресторанта се включват в шестото издание на Sofia Restaurant Week.Между 7-ми и 12-и май познати и високо оценявани в предишни години ресторанти, както и нови места и лица в кулинарния свят на София, ще предложат микс от традиционна и модерна кухня, локални и сезонни продукти, екзотичност, гурме, предложения за любители на месото, за вегетарианци и вегани.Според основателя на проекта Кристин Милнър, с всяка изминала година ресторантите, обслужването и креативността, с която се подготвят менютата, стават все по-добри. Кристин смята, че в София вече се е изградила общност на ценители на гастрономичните преживявания, и че фестивалът Sofia Restaurant Week е допринесъл за това.Цената на всяко меню за SRW e 30 лв без включени напитки. Резервациите за Sofia Restaurant Week са отворени от 30-и април 2019 г. и могат да се направят на www.restaurantweek.bg и мобилното приложение.Партньор на шестото издание на Sofia Restaurant Week е Mastercard и благодарение на това посетителитена фестивала ще могат да платят куверта си онлайн с Mastercardи да получат Foody Bird отстъпка от 10%.  ", "date": "2019.05.03", "title": "Sofia Restaurant Week 6.0"}
{"url": "http://www.cross.bg/kushtite-svurzani-proverki-1603285.html", "text": "/КРОСС/ Проверките на къщите за гости се извършват в рамките на правомощията на прокуратурата, възложени са на органите на МВР и не се осъществяват съвместно с Министерство на земеделието, храните и горите, нито с Държавен фонд „Земеделие“. Това заявяват от прокуратурата по повод изявления на министър Румен Порожанов, свързани с „разпоредени 100 %- ви проверки на къщите за гости“.На 23.04.2019 г. по разпореждане на главния прокурор Сотир Цацаров, на Главна дирекция “Национална полиция“ – МВР са възложени проверки на всички проекти по мярка 311 „Разнообразяване към неземеделски дейности“ по Програма за развитие на селските райони /ПРСР/ 2007 г. – 2013 г., финансирана от Европейския земеделски фонд за развитие на селските райони, с предмет – изграждане/модернизиране на туристически обекти – жилищни сгради (къщи) за гости.Предметът на проверките обхваща и работата на тези държавни органи по програмите, финансирани от Европейския съюз.", "date": "2019.05.03", "title": " Нашите проверки на къщите за гости нямат общо с тези на МЗ"}
{"url": "http://www.cross.bg/rolyata-opera-sofiiiskata-1603276.html", "text": "/КРОСС/ Историята за нещастната любов между Татяна и Евгений Онегин оживява на 5 май, от 19 часа, на сцената на Софийската опера и балет със спектакъла \"Евгений Онегин\". Шедьовърът на Чайковски и Пушкин е посрещнат от публиката и музикалната критиката с огромно възхищение. Поради силния интерес към руската класика, представлението е отново в афиша на театъра. Това е уникална творба, родена от срещата между двамата гении. Постановката е дело на известната режисьорка Вера Петрова, артистичен директор на Софийската опера и балет.Този път в ролята на Татяна ще се изяви младото сопрано Стефани Кръстева, а в ролята на Олга гостува мецосопраното Виолета Радомирска, която работи в Цюрих.В останалите роли ще видите: Ларина: Александрина Стоянова-Андреева, Филипевна: Весела Янева, Евгений Онегин: Атанас Младенов, Ленски: Хрисимир Дамянов, Княз Гремин: Ангел Христов, Ротният: Стефан Димитров, Зарецки: Димитър Станчев, Трике: Калин Душков, Оркестър, хор и балет на Софийската опера.Диригент: Жорж Димитров, Режисьор: Вера Петрова, Музикална и стилова подготовка: Лариcа Гергиева, Русия, Сценография: Александър Костюченко, Беларус, Художник на костюмите: Стив Алмериги, Италия,  Диригент на хора: Виолета Димитрова, Хореография: Риолина Топалова, Литературен консултант: Проф. Людмил Димитров, Концертмайстори: Мария Евстатиева, Людмил Ненчев, Художник мултимедийни ефекти: Елена Шопова, Художествено осветление: Емил Динков, Асистент-режисьор: Владимир Горчаков, Завеждащ фигура: Християна Михалева-Зорбалиева, Отговорен помощник-режисьор: Вера Белева, Помощник-режисьори: Владимир Горчаков, Румяна Димитрова, Стефка Георгиева, Сузана Шомова, Корепетитори: Йоланта Смолянова, Милен Станев, Пелагия Чернева, Светлана Ананиевска, Субтитри: Юлия Кръстева.Сопраното  Стефани Кръстева е на 24 години. Родена е във Варна. Завършва Национално Училище по Изкуствата \"Добри Христов\" гр.Варна със специалност Класическо пеене. През 2017 взема магистърска степен във вокалния факултет на НМА в класа по класическо пеене на доц. Иванка Нинова и в класа по актьорско майсторство на акад.Пламен Карталов. Участва в операта \"Бастиен и Бастиена\" от В.А.Моцарт в ролята на Бастиена, \"Сестра Анджелика\" от Дж.Пучини в ролята на Долчина, както и в детските опери от Ц.Кюи \"Червената Шапчица\" в ролята на Червената Шапчица и \"Котаракът в Чизми\" в ролята на Принцесата.Лауреат в Първия Международен Конкурс Art Stars - Звезди на изкуството -Варна -Втора награда. Лауреат във \"Фестивал на руския класически и съвременен романс - Балканская Романсиада\" - Първа награда , участие във финала на конкурса в Москва, както и професионален запис в първо студио на Българско Национално Радио. Лауреат в Международен младежки фестивал \"Славянски звън\" - Първа награда.През 2016г. взема участие във фестивала \"Мартенски музикални дни\" гр. Русе в произведението на Лазар Николов \"Метаморфози\" с диригент Драгомир Йосифов.Участва в редица концерти с Варненска филхармония, Видинска филхармония, Симфониета София, Врачанска филхармония.Участва в детски спектакли на Софийската Опера и Балет. През ноември 2017г. дебютира на сцената на Русенска опера в ролята на Джилда от \"Риголето\" с диригент Георги Димитров.Участва в майсторските класове на Калуди Калудов, Стефка Евстатиева и Luciana D`Intino,Anette Goeres. През есента на 2017г. е сред участниците в майсторския клас на световноизвестното сопрано Красимира Стоянова, който е част от фестивала \"Празници на изкуствата Аполония\". През ноември 2018г. печели стипендията \"С усилия към звездите\" , предоставена от фондация \"Културни перспективи\". Нейн ментор е Красимира Стоянова.Мецосопраното Виолета Радомирска е родена в София, още като дете изпълнява солови партии за детския радиохор. В 1995 г. започва обучението си в Музикалната академия, където учи пеене при Александрина Милчева. Две години по-късно изпълнява на сцената на Софийската опера първата си значима роля в Севилският бръснар.От 1999 г. живее и работи в Швейцария (Цюрих).  ", "date": "2019.05.03", "title": "Засилен интерес към  \"Евгений Онегин\" в Софийската опера"}
{"url": "http://www.cross.bg/madrid-igrae-korta-1603277.html", "text": "/КРОСС/ Хуан Мартин дел Потро се завръща на корта след месеци лечение на травма в коляното.Аржентинецът, който продължава да е №8 в световната ранглиста, е играл само на един турнир в последните 220 дни, от октомври миналата година.Делпо се завърна за участие в Делрей Бийч през февруари, но се оказа, че го е направил прибързано. И са наложи да мине още време на рехабилитация, преди от тази седмица да започне тренировки на червените кортове в Мадрид.От неделя там започва Мастърс турнира, в който Кулата от Тандил трябва да играе. Ако не се получи усложнение, ще гледаме Делпо отново на корта.Аржентинецът призна, че е далеч от някаква сериозна спортна форма и просто е щастлив да започне да играе отново. През миналата година в Мадрид той стигна осминафинал, а най-доброто му постижение на този турнир са два полуфинала.На Mutua Madrid Open ще играе и Григор Димитров, който ще завърши тази седмица като №49 в ранглистата.", "date": "2019.05.03", "title": "Хуан Мартин дел Потро ще се завърне на корта в Мадрид"}
{"url": "http://www.cross.bg/talant-svoya-pyblikata-1603286.html", "text": "/КРОСС/ От 3-ти до 19-и май “Еврофутбол“ провежда гласуване за „Спортен талант на публиката“, чрез който българският букмейкър ще финансира още един спортист, кандидатствал по едноименната програма през 2019 година. На сайта talanti.eurofootball.bg в меню  всеки може да даде своя вот за един измежду 45 индивидуални спортисти, които не успяха да спечелят финансиране по „Спортни таланти“ след провеждането на националния конкурс.За да се зачете гласът Ви, трябва да изберете своя фаворит и да кликнете върху бутона „Гласувай“. Ще се отвори прозорец, в който трябва да въведете адреса на електронната си поща. На нея автоматично ще Ви бъде изпратен линк. Задължително трябва да последвате линка, за да потвърдите гласа си. От един имейл адрес може да се гласува само веднъж и за един кандидат, а харесванията във Фейсбук не влияят на резултата.Състезателите, които участват в анкетата, са на възраст между 10 и 27 години от 17 вида спорт. Наймного представители има таекуондото – осем спортисти, следва леката атлетика със седем и т.н. Кандидатите за „Спортен талант на публиката“ са подредени по азбучен ред на вида спорт, който практикуват.Спортният талант на публиката за 2019 г. ще бъде този спортист, който е получил най-много гласове по време на цялата анкета, а неговото име ще стане ясно на 20-ти май. Той ще бъде финансиран от „Еврофутбол“, а своя символичен чек ще получи на специална церемония, чиято дата ще бъде обявена допълнително. Организаторите не толерират всякакви опити за манипулация на вота, като запазват правото си да дисквалифицират участници при наличието на подобни действия. Вижте пълните правила на анкетата .  ", "date": "2019.05.03", "title": "Стартира гласуването за спортен талант на публиката на „ЕВРОФУТБОЛ“"}
{"url": "http://www.cross.bg/gog-zvezdna-izlozhba-1603281.html", "text": "/КРОСС/ Необикновена изложба на 500 движещи се платна от най-важните периоди в творчеството на Ван Гог откри Atelier des Lumières в Париж.В продължение на 35 минути посетителите на първия дигитален арт музей могат да се насладят на грандиозна разходка в оживелите произведения на холандския гений.  Оприличават светлинното и музикално шоу на хипнотично и метафизично пътуване в емоционалния, хаотичен и поетичен вътрешен свят на твореца. Изложбата „Звездна нощ – Ван Гог“ на площ от 1500 кв.м открива възможност да бъдат усетени интензивните цветове, рисунъкът, линиите, експресивният и мощен размах на четката му и непрекъснатата игра на светлина и сенки в картините му.Саундтракът на шоуто включва съвременна музика като парчета на Нина Симон и творби на Клод Дебюси. „Звездна нощ – Ван Гог“ може да бъде видяна до 31 декември. ", "date": "2019.05.03", "title": "Ван Гог: една дигитална изложба"}
{"url": "http://www.cross.bg/avtobys-detza-myasto-1603283.html", "text": "/КРОСС/ Сигнал за инцидент с автобус превозващ деца е получен в 10.05 часа тази сутрин. Инцидентът е станал на 35-ия километър от АМ „Хемус“ в района между първия и втория тунел в посока Варна.По първоначални данни двигателят  на автобус, пътуващ за Етрополе е започнал да пуши. Своевременно шофьорът на превозното средство е отбил, а пътниците – изведени на безопасно място. Няма пострадали.На място са екипи на пожарната и „Пътна полиция“ .  създадена е своевременна организация и пътуващите ще бъдат превозени с друг  автобус  от Ботевград.", "date": "2019.05.03", "title": "Запали се двигател на автобус пълен с деца на АМ „Хемус“"}
{"url": "http://www.cross.bg/ralitza-mirishe-bezhan-1603287.html", "text": "/КРОСС/ Актрисата и певица Ралица Бежан ще представи тази вечер в \"Студио 5\" чисто ново видео към една от най-любимите стари градски песни, която не само не остарява, ами се и подмладява - \"Трендафилът мирише\".Емблематичната песен с прекрасен текст и фин хумор ще прозвучи и в чисто нов аранжимент в изпълнение на Ралица Бежан.Представена с намигване, с усмивка и чувство за хумор песента е част от един доста различен и успешен проект на Ралица, който тя съзадва и поддържа от години. Неговото заглавие е \"Незабравимите - Старите песни на нов глас\".Спектакълът-проект ще можем да видим на 14 юни в \"Сити Марк Арт център\", но сега да се върнем на \"Трендафилът мирише\".Режисьор на видеото към песента е друг любим актьор на публиката - Иван Юруков.Оператор е Димитър Костов, а художник - Ирина Цапрева.Иван Юруков и Ралица Бежан за четвърти път работят заедно и реализират видео към нейна песен, но определно това е един от най-забавните им и усмихнати клипове до сега!Видеото е снимано в арт пространството \"Грозарде\" в София, a в него участват актьори и студенти от 2-ри и3-ти курс на НАТФИЗ \"Кръстьо Сарафов\". Хореограф на танците е София Георгиева oт \"Линди Хоп България\". А на сцената с Ралица ще бъдат и едни от най-добрите млади музиканти, участвали и в клипа. Това са: Калин Жечев-пиано, Димитър Сираков-контрабас, Ивелин Иванов - акордеон, Стоил Иванов-Стю - ударни.Специален гост ще е изключителният тромпетист и вокалист на \"Тумбаито\" - Мартин Ташев. Както вече стана ясно, на самото представяне довечера (петък, 3 май) в клуб \"Студио 5\" в НДК ще има доста танци и още повече поводи за тях.Освен \"Трендафилът мирише\" Ралица и музикантите са ни подготвили и ще изпълнят още 17 неостаряващи, романтични и много свежи стари градски парчета, в които спокойно можем да се влюбим и днес!Вратите се отварят в 20.30 ч, а началото е в 21.00 ч.Входът е свободен, така че - заповядайте! ", "date": "2019.05.03", "title": "Ралица Бежан представя с намигване “Трендафилът мирише” "}
{"url": "http://www.cross.bg/zaporiraha-imyshtestvoto-na-neiimar-v-braziliya-1603288.html", "text": "/КРОСС/ Бразилската футболна звезда Неймар не спира да следва стъпките на Меси и Роналдо, макар и този път да не става дума за успехите им на футболния терена, а за опитите им да скътат някой друг лев от данъчните. Властите в Бразилия са запорирали имуществото му, тъй като го обвиняват в укриване на финансови средства, коментират Александър Костадинов и Цветин Филипов в Index Sport.Най-скъпият футболист в света ще бъде съден за сумата от 69 млн. реала или 30,7 млн. лв. Данъчната служба в Бразилия разследва трансфера на Неймар от Сантош в Барселона. Смята се, че официално обявените пари не съответстват с преведените от „каталунците“ и затова отговорност носят самият играч и баща му в ролята на негов агент.", "date": "2019.05.03", "title": "Запорираха имуществото на Неймар в Бразилия"}
{"url": "http://www.cross.bg/papa-narod-frantzisk-1603289.html", "text": "/КРОСС/ Негово Светейшество папа Франциск отправя приветствие към българския народ два дни преди посещението си у нас.В приветствието си към българите папа Франциск изтъква, че неговото апостолическо пътуване в България, което ще се проведе в периода 5-7 май, ще мине под мотото – „Мир на земята“. Това е заглавието на енцикликата, написана през 1963 г. от папа Йоан XXIII или т.нар. Български папа - Анджело Ронкали. Той прекарва почти десет години в София като апостолически легат и установява връзки на уважение и обич с българския народ, които продължават и до днес, заявява във видео обръщението си папа Франциск. ", "date": "2019.05.03", "title": "Папа Франциск с приветствие към българския народ преди посещението си у нас"}
{"url": "http://www.cross.bg/dyshi-byrya-poveche-1603279.html", "text": "/КРОСС/ Индия е връхлетяна от най-голямата буря от десетилетия, пише \"Гардиън\".Тропическият циклон \"Фани\", най-силната буря, която удря индийския субконтинент за последните две десетилетия, достигна крайбрежието на източния щат Одиша, където властите се опитват да евакуират 1 милион души.АФП съобщава, че до момента са загинали двама души.Около 08.00 часа местно време \"изключително силната\" буря, придружена от ветрове със скорост 185 километра в час, навлезе в малкия град Пури, където живеят около 200 000 души, обявиха от местната метеорологична служба.С доближаването на крайбрежието интензивността й спадна и се очаква да отслабне още до неделя, докато се насочва на север към щата Западна Бенгалия и Бангладеш, но все още представлява голяма заплаха за гъсто населени райони около Бенгалския залив - един от най-заплашените региони в света от наводнения.През 1999 г. силна буря в Одиша, един от най-бедните щати в Индия, наводни стотици села и уби повече от 10 000 души.През последната нощ по източното крайбрежие на Индия имаше проливни дъждове и силен вятър, докато властите работиха за евакуирането на най-малко 1,1 милиона души, включително повече от 1000 бременни жени.Има отменени полети, а също така са спрени и влакове.Близо 5000 убежища са открити в Одиша за евакуираните хора. Мобилизирани са стотици хора за спасителни операции.15 от 20-те най-смъртоносни бури до момента са се образували в Бенгалския залив. През 1970 г. циклон, ударил Бангладеш, уби повече от половин милион души.", "date": "2019.05.03", "title": "Индия е връхлетяна от най-голямата буря от десетилетия"}
{"url": "http://www.cross.bg/gyaiido-voennoslyzheshti-prezident-1603280.html", "text": "/КРОСС/ Американската администрация търси начини за насочване на средства към самопровъзгласилия се временен президент на Венецуела Хуан Гуайдо, за да му помогне да плати на военнослужещи и правителствени служители и да свали от власт официалния президент Николас Мадуро. Това съобщава Си Ен Ен, цитирайки трима американски официални представители.Високопоставен съветник на републиканците е заявил пред медията, че администрацията на президента Доналд Тръмп \"се опитва да разбере как да подпомогне временното правителство да осигури заплати\", добавяйки, че такава помощ \"ще включва плащания към различни хора, включително на военнослужещи\".По-рано тази седмица Гуайдо извърши неуспешен опит за вдигане на военно въстание срещу правителството в Каракас. Междувременно Мадуро призова за единство сред военните и се противопостави на \"всеки заговорник за преврат\", докато страната продължава да е изпаднала в политическа и икономическа нестабилност.", "date": "2019.05.03", "title": "САЩ опитват да финансират Гуайдо"}
{"url": "http://www.cross.bg/direktivata-zayavi-nekov-1603278.html", "text": "/КРОСС/ Не само могат да спират финансиране, а българският данъкоплатец ще трябва да връща пари на Брюксел – това е първият шамар. Вторият шамар, е че тези средства се дават на приближени на властта, а се обезсърчават хора, които искат да направят нещо”, това заяви кандидатът за евродепутат от „БСП за България“ Момчил Неков в сутрешния блок на БСТВ. Той коментира, че целта на тези програми е да се съживят селските региони и да се запази поминъкът, но за съжаление еврофондовете в България раждат корупция. „Вчера Емил Радев се окичи на ревера с нашия принос за двойните стандарти за храните. Ние се преборихме не само хранителните продукти да са включени в директивата, а също и стоки и услуги- така постигнахме много по-голям успех”, заяви Неков, като посочи, че от държавата зависи колко бързо ще въведе директивата в националното законодателство, за да защитим българския национален интерес.", "date": "2019.05.03", "title": " Българският данъкоплатец ще трябва да връща пари на Брюксел"}
{"url": "http://www.cross.bg/keli-greiis-myzeya-1603282.html", "text": "/КРОСС/ Музеят на Dior се намира в семейното имение на легендарния дизайнер Кристиан Диор в градчето Гранвил, Северна Франция.Там ще бъде организирана изложба, посветена на Грейс Кели. В музея ще имаме възможността да видим красивия гардероб на американската актриса и принцеса на Монако.Експозицията ще се състои от над 85 тоалета на Dior, които след смъртта на Грейс Кели са съхранени в двореца на Монако.Изложбата носи името „Grace of Monaco, Princess in Dior“. Откриването й съвпада с месеца и годината, в която Грейс Кели и съпругът й – принц Рение III –щяха да празнуват 60-годишнината от сватбата си. Можете да видите гардероба на Грейс Кели от 27 април до 17 ноември в музея на Dior.", "date": "2019.05.03", "title": "Гардеробът на Грейс Кели в музея на Dior"}
{"url": "http://www.cross.bg/hrana-tazi-germaniya-1603270.html", "text": "/КРОСС/ Всичката храна, произведена в Германия до 2 май, e за боклука. Четири месеца за нищо друго, освен за боклук - поне според прогнозите на природозащитната организация WWF, която обяви 2 май за деня на хранителните отпадъци.Според изчисленията на WWF 18 милиона тона храна се изхвърлят всяка година в Германия, точно толкова, колкото са произведени през годината до тази дата. WWF включва също така в изчисленията си и редица отпадъци, като черупки, семена или кости. Ако оставите тази част, има около десет милиона тона храна на година, която хората могат да използват. Но те не го правят. Екотрофологът (експерт по хранене на домакинството, бел. ред.) Зилке Фридрих, 55-годишен учен от Университета за приложни науки в Мюнстер, работи от години по въпроса защо хората хвърлят толкова много храна в кошчето. В интервю за германския Süddeutsche Zeitung тя обяснява какво трябва да бъде променено, за да се сложи край на това.Според нея търговският бранш трябва да мисли за мерки, с които да накара потребителите да купуват по-малко. Например, обемните отстъпки като „купи три, плати две\", може да бъдат отменени, смята тя. За да се случи това обаче според нея е нужна пълна промяна на парадигмата в тази част от хранителната верига. „Трябва да се отдалечим от количеството за сметка на качеството. Ние също така се нуждаем от по-екологични и социални форми на производство“, посочва още Фридрих.Но как може да се случи тази промяна точно в Германия, пионер на дискаунтърите за евтина храна с магазини като Aldi или Lidl?„Не вярвам, че това може да се случи в рамките на настоящата конкуренция. Нуждаем се от различни политически условия. Много важна е т.нар. интернационализация на външните разходи. Ако например храненето на животните причинява увреждане на околната среда или има високи емисии на CO₂ при транспортирането на храната със самолет, това би трябвало да бъде отразено в цената“, пояснява Фридрих.", "date": "2019.05.03", "title": "18 млн. тона храна се изхвърлят в Германия на година"}
{"url": "http://www.cross.bg/nakazanie-podpiska-mesi-1603274.html", "text": "/КРОСС/ Фенове на Ливърпул направиха подписка в интернет с искане за наказание на суперзвездата на Барселона Лионел Меси.Според тях аржентинецът трябва да пропусне реванша от полуфиналите на Шампионската лига заради удар без топка в главата на Фабиньо в мача на „Камп Ноу“, завършил 3:0 за каталунците. До днес под петицията се бяха подписали над 2200 човека. Организаторите искат дисциплинарната комисия на УЕФА да разгледа ситуацията и да наложи наказание по видеозапис на аржентинския футболист.\n\t\t\t\t\t", "date": "2019.05.03", "title": "Фенове на Ливърпул с подписка за наказание на Меси (ВИДЕО)"}
{"url": "http://www.cross.bg/gosti-kushti-evropari-1603271.html", "text": "/КРОСС/ Къщите за гости са замислени като начин да бъдат задържани хората в селата, да се запази традиционният поминък и да се създаде заетост. Това каза пред Bloomberg TV Bulgaria Любомир Попйорданов, председател на Българската асоциация за алтернативен туризъм.Припомняме, че прокуратурата започна преди дни проверка на всички 746 къщи за гости в страната, построени със средства от Програмата за развитие на селските райони (ПРСР) 2007 – 2013 г. Повод за проверката е разследването срещу бившия зам.-министър на икономиката Александър Манолев по съмнение за източване на евросредства от ПРСР чрез подставено лице, построило къща за гости, която не се ползва по предназначение. Същевременно в туризма винаги е имало модел за пране на пари за определена група хора, призна Попйорданов в предаването \"Бизнес старт\" с водещ Христо Николов. \"Една част от тези 750 къщи за гости, изградени с европари в периода 2007-2013 г., вероятно наистина работят. Но според мен голяма част не са в туристически оборот\", заяви Попйорданов.„Само определени хора могат да се възползват от схемата за финансиране на къщи за гости с европари по ПРСР“, заяви по темата Вероника Кънева, председател на Асоциацията на къщите за гости в България.Европейското финансиране за къщите достига до 200 хил. евро, но то се изплаща на собствениците едва след създаването на къщата. „Тези финанси могат да бъдат осигурени само от компании, имащи голям бизнес. Това е основният пропуск, защото без тази инвестиция, дори да има спечелен проект, той не може да бъде изпълнен“, аргументира се тя.Гостът посочи, че в Асоциацията на къщите за гости в България няма имоти, построени с еврофинансиране. „Идеята на асоциацията е да подкрепя работещите къщи, а по всичко личи, че построените с европари нямат желание да го правят“.Би трябвало държавата да гарантира на банките, че парите им ще бъдат възстановени, за да може хората да се възползват от средствата предварително, препоръча тя.", "date": "2019.05.03", "title": "Кой се възползва от еврофинансирането за къщи за гости?"}
{"url": "http://www.cross.bg/puteki-lechebni-tzenite-1603273.html", "text": "/КРОСС/ Правителството отпуска 50 милиона лева допълнително за увеличение на цените на недофинансираните клинични пътеки за детско здравеопазване, пулмология и майчински грижи.От 1 юли реално ще бъдат получени допълнителни средства за увеличение на работните заплати в общинските болници. Това обявиха здравният министър Кирил Ананиев и ръководители на столични и общински болници след спешна среща в Министерския съвет с премиера Бойко Борисов.От 1 юни ще се повишат цените на клиничните пътеки за финансиране на майчиното и детско здравеопазване, каза Ананиев. Ще се увеличат парите и на другите клинични пътеки, които от доста време не са били изменяни.„Самото разпределение в конкретните лечебни заведения при спазване на методиката, за която казах, че сме готови, се извършва на базата на вътрешни правила във всяко едно лечебно заведение. Заради това не бих искал да говоря за проценти, защото ситуацията в различните лечебни заведения е различна. Но целта е наистина да се остойности по достойнство труда на хората, които работят в тези лечебни заведения“, заяви още здравният министър.", "date": "2019.05.03", "title": "От 1 юни ще бъдат изменени цените на клиничните пътеки"}
{"url": "http://www.cross.bg/margita-ivan-burnev-1603275.html", "text": "/КРОСС/ И двамата са артисти, и двамата обичат сцената и точно тя ги събира в живота. Личната им история започва по „стандартния“ начин, характерен за много двойки сред актьорите – в театъра. Иван Бърнев и Маргита Гошева често си партнират в професионалните ангажименти, но дори и в най-смелите си мечти като родители не са предполагали, че заедно със сина си Матей ще играят като семейство във филм. Много скоро зрителите на БНТ ще ги видят в детския приключенски сериал „Островът на сините птициׅ“, в който 13-годишният Матей Бърнев прави първата си главна роля. Иван и Маргита ще разкрият любопитни подробности за предстоящата продукция в „Извън играта“ тази събота (4 май) от 18:00 ч. по БНТ1.С водещата Люба Пашова ще разговарят още и за любовта към театъра, за ролите на Иван и Маргита в киното и на сцената, за семейството. В студиото на „Извън играта“ те ще споделят как още с появата си Матей започва да ги променя и „възпитава“ като родители. Благодарение на него, Иван и Маргита получават роли в серийния филм на БНТ - придружавайки го по време на снимките. Режисьорите Кристина Грозева и Петър Вълчанов им предлагат да изиграят ролите на негови родители в продукцията. „Правилният анонс за нашето участие в този сериал е: играем Матей и ние двамата с Маргита, защото децата са основните персонажи“, споделя с усмивка Иван Бърнев за филма, в който в главните роли са пет деца.Иван Бърнев е сред номинираните за наградата „Аскеер 2019“ за ролята си в спектакъла „Празникът“ на Малък градски театър „За канала“ под режисурата на Явор Гърдев. Почитателите му продължават да се радват на участията му и в емблематичната постановка „Вечеря за тъпаци“, която се играе вече 18 години на сцената на Сатиричния театър „Алеко Константинов“. Забележителни са и ролите на Маргита Гошева, които най-често аплодира пловдивската публиката на Драматичния театър. След сериала „Къде е, Маги?“ и един от най-награждаваните български филми – „Урок“, който също е дело на режисьорския тандем Кристина Грозева и Петър Вълчанов, зрителите ще имат възможност да видят Иван Бърнев и Маргита Гошева отново заедно на екран в „Островът на сините птици“. В него персонажите, които изиграват са поставени в доста комични ситуации, в които попада почти всеки родител на тийнейджър. ", "date": "2019.05.03", "title": "В „Извън играта“ по БНТ1 : Иван Бърнев и Маргита Гошева "}
{"url": "http://www.cross.bg/manastir-rila-grad-1603272.html", "text": "/КРОСС/ Движението на изхода на град Рила по пътя за Рилския манастир от месеци е ограничено в една лента заради авария на главния водопровод за града, казаха от общината. Проблемът е голям - на завой, наблизо има и заведение, коментират водачи.Авария на главния Рилски  водопровод преди входната табела на града по иначе рехабилитирания наскоро път Рила-Рилски манастир наложила разкопаване на около 50-60 квадратни метра по платното. Васил Чачев, технически отговорник на ВиК мрежата в района, заяви, че аварията вече е отстранена. „Имаше проблем с уточняването кой трябва да се ангажира с ремонта. Тъй като наскоро пътят бе ремонтиран с европейски пари и има гаранционни срокове. Остана институциите да се разберат“, отбеляза той.Общината планира ремонта на участъка, но не се ангажира със срокове. Заместник-кметът на Рила Лазар Чавков обеща, че пътят ще бъде ремонтиран. ", "date": "2019.05.03", "title": "Авария затруднява движението по пътя от град Рила към Рилския манастир"}
{"url": "http://www.cross.bg/voda-goreshta-leva-1603263.html", "text": "/КРОСС/ В периода от 1 май 2019 г. до 30 септември 2019 г. всички клиенти на EVN Топлофикация в Пловдив, ползващи гореща вода от дружеството, ще получат специална отстъпка.В посочения период цената за един кубик гореща вода няма да надвишава 8 лева с ДДС.В случай че домакинствата в дадена сграда заплащат регулярно по-малко от 8 лева на кубик гореща вода, техният краен разход се запазва и в периода на кампанията.Например, ако разходите на дадено домакинство за гореща вода са 6,50 лева за кубик, техният размер се запазва и няма да се повиши на 8 лева.Промоционалната отстъпка е валидна за всички домакинства, които в периода на кампанията ползват услугата гореща вода от EVN България Топлофикация, както и за всички домакинства, които в периода на кампанията станат клиенти на дружеството и ползват услугата гореща вода.Не е необходимо специално заявление за участие в кампанията.Ползите за клиентите на EVN Топлофикация: - по-малки месечни разходи за гореща вода - неограничено количество гореща вода по всяко време за нуждите на цялото семейство.", "date": "2019.05.03", "title": "EVN Топлофикация предлага промоционална цена за кубик гореща вода в Пловдив"}
{"url": "http://www.cross.bg/kushti-gosti-porozhanov-1603260.html", "text": "/КРОСС/ \"Над 500 сигнала, включително за къщи за гости, са предадени на прокуратурата\", това съобщи пред NOVA министърът на земеделието и храните Румен Порожанов. По думите му няма липса на контрол и всеки сигнал се проверява.„Фонд „Земеделие” си е свършил работата. Той е направил всички „чекове”, от гледна точка на изискванията за риск, анализ и проверка. Дори са завишени проверките по къщите за гости”, поясни министърът.„Ние не случайно качихме всички къщи за гости на страницата на фонд „Земеделие”, допълни министърът. Порожанов обеща, че ако все пак публичният списък с всички къщи за гости не е на сайта, до края на деня ще бъде качен. По думите му към 2018 г. 32 къщи за гости са с искане за пълно възстановяване на парите, а 62 - с допълнителни констатации за непълно изпълнение на бизнес плана. „В момента сме в процедура по събиране на средства за неизползване по предназначение на обекти, финансирани по програмата”, обясни министърът. По думите му се искат около 10 млн. лева.„Имало е проверки, много над изискуемите. За всеки сигнал, който е получен, незабавно се организира проверка. Няма липса на контрол”, заяви Порожанов. „Имаме страшно много къщи за гости, които функционират”, допълни министърът.", "date": "2019.05.03", "title": "Румен Порожанов: Фонд „Земеделие” си е свършил работата"}
{"url": "http://www.cross.bg/gvardiya-shveiitzarskata-papata-1603262.html", "text": "/КРОСС/ Те изглеждат като участници в пъстър карнавал. Но под смешните на вид ренесансови одежди се крият професионални и безмилостни охранители. Едни от най-добре подготвените в света. Защото пазят не кого да е, а Светия отец. Папата. Те са бойците от Швейцарската гвардия.На сайта на гвардията пише, че рядко може да се види такова сливане на модерност и традиция, както при швейцарския корпус във Ватикана. От 500 години мисията им е една и съща - да охраняват папата и неговия дом. Това, което се променя, са средствата и стратегиите, гардовете и средата, в която се изпълнява тази мисия. Швейцарските гвардейци ще се отзоват винаги, когато бъдат призовани, дори с цената на собствения си живот.Те са точно 108 души. Командирът, петима офицери, двама барабанчици и 100 алебардисти.Охраняват входовете на Апостолическия дворец.Почетна стража са на литургиите на папата в базиликата Свети Петър, на аудиенциите на площада, при визитите на официални лица.Те са още армията, която е водила битки, но никога война. И макар да са стопроцентови швейцарци, по същество военни, те нямат нищо общо с истинската швейцарска армия. Те са армия на папата.Официалният език на Швейцарската гвардия е немският.Причината - жителите на кантоните, в които се говорят италиански и френски език, нямат езикова бариера и така верността и лоялността им могат да бъдат поставени на изпитание.В началото на 16 век тогавашният папа Юлий II решава да създаде своя собствена войска, чиято основна цел е да защитава папската институция. След като прави обстойно проучване, решава да се спре на швейцарските войници. По това време страната им е много бедна и за да се изхранват, мнозина заминават като наемници в охраната на чужди кралски дворове и като бойци в чужди армии. Бързо стават едни от най-прочутите воини в Европа.Дисциплинирани, лоялни, с революционни похвати във воденето на битки, изключително умели бойци. А и не така \"изнежени души\" като италианците, по думите на тогавашния папа.Времената тогава са доста размирни. Чести граждански войни, поръчкови убийства и постоянни заплахи съпътстват живота на високопоставените личности.Папата не прави изключение. И в реда на нещата е да се замисли за охраната си.На 22 януари 1506 г. избраните от папа Юлий II швейцарци пристигат на първия си прием във Ватикана.Точно 150 бойци. Така е поставено началото на една от най-прочутите армии в света. Малко преди кончината си същият този папа казва за швейцарските си охранители, че и те, и последователите им ще останат завинаги верни на папите - до смърт.Съвсем скоро думите на папата-основател на Швейцарската гвардия, ще получат първото си и най-сериозно потвърждение. Наследникът на Юлий II - Климент VII влиза в остри противоречия с императора на Свещената Римска империя Карл V. Конфронтират се дотолкова, че императорът решава да нападне Рим. Свиква мощна войска, съставена от испански наемници. И на 6 май 1527 г. влизат и опустошават Вечния град.Не са жалени нито църкви, нито светини. Над 45 000 жители на града са убити или изселени, а само върху олтара на базиликата Свети Петър намират смъртта си около 2000. Охранявайки папата, загива почти цялата Швейцарска гвардия - 147 войници. Едва 42 оцеляват, спасявайки Светия отец в крепостта Сан Анджело.Оттогава почитат загиналите гвардейци, а новопостъпилите полагат клетва. Поставят лява ръка на знамето нагвардията и вдигат три пръста на дясната ръка като символ на вярата в Светата Троица. Това става вприсъствието на всички висши сановници от Ватикана, на високопоставени личности и военни от Швейцария ипред роднините и приятелите на новобранците.През 1801 г. се създава Знатната гвардия, а през 1850 г. - Гвардия Палатина - още две военни формирования, чиято цел е охраната на папата. Но през 1970 г. папа Павел VI закрива всички, освен корпуса на швейцарците. И така Швейцарската гвардия остава единствената, оцеляла през вековете папска армия.Условията, за да стане един мъж гвардеец (както са подредени на официалния уебсайт на Швейцарскатагвардия) са да е:- Католик.- Швейцарски гражданин.- В добро здраве.- С безукорна репутация.- Да е завършил военно обучение в швейцарската армия.- Да е завършил специално обучение за гвардеец.- Мъж - жени не се допускат- Ерген. Дава се разрешение да се ожени, след като охранителят навърши 25-годишна възраст, ако е завършил три години служба и се врече за нови три. Трябва и да е достигнал определен ранг в йерархията.- Да е на възраст под 30 години. Опитът показва, че по-възрастните гвардейци се интегрират по-трудно, затова насърчават кандидатите да се ориентират по-рано.В редки случаи се допуска завръщане в гвардията на бивши нейни гардове, които са повъзрастни.Освен това се знае, че кандидатите трябва да изглеждат добре и да са с ръст не по-малко от 174 см. Службата продължава между 2 и 25 години. Веднъж станал гвардеец обаче, мъжът си остава такъв до края на живота, макар и в запас. А градът, дал най-много командири на Швейцарската гвардия, е Люцерн в централната част на Швейцария.Гвардейците са изключително добре подготвени охранители. Голяма част от времето им преминава в стрелба, различни обучения и курсове по самоотбрана. Освен това много от тях играят футбол или свирят в духовия оркестър.Униформите им са сред най-тежките военни облекла в света в момента. Тежат близо 4 кг и се състоят от154 различни елемента. За направата им отиват десетки часове ръчен труд. Първоначалният дизайн е бил направен от Микеланджело, но това, което ни е познато днес, е дело на един от бившите командири на гвардията от началото на 20 век.Въоръжението на Швейцарската гвардия е атрактивно на вид и освен спазване на традицията, цели показване пред туристите. Гвардейците носят сабя, палка, специално копие, алебарда или рапира (за офицерите), меч на вълни. Това обаче е само показната част. В действителност те са въоръжени доста сериозно с автоматично огнестрелно оръжие, разполагат още с лютив спрей и газови гранати. Те са наистина опитни и безмилостни - перфектно подготвени охранители.Въпреки безукорния си имидж обаче, институцията им не е подмината от скандали.През 1998 г. млад гвардеец убива новоизбрания командир на гвардията заедно със съпругата му и след това се самоубива. Съмненията тогава са за хомосексуална връзка между двамата.През 2014 г. пък друг швейцарски гвардеец реши да проговори пред родните си медии. Разкри, че Ватиканъте същински гей-рай, а той самият не веднъж е ставал обект на намеци и опити за сексуално посегателство. Обясни, че още с постъпването си на служба там е започнал да получава откровени сексуални предложения от високопоставени свещеници. Епископи и кардинали редовно го канели на гости, на обяди и вечери, оставяли му личните си координати за връзка. Веднъж дори бил безсрамно опипан.Въпросният гвардеец, чието име медиите скриха, разкри още, че това е единственият начин да се расте в йерархията и на самата гвардия - чрез служба на високопоставените кардинали, от чието решение зависи кариерното израстване. В същото време, той остана верен на папата и го защити с обяснението, че обикновенотой нямал представа за тези неща. Дори да знаел, не можел да се противопостави.Въпросният гвардеец е бил служител на Ватикана в края на понтификата на Йоан Павел Втори до началото на този на папа Франциск.Скандалите обаче не могат да се отразят на бойния дух, готовността за саможертва и добрата подготовка на папската охрана. И точно затова тя винаги е оцелявала и ще продължи да ни радва с цветните си костюми и в бъдеще.     ", "date": "2019.05.03", "title": "Швейцарската гвардия: Супер охраната на папата"}
{"url": "http://www.cross.bg/suyuz-yunker-evropeiitzite-1603261.html", "text": "/КРОСС/ Ключовият проблем на европейците е, че са загубили либидото си, смята председателят на Европейската комисия Жан-Клод Юнкер, цитиран от европейската редакция на Politico.„Не се обичаме едни други. Загубили сме колективното си либидо“, заяви той в интервю пред немското издание Handelsblatt.Бившият премиер на Люксембург обясни защо според него става все по-трудно за Европейския съюз да убеди хората със своите аргументи срещу популизма.„Ние, европейците, не знаем достатъчно едни за други. Хората в Лапландия нямат идея какво мотивира хората в Сицилия“, каза Юнкер.„Но ЕС има нужда от единни правила за всички. Така че трябва да обръщаме повече внимание на чувствителността на другите“.По неговите думи, за последно в Европа е имало „колективно либидо“ пет или шест години след Втората световна война, въпреки че, както посочи той, „в наши дни европейците трябва да се влюбват много по-лесно, отколкото е било в 1952“.На фона на бързото наближаване на изборите за Европейски парламент на 23-26 май и засилващите се позиции на популистките сили, Юнкер счита, че няма да е лесно за традиционните консервативни и социалистически групи да се държат заедно.„Съществува враждебност между двете големи групи в Европейския парламент, каквато нямаше преди“, подчерта председателят на ЕК, визирайки неговата дясноцентристка Европейска народна партия (ЕНП) и Социалистите и Демократите. „Структурата на партиите е станала толкова разнородна, че е много трудно да се опише“.Също така той изрази съмнения относно амбициите на италианския вицепремиер Матео Салвини за формиране на десен съюз.„Нека да изчакаме и да видим дали този съюз изобщо някога ще се материализира“, заяви Юнкер. „На десните популисти не им е трудно да осъждат ЕС. Но предвид това, че те излизат от националистически движения, е срещу тяхната природа да се борят за нещо заедно на европейско ниво. Един съюз би се разпаднал бързо“.", "date": "2019.05.03", "title": "Европа загуби либидото си"}
{"url": "http://www.cross.bg/bulgariya-zlateva-evropa-1603265.html", "text": "/КРОСС/ Предстоящите евроизбори са важни не само за бъдещето на Европа, а и за посоката за развитие на България, заяви кандидатът за евродепутат и заместник-председател на Националния съвет на БСП Деница Златева на среща с жителите на Димитровград. Златева отбеляза, че вижда желание и заряд за промяна у хората в страната, съобщиха от пресцентъра на БСП. Тя добави, че БСП иска справедлива и социална Европа, без двойни скорости и двойни стандарти. „Искаме Европа, където всеки европейски гражданин има равни права, равен достъп до здравеопазване и образование, гарантирани достойни заплати и пенсии“, категорична бе тя.„Пътят към промяната на България минава през спечелване на евроизборите“, категорична бе Златева. Тя коментира, че те са един своеобразен вот на недоверие към работата на правителството. Кандидатът на \"БСП за България\" обърна внимание на проблемите и въпросите, които хората масово поставят по време на срещите в цялата страна – плачевното състояние на общинските болници, липсата на аптеки по селата, масовото закриване на училища в малките населени места, високите нива на корупция на местно ниво. „БСП предлага алтернатива на досегашния порочен модел“, заяви Златева.Тя призова жителите на Димитровград да не се страхуват да изявят своята позиция и да гласуват. „Социологическите агенции не могат да предвидят контролирания вот, но колкото по-висока е избирателната активност, толкова по-малка ще бъде неговата тежест“, подчерта тя.", "date": "2019.05.03", "title": "Пътят към промяна на България минава през спечелване на евроизборите"}
{"url": "http://www.cross.bg/smetkite-kampaniyata-velikden-1603264.html", "text": "/КРОСС/ Възрастните хора тази година ще получат близо 20 000 ваучера на стойност 20 лв. и над 10 000 хранителни пакета. Това е равносметката до момента от тазгодишното издание на кампанията \"Великден за всеки\", организирана от омбудсмана Мая Манолова. Кампанията за събиране на средства ще продължи до 7 май. До момента 25 000 българи са направили дарение. Стотици доброволци са участвали в набирането на хранителни продукти, включили са се и 44 магазина в 14 града, съобщи в сутрешния блок на БНТ омбудсмана Мая Манолова. Тя изрази надежда кампанията \"Великден за всеки\" да бъде продължена и от следващия омбудсман. Омбудсманът коментира и темата за топлофикациите. Липсата на доверие в начина, по който се формират сметките, лошото отношение, лошото управление на тези дружества, основно на столичната топлофикация, водят до това, че хората масово се отказват реално да ползват парно, което повишава сметките на останалите потребители. От друга страна топлофикациите просто не могат да си събират задълженията. Липсата на реакция и от парламента, и от министъра на енергетиката, и най-вече от Столичния общински съвет, които отговарят за това столично дружество, това завърта порочния кръг, при който все повече хора са недоволни от Топлофикация, а сметките растат.", "date": "2019.05.03", "title": "25 000 души са дарили в кампанията \"Великден за всеки\""}
{"url": "http://www.cross.bg/raiiun-bleiik-zaedno-1603267.html", "text": "/КРОСС/ Блейк Лайвли и Райън Рейнолдс изненадаха всички с новината, че очакват третото си дете. Двойката присъства на нюйоркската премиера на филма „Покемон: Детектив Пикачу“, а русата красавица изглежда прекрасно с бременното си коремче. Семейството се радва на две красиви дъщерички – 4-годишната Джеймс и 2-годишната Инез, които избягват да показват на публични места. Любовната приказка на Райън Рейнолдс и Блейк Лайвли започва като приятелство през 2011 г. Тогава двамата се срещат на снимачната площадка на общия си филм \"Зеленият фенер\".Въпреки че прекарват по няколко часа на ден заедно, никой от тях не прави първата крачка към другия. Това е до момента, в който решават да отидат заедно на вечеря, но не на любовна среща, тъй като всеки ще доведе тогавашната си половинка. Но веднага след като страстта между бившата „клюкарка“ и кумира й от детството – Лео ди Каприо, изстива, а романът на Райън и съпругата му Скарлет се изчерпва, приятелството между двамата познати бързо преминава на друго ниво.Само след половин година те заживяват заедно, но в едно свое интервю актьорът признава, че е разбрал, че Блейк е голямата му любов, за която той непременно трябва да се омъжи, веднага след първия им секс. А той бил...на първата среща.Двамата са семейство от 9 септември 2012 година. ", "date": "2019.05.03", "title": "Блейк Лайвли и Райън Рейнолдс очакват третото си дете "}
{"url": "http://www.cross.bg/sblusutzite-raneno-dvamata-1603269.html", "text": "/КРОСС/ Двама млади венецуелци, ранени с куршуми в сблъсъците при протестите срещу президента Николас Мадуро през последните два дни, са издъхнали вчера от раните си. Така жертвите на сблъсъците със силите на реда стават четири, предаде Франс прес, като се позова на източници от опозицията и на семействата на загиналите.16-годишно момче е било ранено във вторник при демонстрация в северния град Ла Виктория, а момче на 14 години е било ранено при огромния протест в Каракас в сряда, съобщиха депутати от опозицията. \"Йоснер и Йоифре, и двамата непълнолетни, бяха убити от режима. И двамата бяха покосени от куршуми при протестите\", заяви в Тwitter депутатът Мигел Писаро.", "date": "2019.05.03", "title": "Четири станаха жертвите от сблъсъците във Венецуела  "}
{"url": "http://www.cross.bg/godina-mladezhi-putyvat-1603268.html", "text": "/КРОСС/ Европейската комисия съобщи, че от започва да приема заявления за 20 000 карти за пътуване \"Опознай ЕС\". Всички 18-годишни младежи в ЕС могат да кандидатстват до 16 май за възможността да опознаят Европа от 1 август тази година до 31 януари 2020 година.Младежите ще могат да получат безплатно пътуване, за да научат повече за европейското културно многообразие и общите ценности, съобщи пресслужбата на ЕК. Очакват се заявления от младежи, родени между 2 юли 2000 г. (включително) и 1 юли 2001 г. (включително), готови да пътуват между 1 август 2019 г. и 31 януари 2020 г. за най-много 30 дни.Заинтересованите ще трябва да кандидатстват през Европейския младежки портал. Заявленията ще бъдат разгледани от комисия, която ще избере победителите. Кандидатите ще бъдат уведомени за резултатите от подбора следващия месец.Одобрените ще могат да пътуват самостоятелно или в група до петима души. По правило пътуванията са с влак, но участниците ще могат да използват друг вид превоз (автобус, ферибот и по изключение самолет).ЕК постави началото на инициативата през юни миналата година с първоначален бюджет от 12 милиона евро. За тази година бюджетът е 16 милиона евро. Досега около 30 000 младежи получиха възможност да пътуват из ЕС, за да опознаят богатото културно наследство на континента, да се срещнат с други хора, да се докоснат до чуждите култури и да усетят духа, което обединява Европа. ЕК планира за тези цели да бъдат отделени 700 млн. евро до 2027 година. Ако Европейският парламент и Съветът на ЕС се съгласят, още 1,5 милиона младежи ще могат да пътуват по програмата, се отбелязва в съобщението. ", "date": "2019.05.03", "title": "ЕК предлага на още 20 000 младежи безплатно пътуване в Европа"}
{"url": "http://www.cross.bg/symi-stolichani-dati-1603266.html", "text": "/КРОСС/ Около една трета от столичани не си плащат редовно сметките за парно и топла вода. Това каза пред БНР изпълнителният директор на \"Топлофикация София\" Кремен Георгиев.\"Приоритетно ще бъдат завеждани дела за суми над минимална работна заплата. Това не означава тотално изключване на малките суми по една проста причина. Ако длъжниците с малки суми са много на брой, това сумарно прави едно солидно задължение и ако ние не го потърсим по никакъв начин, това означава безстопанственост. Повечето дела, които вече се завеждат са за по-сериозните суми\", заяви той.Кремен Георгиев допълни, че приоритет ще е да намали дълга на дружеството към \"Булгаргаз\", който в момента се движи между 100 и 120 милиона лева, както и да се опита да купува навреме емисиите с парникови газове.Преди два дни от ТЕЦ - София съобщиха, че започва спирането на парното в столицата и дружеството преминава към летен режим на топлоснабдяване.Така отоплителният сезон 2018-2019 г. приключва.От компанията напомнят на абонатите, че започва кампанията за отчитане на уредите за дялово разпределение и изготвянето на изравнителните сметки за периода 1 май 2018 г. - 30 април 2019 г.За целта вкички столичани трябва да осигурят достъп до  жилищата си, включително и до апартаментите, в които отоплителните тела не се използват или са свалени.Проверката и отчетът на всички уреди и на водомерите за топла вода ще даде възможност на топлинните счетоводители да изготвят бързо и коректно изравнителните сметки и да не се налага те да бъдат преработвани поради по-късни отчети в отделни жилища, обясняват от ТЕЦ-а.Клиентите имат право на две дати за безплатен отчет на уредите от топлинните счетоводители. Посещението на едната от тези дати задължително трябва да бъде в извънработно време.Ако нямат възможност да осигурят достъп до жилището на тези дати, потребителите могат да се свържат с топлинния си счетоводител и да заявят дата за индивидуален отчет, която, обаче, се заплаща според ценоразписа на съответната фирма.", "date": "2019.05.03", "title": "1/3 от столичани са длъжници на Топлофикация"}
{"url": "http://www.cross.bg/dzhoyns-sledvashtite-facebook-1603256.html", "text": "/КРОСС/ Американската компания Facebook премахна окончателно профилите в едноименната си социална мрежа и в Instagram на няколко крайнодесни личности, съобщи ДПА.Сред тях са конспиративният теоретик Алекс Джоунс, създател на сайта \"Инфоуорс\", лидерът на организацията \"Нация на исляма\" Луис Фарахан, известен с антисемитските си и хомофобски позиции, и крайнодесният коментатор Майло Янопулос.Facebook ще премахне всички страници, групи, акаунти и събития, свързани с тях, отбеляза Франс прес.\"Винаги сме забранявали хора или организации, които насърчават насилието и омразата, независимо от идеологията\", каза говорителка на компанията.Помолен да коментира заличаването си от социалните мрежи, Янопулос отговори лаконично с имейл: \"Вие сте следващите\", предаде Асошиейтед прес. Джоунс реагира гневно във вчерашното си предаване, като заяви, че е жертва на \"рекет\" от \"картели\".\"Да се надяваме, че други видни консерватори ще се застъпят за мен, знаейки, че те ща са следващите, ако не окажем натиск на администрацията на Тръмп да предприеме действия\", написа радиоводещият Пол Джоузеф Уотсън, който също е засегнат от мярката.", "date": "2019.05.03", "title": "Facebook изтри профилите на популярни крайнодесни личности  "}
{"url": "http://www.cross.bg/ato-dobiva-bapela-1603250.html", "text": "/КРОСС/ Cъeдинeнитe aмepиĸaнcĸи щaти и Cayдитcĸa Apaбия ca cъюзници, нo нe и ĸoгaтo cтaнe въпpoc зa цeнaтa нa пeтpoлa. Oфициaлнo, Pияд дaдe дyмa, чe щe пoвиши дoбивa, aĸo e нyжнo, cлeд ĸaтo caнĸциитe нa Дoнaлд Tpъмп oгpaничиxa цeлия изнoc нa Иpaн в чeтвъpтъĸ.Зaд ĸyлиcитe oбaчe двeтe дъpжaви ce изпpaвят в битĸa oтнocнo нyжнитe дoпълнитeлни бapeли oт чepнoтo злaтo, ĸoитo дa зaпaзят cвeтoвния пaзap в бaлaнc, пишe Тhе Wаll Ѕtrееt Јоurnаl.CAЩ ce oпитвa дa възcтaнoви дoбивa в пoлe, cпoдeлeнo oт ĸpaлcтвoтo и Kyвeйт, ĸoeтo мoжe дa oтĸлючи пoлoвин милиoн бapeлa днeвнo. B cъщoтo вpeмe oбaчe Cayдитcĸa Apaбия ce нyждae oт пo-виcoĸи цeни нa пeтpoлa, зa дa бaлaнcиpa бюджeтa cи. И лoбиpa Opгaнизaциятa нa cтpaнитe-изнocитeлĸи нa пeтpoл дa пpoмeнят мeтoдиĸaтa, пo ĸoятo cмятaт дaли пaзapът e дoбpe cнaбдeн, ĸaтo нaчин дa пoĸaжaт нa Baшингтoн, чe cвeтът нe ce нyждae oт yвeличeниe нa дoбивa.Ha 22 aпpил aдминиcтpaциятa нa Tpъмп зaяви, чe пpeĸpaтявa вcичĸи изĸлючeния зa изнoca нa пeтpoл oт Иpaн, ĸaтo ĸpaйнaтa цeл e дa гo cвaли дo нyлa. Xoдът дoйдe, cлeд ĸaтo чepнoтo злaтo зaпиca нaй-дoбpoтo cи пъpвo тpимeceчиe oт дeceтилeтия нacaм, ĸaтo пocĸъпнa c 30 пpoцeнтa. Цeнитe yдapиxa 6-мeceчeн вpъx минaлaтa ceдмицa, пoдĸpeпeни и oт ĸpизaтa във Beнeцyeлa и cътpeceния в Либия.Oчaĸвa ce Pияд дa дeбaтиpa c ocтaнaлитe пpoизвoдитeли нивaтa нa дoбивa пo вpeмe нa тexничecĸa cpeщa в иĸoнoмичecĸaтa cтoлицa нa cтpaнaтa нa 19 мaй. Дъpжaвният дeпapтaмeнт нa CAЩ пpизoвa Cayдитcĸa Apaбия и Kyвeйт дa paзpeшaт 3-гoдишния cи cпop oтнocнo cпoдeлeнo пoлe, ĸoeтo бe зaтвopeнo зapaди нepaзбиpaтeлcтвo oтнocнo paзpeшитeлни. Bъзoбнoвявaнe нa дoбивa тaм щe пoмoгнe зa нaмaлявaнe нa цeнитe нa пeтpoлa. Πocлeднaтa им cpeщa бe пpeз ceптeмвpи и зaвъpши бeз peшeниe.Ceгa гoлeмият въпpoc e и дaли Cayдитcĸa Apaбия щe cпaзи oбeщaниeтo cи зa пoвишaвaнe нa дoбивa. Зaceгa изтoчници твъpдят, чe тoвa щe ce cлyчи, нo нe e яcнo c ĸoлĸo. Πoнe дo ĸpaя нa мeceцa oбaчe пpoизвoдcтвoтo щe ocтaнe пoд 10 милиoнa бapeлa днeвнo, зaяви нacĸopo pecopният миниcтъp.Πpeз нoeмвpи 2016 г. ĸapтeлът peши дa нaмaли дoбивa c 1,2 милиoнa бapeлa днeвнo, cлeд ĸaтo изчиcли, чe зaпacитe ca нaдxвъpлили oптимaлнoтo cи нивo oт 271 милиoнa бapeлa. Излишъĸът ceгa e нaмaлял cъc 7,5 милиoнa бapeлa, ĸoeтo би тpябвaлo дa oзнaчaвa, чe пaзapът e бaлaнcиpaн.Caмитe cayдитци нe иcĸaт дa пoвишaт дoбивa, тъй ĸaтo ce нyждaят oт пo-виcoĸи цeни, зa дa пoĸpият paзxoдитe y дoмa. Цeнa мeждy $80 и $85 зa бapeл бpeнт би билa идeaлнa зa ĸpaлcтвoтo, твъpдят aнaлизaтopи. Днec eдин бapeл ce тъpгyвa cpeщy $70.Иpoничнoтo в cитyaциятa e, чe caмият Tpъмп, ĸoйтo нacтoявa зa пo-ниcĸи цeни, e извaдил oт пaзapитe пoвeчe пeтpoл, oтĸoлĸoтo OΠEK - 1,4 милиoнa бapeлa. Aнaлизaтopи пoдчepтaвaт, чe Иpaн вce пaĸ щe пpoдължи дa изнacя зa Kитaй, cлeд ĸaтo Πeĸин зaяви, чe нямa дa ce cъoбpaзи cъc зaбpaнитe. Ho ĸъм тяx тpябвa дa дoбaвим и тeзи пoлoвин милиoн бapeлa, ĸoитo пътyвaxa вceĸи дeн oт Beнeцyeлa зa CAЩ пpeди нoвитe caнĸции. ", "date": "2019.05.03", "title": "CAЩ и Cayдитcĸa Apaбия ce изпpaвят в битĸa зa цeнaтa нa пeтpoлa"}
{"url": "http://www.cross.bg/hizbyla-livan-voiina-1603251.html", "text": "/КРОСС/ Лидерът на \"Хизбула\" Хасан Насрала се закани да победят израелската армия, ако посмее да нахлуе в Ливан при бъдеща война, съобщава израелският новинарски сайт Ynet.\"Израел иска война? Нека влезем във война. Израелските отряди и бригади, които посмеят да нахлуят в Южен Ливан, ще бъдат изтребени и унищожени на живо по телевизията пред целия свят\", закани се той.Насрала подчерта, че Израел е възпиран от военните възможности на \"Хизбула\" и няма интерес да започва военна операция в Ливан.Лидерът на ливанската групировка говори на събитие по повод три години от смъртта на Мустафа Бадредин, бивш военен шеф на \"Хизбула\", който според генщаба на израелската армия е убит от подчинените си.", "date": "2019.05.03", "title": "Лидерът на \"Хизбула\" се закани на израелската армия"}
{"url": "http://www.cross.bg/kandidatut-evrodepytat-evropeiiskite-1603252.html", "text": "/КРОСС/ \"В кампанията за европейските избори се влезе през вътрешната политика, а не през европейските теми\", това каза за обзорното предаване „Това е България“ на Радио „Фокус“ кандидатът за евродепутат от „БСП за България“ Иво Христов. По думите му това показва, че българската вътрешна политика вече е част от европейската мозайка. Той допълни, че разразилите се в последно време скандали показват нелицеприятната родна действителност пред Европа. „Корупцията, която от години е проблем, идентифициран от Европа, и поставена под определено наблюдение, излиза наяве. Вече е трудно да не бъде забелязвана. Мониторинговия механизъм не дава никакъв резултат – с годините той се политизира, превърна се в инструмент за подкрепа от ЕНП към нейната посестрима ГЕРБ в България. Последният доклад бе изтълкуван положително от близките до властта български медии. Непосредствено след него гръмнаха серийните скандали – „Апартаментгейт“, къщите за гости и N-брой други, които вече е трудно да бъдат изброени. Те опровергаха констатацията на мониторинга“, каза още кандидатът за евродепутат на левицата. Иво Христов обясни, че евроизборите навсякъде имат национален залог, което показва, че Европа се „просмуква“ във всички общества, които съставляват ЕС. Щом европейските решения са предмет на дискусия в националните дебати – това значи, че Европа е слязла до гражданите.Залогът за БСП е огромен, защото има национална задача - тя трябва да предизвика предсрочни избори, защото сегашното управление е пагубно за демокрацията в България, обобщи кандидатът за евродепутат на левицата.", "date": "2019.05.03", "title": "Иво Христов: БСП трябва да предизвика предсрочни избори"}
{"url": "http://www.cross.bg/prodadena-mandela-kiliyata-1603253.html", "text": "/КРОСС/ Картина, нарисувана от бившия южноафрикански президент Нелсън Мандела, представляваща вратата килията на остров Робен, където той е държан в продължение на 18 години, бе продадена вчера за 112 575 долара в Ню Йорк, съобщи Франс прес.Творбата, създадена през 2002 г. от Мандела, далеч надхвърля прогнозата на организатора на търга, който предвиждаше, че ще бъде продадена за между 60 000 и 90 000 долара.Според аукционната къща това е първият път, когато на пазара е била продадена картина, нарисувана от носителя на Нобелова награда за мир от 1993 година.Тя е 59 на 42 см и на нея са изобразени в лилаво решетките на килията, гледани отвън, а в ключалката на вратата е поставен ключ.", "date": "2019.05.03", "title": " Картина на Нелсън Мандела е продадена на търг  "}
{"url": "http://www.cross.bg/evropa-liga-macha-1603255.html", "text": "/КРОСС/ Арсенал взе добър аванс срещу Валенсия в полуфиналите на Лига Европа, след като спечели с 3:1 на \"Емиратс\" и ще бъде уверен за реванша другата седмица.Лондончани не започнаха добре и изостанаха с гол на Диакаби, но след това направиха обрат още до почивката чрез два гола на Александър Лаказет. В самия край на мача пък те стигнаха и до още един гол, дело на Пиер-Емерик Обамеянг.Мачът предложи много положения и испанският тим определено може да съжалява, че не вкара още голове. Все пак \"прилепите\" запазиха шансове за финал, въпреки че загубиха едва за втори път в 6 мача срещу Артилеристите.В другия полуфинал Айнтрахт Франкфурт и Челси завършиха 1:1 в първия полуфинал от Лига Европа и оставиха развръзката за реванша. Двата отбора поделиха надмощието през отделни периоди на срещата, но като цяло “сините” от Лондон трябва да съжаляват повече за пропуснатата победа.Лука Йович възпламени трибуните с гол в 23-та минута, но в края на първата част Педро Родригес изравни. Реваншът на “Стамфорд Бридж” е следващия четвъртък.", "date": "2019.05.03", "title": "Английският финал в Лига Европа все по-близо "}
{"url": "http://www.cross.bg/meiihyu-rolyata-semeiistvoto-1603254.html", "text": "/КРОСС/ Роденият във Великобритания актьор Питър Мейхю, изиграл ролята на Чубака в пет от филмите \"Междузвездни войни\", почина на 74-годишна възраст, съобщи семейството му, цитирано от Ройтерс.Мейхю, превъплатил се в образа на високия като канара, предан рунтав другар и втори пилот на космическия разбойник Хан Соло, почина вчера в дома си в северната част на Тексас, заявиха роднините му в неговата страница в \"Туитър\", без да посочат причина за смъртта.Роденият в Лондон през май 1944 г. Мейхю бе висок цели 2,18 метра, припомни Франс прес.Той бе избран от Джордж Лукас през 1977 г. да изиграе емблематичния герой в сагата и последно участва в \"Междузвездни войни: Епизод VII - Силата се пробужда\" (2015 г.), след което бе заменен поради здравословни проблеми.Мейхю е починал на 30 април в дома си в северен Тексас, гласи съобщението на семейството му в \"Туитър\". Причина за смъртта не е посочена.За първи път той изпълнява един от най-обичаните герои на поредицата през 1977 г., след което се снима в още четири филма от блокбъстър сагата - \"Империята отвръща на удара\", \"Завръщането на джедаите\", \"Отмъщението на ситите\" и \"Силата се пробужда\".Той се оттегля от ролята по здравословни причини, макар семейството му да си припомня, че за последното му изпълнение като героичното ууки в \"Силата се пробужда\" през 2015 г. той се е преборил да се вдигне от инвалидна количка.През 2017 г. той е и консултант зад камера по време на снимките на \"Последният джедай\" и помага на своя наследник в ролята на Чубака - финландеца Йонас Суотамо, да пресъздаде образа убедително.Високият 2,18 метра Мейхю бива открит за първи път за киното, докато работи в болница в Лондон. Негова снимка, публикувана в местния вестник, хваща окото на филмовите продуценти и първата му роля е тази на Минотон в \"Синбад и окото на тигъра\" от 1976 г. заедно с Джейн Сиймор.", "date": "2019.05.03", "title": "Почина актьорът Питър Мейхю, изиграл ролята на Чубака"}
{"url": "http://www.cross.bg/kipur-ybietz-politziyata-1603259.html", "text": "/КРОСС/ Има ли български жертви на серийния убиец в Кипър? Този въпрос вълнува както много хора в България, така и нашенци в Кипър. Посланикът ни в Кипър Любомир Тодоров коментира пред Нова тв, че към момента няма информация дали изчезналите българки са намерени. \"Напоследък беше публикуван списък на изчезналите, по който работят кипърските власти. В него се съдържат около 30 или 32 имена от различни националности, сред които и на 3 българки. За тях трябва да се знае, че са изчезнали не наскоро, а през годините от 1999 година насам\", обясни Тодоров.Той допълни, че в момента в посолството няма нито официална, нито неофициална информация за изчезнала 16-годишна българка, вследствие на контакт с масовия убиец.Дипломатът добави, че не са осъществявали връзка с майката на 35-годишния Никос Метаксас, която е от Стара Загора.\"В момента, в който е задържан, той е бил действащ офицер, с чин на капитан. Кипърската общественост е шокирана и потресена от този тежък криминален случай, защото това се случва за първи път в историята на страната\", заключи Тодоров.Иначе ставаме свидетели на политически трусове в Кипър заради серийния убиец от български произход. Министърът на правосъдието Йонас Николау подаде оставка под натиска на силно обществено недоволство, че полицията не е разкрила повече от 3 години мистериозните изчезвания на жени.Четири жени бяха открити мъртви през последните три седмици. А полицията продължава да издирва още жертви на серийния убиец. Сред изчезналите са три българки, както и две момиченца на възраст 6 и 8 години. В изкуствено езеро близо до мина беше намерено тялото на още една жена - затворено в куфар.Арестуван е 35-годишният военен Никос Метаксас. Той е с български произход. Майка му е от Стара Загора, баща му - кипърец. Пред полицията признал за седем убийства. Намирал жените в онлайн сайт за запознанства, а след това ги удушавал, установи аутопсията.\"Всички преминахме през трудни дни заради тази безпрецедентна история. Човешко е. В личен и семеен план се измъчвах много - не заради това, дали ще подам оставка, а заради това, че невинните жертви и семействата им са тези, които плащат тежката цена за това престъпление\", заяви вече бившият правосъден министър Николау.Пропуските в разследването вероятно ще вземат главата и на шефа на полицията в Никозия, пишат кипърските медии. Причината - близки на една от жертвите разказаха, че когато съобщили за изчезването й, полицията им казала, че вероятно е отишла в Северен Кипър, който е под контрола на Турция.", "date": "2019.05.03", "title": "Има ли български жертви на серийния убиец в Кипър?"}
{"url": "http://www.cross.bg/vetko-arabadzhiev-ispaniya-1603258.html", "text": "/КРОСС/ Бизнесменът Ветко Арабаджиев ще бъде екстрадиран утре в България, съобщава „24 часа“. Той е обвинен като лидер на престъпна група за данъчни престъпления и пране на пари. Бизнесменът ще бъде върнат у нас под конвой с полет от Испания до летище София.Това става след решение на втори съд в Испания, който уважава искането на Специализираната прокуратура за екстрадиция на хотелиера у нас.След връщането на Ветко Арабаджиев в София той ще бъде задържан за 72 ч с прокурорско постановление. След това от обвинението ще настояват и за постоянен арест на бизнесмена. Решението ще бъде на специализирания съд.Арабаджиеви бяха арестувани в началото на март в градчето Кабрера де Мар край Барселона в къща на Георги Семерджиев. 7 месеца преди това бяха издирвани заради разследването за данъчни престъпления, което започна срещу тях през септември 2018г. По делото е обвинен и малкият им син Вълчо, който неотдавна излезе от ареста срещу половин милион лева гаранция.", "date": "2019.05.03", "title": "Екстрадират утре Ветко Арабаджиев, съпругата му Маринела остава в Испания"}
{"url": "http://www.cross.bg/vuzrazhdane-durzhavata-gadzhev-1603257.html", "text": "/КРОСС/ Малцина знаят, но в град Гоце Делчев съществува огромен архив, съдържащ данни и стотици хиляди единици оригинални документи, разказващи почти цялата история на българската политическа емиграция в САЩ и Канада, през 19 и 20 век.Основан от покойния български емигрант д-р Иван Гаджев, институтът започва дейност през 70-те години в САЩ. Д-р Гаджев попада там, няколко години по-рано, след като пресича нелегално българо-гръцката граница и бяга на Запад.В САЩ д-р Иван Гаджев започва да трупа огромната сбирка от автентични документи, интересни предмети и редки книги, свързани с историята на българската емиграция в Северна Америка. През 2001 година построява със собствени средства специална триетажна сграда до родния му дом в Гоце Делчев, където институтът се мести и помещава до днес.„Материалите тук се отнасят основно за емиграцията ни в Северна Америка, но няма как да не се припокриват с други теми, сред които македонският въпрос, ВМРО, мигрантите след войните и др. Институтът покрива много други теми, важни за българската история\", разказва Тодор Гаджев, който сега е уредник на института.С особено висока стойност са документите за създаването на българските православни църкви в Северна Америка, за създаването на Македонската патриотична организация (МПО), Български национален фронт (БНФ), Македоно-американски народен съюз (МАНС) и други български емигрантски организации и дружества, както и личните документи на известни български емигранти с определен принос в научния и в обществения живот в чужбина.Големият парадокс се състои в това, че въпреки огромното значение, което има този архив за нашата историческа наука и национална памет, държавата, в лицето на нейните институции, нехае за него и практически го е оставила единствено и само на грижите на семейството на д-р Гаджев. Въпреки многократните предложения от страна на наследниците до различни държавни органи и институции, да закупят архива, същите винаги са отказвали, под най-различен предлог. Най-потресаващото в случая е, че държавата отказва отпускането на средства, дори само за опис на архивните единици на института.И тук, за пореден път се намеси партия „Възраждане\", която отново замести държавата по отношение на нейни задължения и отговорности. Вчера, в град Гоце Делчев, председателя на „Възраждане\" - Костадин Костадинов, направи второ дарение в размер на 5 000 лева от партийната субсидия за нуждите на описа на това безценно за националното ни минало архивно съкровище. Така поне, това първо и неотложно действие по неговото съхранение е вече почти напълно завършено.Самият Костадинов е един от най-големите радетели за закупуването на архива от страна на държавата и предоставянето му на българската историческа наука, която би могла да запълни с него, много от липсващите страници в най-новата българска история. По време на тази своя борба, продължаваща вече няколко години, лидерът на „Възраждане\" е говорил и лобирал за това пред няколко български министри и вицепремиери, някои от които за техен срам, се зоват и „патриоти\". След като, в крайна сметка, всички те му отказват, Костадинов и неговите съмишленици от „Възраждане\", взимат нещата в свои ръце и поемат грижите за архива, вместо държавата, доколкото им позволяват силите.Припомняме, че това не е първата благородна и дарителска кауза от страна на „Възраждане\", напротив, след последните парламентарни избори, партията на Костадин Костадинов стана единствената извънпарламентарна политическа сила, която по силата на постигнатия резултат, получава държавно финансиране. Веднага следизборите, патриотичната формация се отказа от него и заяви, че ще дарява парите от субсидията за благородни и национално отговорни каузи, от които държавата е абдикирала.Такива са борбата с ниската раждаемост и демографската катастрофа, за която „Възраждане\" е дарила на държавния фонд „Инвитро\" и различни организации, подпомагащи двойки с репродуктивни проблеми, повече от 200 000 лева. Вследствие на тези дарения, до момента на бял свят са се появили 27 българчета!Други каузи, за които до момента „Възраждане\" е дарила над 100 000 лева са подпомагане издигането и реставрацията на войнишки паметници, построени в чест на българските воини, загинали във войните за национално обединение, ремонт на образователни, научни, просветни институции читалища и други.Следващото дарение, което предстои да бъде направено е за войнишки паметник в казанлъшкото село Шейново.От партията на Костадинов осъзнават, че това, което те правят е твърде малко на фона на огромните проблеми, с които би трябвало да се заеме държавата, а не една опозиционна организация. Въпреки това са решени да продължат своята дейност, с която те практически вече изпълняват своите предизборни обещания и придобиват опит, който ще им бъде нужен, когато влязат в реалната власт. А този момент наближава...", "date": "2019.05.03", "title": "Възраждане с поредно дарение за национална и родолюбива кауза"}
{"url": "http://www.cross.bg/evro-kibersigyrnost-miliona-1603284.html", "text": "/КРОСС/ „За първи път България печели 1 460 000 евро по Механизма за свързване на Европа за реализация на 4 проекта за киберсигурност. Това я нарежда на второ място сред 17-те държави, които ще получат средства за засилване на капацитета на ЕС за справяне с кибератаки и инциденти.“ Това съобщи българският еврокомисар по цифровата икономика и общество Мария Габриел, в чийто ресор е въпросът за киберсигурността на ЕС.Споразуменията за получаването на средствата ще се подпишат през есента, а изпълнението на проектите ще започне в края на 2019 г.Операторите на основни услуги, каквито са електрическите и газовите компании, летищата, водоразпределителните дружества и националните компетентни власти за киберсигурност, са сред получателите на тези средства. Европейската комисия предоставя 7,5 милиона евро за финансиране на екипите за реагиране при инциденти с компютърна сигурност. 3 милиона ще бъдат за финансиране на операторите на основни услуги. 200 хиляди евро са за националните компетентни органи.Получателите трябва да придобият необходимите инструменти, знания и умения, които да помогнат за прилагането на Директивата за мрежова и информационна сигурност и да се засили сътрудничеството на европейско ниво. Например, някои от проектите предвиждат създаването на оперативни центрове за сигурност, други целят развитие на уменията на хората, а целта на трети е да адаптират своите инструменти за докладване на кибер инциденти на европейско ниво.", "date": "2019.05.03", "title": "За първи път България печели 1 460 000 евро за киберсигурност"}
{"url": "http://www.cross.bg/myasto-zriteli-leva-1603245.html", "text": "/КРОСС/ Четвъртият по ред филм от поредицата на \"Марвъл\" - \"Отмъстителите: Краят\" най-очаквано застана на първо място по зрителски интерес във Великденския уикенд у нас, сочат обобщените данни от киносалоните. Последната битка на Отмъстителите срещу Танос, за да спрат управлението му, е гледана от вече 78 099 зрители и има 941 006 лева приходи, като в тях се включват и впечатляващите 11 689 зрители и приходи от предпремиерните прожекции на филма преди официалния му старт.На второ място по зрителски интерес е анимацията \"Парка на чудесата\". Приключенията на малката Джун, която с говорещите животни в парка се впуска в съживяването му в приказно място, са гледани от 20 742 зрители и има 203 519 лева приходи за десетте дни у нас.Филмът по първата книга от тетралогията на Анна Тод - \"След\" е на трето място в топ 10. Историята на колежанката Теса, която се влюбва в Хардин и преобръща познатия й живот на обратно, е гледана от 31 895 зрители и има 274 255 лева приходи след двете седмици у нас.На четвърто място е българският \"Лошо момиче\" на режисьора Мариан Вълев. Случващото се със състезателката по художествена гимнастика Жожо, която след инцидент се впуска в света на наркотиците и проституцията, е гледано от 29 278 зрители и има вече 254 266 лева приходи от билетите им след третата седмица на екраните.Пето място е за хоръра \"Проклятието на плачещата жена\", създаден по популярна в Латинска Америка легенда. Действията на социалната работничка Анна през 70-те години в Лос Анжелис, която се сблъсква със зловещата Ла Йорона, са гледани от 10 205 зрители и отчитат 91 099 лева приходи за двете седмици у нас.На шесто място е българският \"Уют\" на режисьора Камен Донев. Сатиричната драма за две фамилии, които водят двойнствен живот докато женят децата си, а едната печели милиони от тотото, е вече месец и половина на екраните и за това време са я гледали 69 158 зрители и има 633 813 лева приходи.Седмо място е за създадения по мотиви от едноименната книга на Стивън Кинг \"Гробище за домашни любимци\". Случващото се във филма, който е втори след този от 1989 година по книгата, е гледано вече от 44 966 зрители и има 412 222 лева приходи за месец у нас.Приключенският \"Дъмбо\" е на осмо място. Игралната история, в която основно място заема популярният още през 40-те години на миналия век анимационен герой, е вече пета седмица на екраните и за това време са я гледали 51 615 зрители и има 516 435 лева приходи.На девето място е екшънът \"Шазам!\". Преобразяването на 14-годишния Били в супергероя Шазам е от месец на екраните у нас и за това време са го гледали 39 857 зрители и има 466 038 лева приходи.Десето място е за комедията \"Малката голяма работа\". Фантастичното преобразяване на напористата собственичка на медийна фирма Джордан отново в детския й образ, като през това време тя преосмисля отношенията си с колегите, е вече трета седмица на екраните и за това време са го гледали 7075 зрители и има 67 499 лева приходи.", "date": "2019.05.03", "title": "„Отмъстителите: Краят“ е най-гледаният филм у нас"}
{"url": "http://www.cross.bg/potok-veber-severen-1603242.html", "text": "/КРОСС/ Вероятният наследник на председателя на Еврокомисията Жан-Клод Юнкер - кандидатът на Европейска народна партия Манфред Вебер - потвърди, че е против изграждането на „Северен поток 2“. Той смята да го блокира, защото по думите му увеличава зависимостта от руския газ.„Външната политика на Европейския съюз трябва да се основава на ценности, а не на икономически интереси“. Това каза баварският политик Вебер по време на дебатите преди изборите за Европейски парламент в края на месеца.Проектът „Северен поток 2“ предвижда изграждането на два газопровода с общ капацитет от 55 милиарда кубически метра газ годишно от Русия през Балтийско море до Германия.", "date": "2019.05.03", "title": "Манфред Вебер се обяви против „Северен поток 2“"}
{"url": "http://www.cross.bg/sofiya-lenti-vuzel-1603246.html", "text": "/КРОСС/ На 3 май, последният работен ден преди трите почивни дни за Гергоьовден, от 16 ч. до 20 ч.ще бъде ограничено движението на камионите над 12 тона по автомагистралите и най-натоваренитe пътища.Целта е повишаване на безопасността и увеличаване на пропускателната способност на инфраструктурата. Във връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване.Съвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа:•          автомагистралите;•          път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;•          път I-1 - от Благоевград до ГКПП „Кулата“;•          път I-4 п. в. „Коритна“ - Велико Търново - Шумен;•          път I-5 Русе - Велико Търново;•          път I-8 ГКПП „Калотина“ - София;•          път I-9 Варна - Бургас;•          път II-18 Околовръстен път на град София;•          път II-99 Бургас - Царево.Тежкотоварните превозни средства ще бъдат спрени и в последния почивен ден 6 май (понеделник) от 14 ч. до 20 ч.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика и повишаване безопасността на движение от 10 ч. в петък - 3 май, до 10 ч. в неделя - 5 май, ще има две ленти за Бургас и за Варна и една за София в района на виадуктите, които се ремонтират на автомагистралите „Тракия“ и „Хемус“. От 10 ч. в неделя - 5 май, до 10 ч. във вторник - 7 май, когато много хора ще пътуват към столицата, в същите участъци ще има по две ленти за София и една за Бургас или Варна.Целта е по-лесно предвижване в пиковите дни и часове в участъците с ремонт на двете магистрали. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това много по-удобно и безопасно.На АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата.За да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути:-пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“;-пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“;-пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.На АМ „Хемус“ на територията на Софийска област се ремонтират виадуктите  при 19-ти, 36-ти, 37-ми и 51-ви километър и тръбата за София на тунел „Витиня“.В участъците при 19-ти км /виадукт „Потоп“/ и при 36-ти и 37-ми км /виадукт „Коренишки дол“/ от 10 ч. в петък - 3 май, до 10 ч. в неделя - 5 май, ще има две ленти в посока Варна и една за София, а от 10 ч. в неделя - 5 май, до 10 ч. във вторник - 7 май, съответно две ленти за София и една за Варна.На виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението за превозните средства до 12 тона се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност.В участъците с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.За улеснение на трафика през Владая и повишаване на пътната безопасност на 6 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.Всички граждани и транспортни фирми могат да получават информация за актуалната пътна обстановка от интернет страницата на АПИ – , и . В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.05.03", "title": "Спират движението на камионите над 12 т по автомагистралите"}
{"url": "http://www.cross.bg/potok-proekta-bosna-1603244.html", "text": "/КРОСС/ Президентът на Турция Ердоган подкрепи включването на Босна и Херцеговина в проекта „Турски поток“.Според него Анкара е готова да предостави цялостна подкрепа за преминаването на газопровода през територията на балканската държава.Ердоган отбеляза, че икономическото развитие на Босна и Херцеговина ще допринесе за стабилността и единството на проекта, съобщи РИА Новости.През януари босненските власти на среща с президента Владимир Путин изразиха готовност да участват в „Турски поток“.\"Турски поток\" е проект за експортен газопровод от Русия до Турция през Черно море. Според плановете, тръбата ще доставя синьо гориво на турските потребители, а вторият етап от проекта ще послужи за доставка на газ в страните от Южна и Югоизточна Европа. Стартирането на газопровода е планирано преди края на тази година.", "date": "2019.05.03", "title": "Ердоган подкрепи включването на Босна и Херцеговина в „Турски поток“"}
{"url": "http://www.cross.bg/svetli-voda-bogoroditza-1603243.html", "text": "/КРОСС/ Светли петък е петият ден на Светлата седмица след Великден, в който се благославя свети апостол Петър.В дните на Светлата седмица се благославят светиите: в Светли понеделник - светите апостоли, в Светли вторник и сряда - св. Богородица, св. архидякон Стефан и св. Андрей, в Светли четвъртък - св. ап. Йоан и Яков, в Светли петък - св. ап. Петър, а в Светла събота - св. Йоан Кръстител. Седмият ден се нарича Томина неделя. Тази седмица е наситена и с момински празници.На светли петък се отбелязва и празникът Живоприемни източник, или по-точно Пресвета Богородица ­ Живоприемни източник. Свързан е с „обновлението на храма на Пресвета Владичица и Богородица, който се намира вън от стените на Цариград (Константинопол), и се нарича „Живоприемен източник“, или още „Балъклъ“. Така е записано в началото на синаксара* на празника. Празникът обаче има своята предистория, свързана с чудо, извършено от Божията Майка през V в. на мястото, където се намира и до днес изграденият през 1833-1835 г. храм „Живоприемен източник“.Ето какво разказва синаксара на празника. Преди още да възлезе на императорския престол, бъдещият василевс Лъв I, наричан Макелий, разхождайки се по това място, видял един заблудил се слепец да броди из гъсталака. Слепецът помолил младия Лъв да му намери вода, за да утоли жаждата, която изпитвал, и той „навлязъл в гъстата гора, търсил тук и там вода и като не намерил, върнал се опечален“. Тогава чул женски глас: „Не трябваше, Лъве, толкова да се трудиш да търсиш вода, понеже водата е наблизо“. Ободрен от гласа, Лъв подновил търсенето, но то и сега било безрезултатно. И отново се чул гласът: „Императоре Лъве, влез по-навътре в гъстата гора и ще намериш локва; ще вземеш с шепа от мътната вода и ще утолиш жаждата на слепеца; ще намажеш с калчица слепите му очи и веднага ще познаеш коя съм, понеже отдавна съм на това място“.Така и станало. Изпълнило се не само чудното проглеждане на слепеца, но не след дълго време Лъв станал и император.", "date": "2019.05.03", "title": "Светли петък е!"}
{"url": "http://www.cross.bg/silyanovska-ypravlyavashtata-nedelya-1603241.html", "text": "/КРОСС/ Днес завършва предизборната кампания на двамата кандидати за президент на Северна Македония - Стево Пендаровски от управляващата коалиция и подкрепяната от опозиционната ВМРО-ДПМНЕ Гордана Силяновска.Шансовете на претендентите за балотажа в неделя са равни, също както на първия тур. Изходът от изборите в най-голяма степен зависи от вота на етническите албанци.Най-голямата неяснота остава дали избирателната активност ще бъде достатъчно голяма, за да са валидни изборите.Не по-малко от 40% от всички избиратели трябва да пуснат валидни бюлетини на 5 май. Активността на първия тур на 21 април беше рекордно ниска – 41,8 на сто.В заключителния им телевизионен дебат Силяновска се обяви за роден реформатор. Пендаровски на свой ред я обвини, че работи срещу интересите на етническите албанци.От ключово значение е и призивът на лидера на албанската част от управляващата коалиция Али Ахмети към албанците масово да гласуват в неделя, въпреки търканията с премиера през последните дни.", "date": "2019.05.03", "title": "Приключва кампанията за президентския вот в Северна Македония"}
{"url": "http://www.cross.bg/leva-manastir-parite-1603247.html", "text": "/КРОСС/ Продават Гигинския манастир на търг заради дългове, предадоха bTV И \"24 часа\". Става въпрос за дълг от над 330 хиляди лева, изтеглен от манастира за съфинансиране на ремонт на светата обител с европейски пари.Сега синдиците на КТБ търсят парите. Съвкупно беше 790 000 лева. Този проект се изпълни от една фирма, която получи един кредит от 395 000 лева. При това кандидатстване манастирът, такъв е законовият ред, участва заедно с тази фирма и парите ги получи манастирът. Фирмата, след като получи парите напълно от манастира, просто затвори врати, банката КТБ фалира, отпуснатият кредит странно защо не е бил обезпечен. Манастирът остана да дължи такава сума, която не е харчена в този манастир по проекта, разказа отец Никанор, игумен на Гигинския манастир.През януари 2016 г. Брезнишкият районен съд изпраща заповед за изпълнение. От манастира обаче нищо не може да бъде конфискувано.От 1 януари влезе една поправка в Закона за вероизповеданията - принудителното изпълнение срещу църкви и манастири вече не е възможно.Ето, фирмата изчезва, парите увисват. Така строителната фирма завлича банката с 42 милиона лева. Когато научихме това и аз се усмихнах, просто ми стана ясно. Това е животът, мога да кажа - Бог да пази всеки, каза още отец Никанор.Министърът на земеделието и храните Румен Порожанов обясни, че проектите за храмове на вероизповеданията и манастирите са се финансирали на 100 процента.Проектите за религиозните храмове се контролират от Фонд \"Земеделие\" от договорите - до това дали обектът се използва по предназначение.Според източници на медиите кандидат да изкупи кредита на манастира на 22 април не се е явил.През април стана ясно, че след три години и половина съдебна сага Държавния фонд на Султаната на Оман е загубил делото срещу българската държава, което водеше заради фалита на Корпоративна търговска банка.В края на март отложиха делото за КТБ когато трябваше да започнат първите разпити.За написване на мащабния обвинителен акт бяха разпитани над 400 свидетели и са изготвени над 90 експертизи от 27 вещи лица.", "date": "2019.05.03", "title": "Продават Гигинския манастир на търг заради дълг от над 330 000 лв."}
{"url": "http://www.cross.bg/pompeo-tereza-ministur-1603248.html", "text": "/КРОСС/ Компанията Huawei представлява риск за сигурността на британските граждани, предаде The Telegraph.co.uk.Това ще заяви американският държавен секретар Майк Помпео по време на срещата си с британския премиер Тереза Мей.Двамата ще се срещнат през следващата седмица в Лондон. Помпео ще се срещне и с външния министър Джереми Хънт.Предоставянето на достъп до Huawei може да навреди на технологичните партньорства между САЩ и Великобритания. Припомняме, че британският министър на отбраната Гевин Уилямсън bе уволнен, тъй като по негова вина е изтекла поверителна информация от преговори в Съвета за национална сигурност. На тях е обсъждана възможността за сътрудничество с китайската компания Huawei при изграждането на 5G мрежата в страната.Против евентуалното сътрудничество на Лондон с китайската компания се обявиха САЩ както и някои британски министри, според които участието на Huawei може да застраши националната сигурност.Някои политици поискаха разследване по случая, а медиите опонираха, че това би било нарушаване на принципа за свобода на словото. Според публикации в медиите, проведеното вътрешно разследване е било инициирано от един от помощниците на премиера Тереза Мей.Самият Уилямсън продължава да твърди, че не е разгласявал информацията. Според Тереза Мей обаче \"не е установена друга вероятна версия за това как е станало изтичането\".", "date": "2019.05.03", "title": "Помпео предупреждава Мей за риска Huawei"}
{"url": "http://www.cross.bg/kartofi-voda-sladkite-1603249.html", "text": "/КРОСС/ Сладките картофи са добър източник на диетични фибри и хранителни вещества като витамин А, витамин B5, витамин В6, витамин С и манган. Освен това, учени установиха, че нишестената вода, в която са врели сладки картофи, помага за сваляне на излишни килограми.Д-р Кожи Ишигуро и колегите му са открили, че протеините във водата от сладките картофи потискат апетита и намаляват мазнините при мишки и смятат, че същите ефекти могат да бъдат възпроизведени и при хората.15% от сладките картофи се използват за произвеждане на дестилирани спиртни напитки, нишесте и преработени храни, но голяма част от отпадъчната вода се изхвърля, което вреди на околната среда.„Изхвърляме огромни количества отпадъчна вода, която съдържа протеини от сладки картофи – нашата хипотеза беше, че те могат се отразят върху телесното тегло, мастната тъкан и други фактори – обяснява д-р Ишигуро. – намирането на алтернативни начини за използване на отпадната вода от сладките картофи може да бъде полезно за околната среда и промишлеността, но също така и за здравето.“Мишките, разделени на две групи, били поставени на високомазнинна диета, като едната група получава голямо количество пептиден протеин от сладки картофи, получен от отпадната вода при процеса на варене. Другата група получава храна с ниска концентрация на този протеин.След 28 дни мишките, хранени с висока концентрация на картофен протеин, отслабнали, което предполага, че веществото играе ключова роля при контролирането на апетита и разграждането на мазнините.Мишките, хранени с картофения протеин, демонстрират значително по-ниско телесно тегло и чернодробна маса, по-високи равнища на хормоните, регулиращи глада и липидния метаболизъм, по-нисък холестерол и триглицериди.Резултатите са много обещаващи и дават нови възможности водата от сладките картофи да бъде използвана, вместо просто да се изхвърля.", "date": "2019.05.03", "title": "Водата от варене на сладки картофи помага за отслабване"}
{"url": "http://www.cross.bg/tema-sofiya-bulgariya-1603238.html", "text": "/КРОСС/  Омбудсманът и Топлофикация: епизод пореден - гост Мая Манолова; Часове преди посещението на папа Франциск в България - какво ще види и чуе светът от София и Раковски? Близо до папата - специално за БНТ от Буенос Айрес разказва един от най-близките хора до папа Франциск; Напрежение в Каракас - какъв е следващият сценарий пред Венецуела? Парад на военните оркестри в София - къде ще свирят музикантите? Нова грипна вълна - как да се предпазим и лекуваме? Каква част от старите коли, които се продават у нас, са с пренавит километраж? Как да разкрием измамата?След като китайски туристи задължаха джебчийка - Как се извършва граждански арест у нас? Коментар на адвокат Марин Марковски; „Чети етикета\" - има ли реален туризъм в къщите за гости, построени с европари? Как Гигинският манастир попадна в търг с тайно наддаване?Кой е виновен за масовото отравяне на пчели на много места в България?На живо от София - кога затварят центъра на града и какви ще са мерките за сигурност при посещението папата? „Ще се разплете ли мистерията в Кипър? Има ли българки - жертви на серийния убиец?\"; Схемата „Къща за лични гости\". Има ли шуробаджанащина при раздаването на европейски пари? Гост по темата е министър Румен Порожанов;Ще има ли нови тестове за възрастните шофьори? И колко ще останат без право да шофират? Говори председателят на новата агенция за безопасност на пътя Малина Крумова; Право в целта. Българката, която отива на седма Олимпиада. Мария Гроздева специално за NOVA;Блокирани? На живо - как ремонт остави сграда без достъп? Пациенти в мизерия. Кой остави здравна служба на произвола? Търсят близо 400 хил. от Гигинския манастир. Кой остави дълга на Светата обител? Съветникът на папа Франциск и говорител на Ватикана Федерико Ломбарди - ексклузивно пред NOVA; ", "date": "2019.05.03", "title": "Теми и гости в сутрешните блокове на телевизиите на 3 май"}
{"url": "http://www.cross.bg/purvata-konstitytziya-voiina-1603218.html", "text": "/КРОСС/  - Христофор Колумб открива Ямайка. - В Полско-литовската държава е приета първата модерна конституция в Европа. - Вашингтон е обявен за град. - Полуостровната война: Жителите на Мадрид, които вдигат бунт на 2 май срещу френската окупация, са разстреляни. - В Атина е основан първият университет за страните от източно Средиземно море. - Американски изобретател Джордж Паркър патентована първата си писалка „Паркър\".- Канадският военен лекар подполковник Джон Маккрей написва Във Фландърските полета, призната по-късно за една от най-добрите поеми, писани през Първата световна война. - Екзекутирани са ръководителите на Великденското въстание, целящо постигането на независимост на Ирландия от Великобритания.- Изборна победа на Народния фронт във Франция.- Маргарет Мичел печели Пулицър за книгата си \"Отнесени от вихъра\".- Приета е новата следвоенна конституция на Япония.- Провежда се първото световно първенство по джудо. - Обявени са първите награди Грами. - Торнадо от 5 степен връхлита Оклахома, при което загиват 45 души, 665 са ранени, а щетите са за 1 милиард долара. ", "date": "2019.05.03", "title": "3 май в историята"}
{"url": "http://www.cross.bg/vestnik-chasa-gosti-1603239.html", "text": "/КРОСС/ „Наши хора се уредили с европари за къщи за гости“, пише на първата си страница вестник „Труд“. Проверка на изданието е показала, че „местни големци, роднини на чиновници и общински чиновници са се уреждали с къщи за гости по Програмата за развитие на селските райони“. Сред тях са бивш депутат от ГЕРБ, дъщерята на енергиен шеф и наследницата на собственика на горнооряховско предприятие, посочва „Труд“ и допълва, че синът на министъра на земеделието Румен Порожанов одитирал програми, управлявани от баща му.„Новата дрога „друсана трева“ пристрастява от 1 цигара и носи риск от шизофрения“, предупреждава от първата си страница вестник „24 часа“. Водещият специалист по лечение на зависимости д-р Лазар Узунов посочва, че марихуана, просмукана с амфетамини, увеличава десетки пъти вероятността за развитие на психози.Пушенето на такава „трева“ може да доведе моментално до страховита шизофренна картина, обяснява д-р Узунов. Половин милион са зависимите българи. Сред тях преобладават пристрастените към алкохола - около 300 000. За младежите между 15 и 25-30 г. се забелязва по-често прибягването към психоактивни вещества - основно марихуана и амфетамини, допълва „24 часа“.„Папата израснал с българско мляко“, информира „Стандарт“. Вестникът обяснява, че киселото мляко е първото нещо, което свързва папа Франциск с България. Това е казал Светият отец пред италиански журналисти в навечерието на визитата си у нас. Той е посочил, че като дете в Аржентина баба му е квасила кисело мляко и му е казвала, че е българско, уточнява „Стандарт“.„Роднина на кмет от ГЕРБ с къща за гости“, продължава по темата вестник „Дума“. Родственик на кмета на Горна Оряховица инж. Добромир Добрев от ГЕРБ е вдигнал внушителна луксозна къща за гости с европари в Еленско. Това е съобщил депутатът от БСП Явор Божанков. Преди 6 години кметският братовчед е купил фирма без дейност и активи, но с договор с Държавен фонд „Земеделие“ за изпълнението на проект „Къща за гости“ на стойност над 263 хил. лева, посочва „Дума“. ", "date": "2019.05.03", "title": "Преглед на печата за 3 май"}
{"url": "http://www.cross.bg/agentziya-aktrisa-informatzionna-1603219.html", "text": "/КРОСС/ Екипът на информационна агенция \"КРОСС\" честити рождения ден на г-н Георги Дуков - собственик и управител на информационна агенция \"КРОСС\" и му пожелава много здраве и успехи!Останалите рожденици са: - бивш заместник-министър на околната среда и водите; - издател на в. „Пари\"; - актриса; - икономист, политик; - актьор, режисьор; - актриса;- актьор; - писателка, майка на режисьора Теди Москов; - певица; ", "date": "2019.05.03", "title": "Родени на 3 май"}
{"url": "http://www.cross.bg/timoteii-mene-mavra-1603216.html", "text": "/КРОСС/ Св. мъченик Тимотей и св. мъченица Мавра пострадали в 286 г. през царуването на Диоклетиан. Те били измъчвани по заповед на египетския управител в Тиваиди Ариан, който по-късно станал също мъченик. Св. Тимотей бил четец при църквата. Той бил задържан под стража и от него искали да предаде църковните книги, които езичниците се стараели да унищожат, защото ги смятали за едно от най-силните средства за разпространение на християнската вяра.- А кой от людете ще се съгласи да предаде на смърт своите чеда? - възразил на това искане Тимотей. - Знай, управителю, че преписаните от мене книги са мои обични чеда, и когато чета книгите за Бога, пред мене стоят ангели Божии.Когато след това му предложили да принесе жертва на боговете, Тимотей отговорил: “В мене живее Духът на Христа и затова аз не принасям жертва на езическите богове”. А на заплахите, че той ще бъде предаден на изтезания, Тимотей, спокойно гледайки на поставените пред него наказателни оръдия, твърдо възразил: “Нито жертва ще принеса, ното книгите ще покажа на гонителите на моята вяра”.Когато видели, че са безсилни да го склонят да се отрече от християнската вяра, мъчителите решили да подействат на него иначе: по заповед на управитела била доведена при Тимотей неговата млада, красива и в хубави дрехи облечена жена Мавра, за която той само преди няколко дни се оженил.Могъл ли е Тимотей да я види и да не се трогне от милост, могъл ли е да не се увлече от любов към нея и от изкусителен порив към земно щастие? Така предполагали мъчителите, за които била недостъпна възвишеността на християнската душа.Действително, при вида на жена си могъл да се пробуди у мъченика порив към законно, невинно и поради това висше земно щастие. Но той веднага обуздал своя естествен порив.- Татко! - извикал той, като се обърнал към своя баща свещеник, който присъствал на неговите мъчения, - моля те, загърни с покривало лицето ми, за да не виждам и не усещам дори аромата на поръсените с благовония женски дрехи...В недоумение стояла младата жена, като гледала своя измъчен мъж, който не искал да я види.- Не мога ли аз да ти помогна, и що мога да направя за тебе? - тревожно питала тя своя мъж. - Не за туй ли те мъчат, че ти не си в състояние да изплатиш царския данък? Ако е туй, аз ще продам своята скъпоценна среха, ще продам всичко, каквото имаме, за да можеш да изплатиш дълга...- Питай, какво можеш да направиш за мене ли? - запитал Тимотей. - Ти можеш да оставиш всичко и да вървиш с мене на подвиг заради Христа, нашия Спасител.- Когато идвах при тебе - отговорила Мавра, - сърцето ми бе изпълнено със земни мисли и желания. Но сега, като чух думите ти, Дух Божий влезе в мене, и аз желая същото, което ти обикна!- Ако казваш истината - казал Тимотей, - тогава върви и изобличи управителя за неговото нечестие!- Страхувм се, че няма да издържа мъките, на които ще ме подложи разяреният управител. Аз съм тъй млада - само на 17 години.- Надявай се на Бога и той ще ти даде сила да понесеш мъченията! - казал Тимотей и започнал да се моли: “Боже на благостта, Който от човеколюбие спасяваш всички! Милостиво погледни на Твоята рабиня Мавра! Ти си ни съединил в тайнството брак, не ни разделяй и в предстоящия подвиг, и де не бъдем отлъчени от лика на светите мъченици!”Вдъхновена от Светия Дух, Мавра пристъпила до управителя и му казала:- Ти ме привлече тук и ми обеща богати награди, за да погубиш душата ми, но ти не ще ме победиш чрез своите обещания. Аз се облякох в оръжието на Христа, моя Бог, и чрез Неговата сила смело стоя пред тебе.- Нима и ти предпочитаи смъртта пред живота? - запитал я учуденият управител, и след много убеждавания да я отвърне от онова, което той считал за безумие, заповядал да подложат на изтезания младата жена.Господ дивно подкрепил младата мъченица. Тя понесла всички изпитания. Като видял нейната непоколебимост, Ариан заповядал да разпънат на кръстове младите съпрузи, един срещу друг. В такова положение те прекарали девет денонощия, утешавайки и ободрявайки един другиго. На десетия ден те се освободили от мъките, като душите им отлетели в небесата.В Цариград по-късно тържествено празнували паметта на светите мъченици Тимотей и Мавра в построения в тяхна чест храм, близо до Юстиниановите дворци. От това се прави заключение, че в този храм се намирали техните мощи или част от тях.", "date": "2019.05.03", "title": "Св. мъченик Тимотей и св. мъченица Мавра"}
{"url": "http://www.cross.bg/nyakoii-put-na-chovek-my-se-shte-da-e-glypav-1603215.html", "text": "/КРОСС/  \"Някой път на човек му се ще да е глупав, за да извърши онова, което умът не му разрешава.\"Джон Стайнбек (", "date": "2019.05.03", "title": "Някой път на човек му се ще да е глупав"}
{"url": "http://www.cross.bg/chasa-zala-sreshtne-1603236.html", "text": "/КРОСС/ От 9.15 часа пред Министерството на отбраната заместник министър-председателят и министър на отбраната на Република Хърватия Дамир Кръстичевич ще бъде посрещнат с военни почести.От 10.00 часа в МВР ще се проведе брифинг за предприетите мерки във връзка с посещението на НеговоСветейшество папа Франциск в периода 5 - 7 май. - Дени.От 10.00 часа до 11.00 часа над площад „Княз Александър I\" вертолети и самолети от състава на ВВС щеизпълняват полети с прелитане на малка височина по повод подготовката и провеждането на военния парад на 6 май.От 10.00 часа VІІ състав на Специализирания наказателен съд ще гледа делото за организиране и ръководене на организирана престъпна група срещу Кирил Т., Милен В., Виктор Б., Габриел Б., Иван А., Георги К., Николай С., Красимир К., Димитър П., Иван К., Емил И., Георги З. и Ангел С.От 11.00 часа X състав на Специализирания наказателен съд ще заседава по делото за организиране и ръководене на организирана престъпна група срещу Благовест М., Георги А., Николай П., Костадин Г. и Стоян Г.От 11.00 часа XIV състав на Специализирания наказателен съд ще гледа делото за образуване и ръководене наорганизирана престъпна група срещу Теодора Д. и Симона Р.От 13.30 в Административния съд София град ще се проведе поредното заседание по делото за цената на билета за градски транспорт в столицата.От 19.00 часа на сцената на Софийската опера ще се играе прочутият балет „Зорба гъркът\".От 20.00 часа пред Билетния център на Националния дворец на културата в столицата ще започне музикалният парад на военните духови оркестри, в който ще участват Гвардейският представителен духов оркестър, Фестивалният оркестър и представителните военни духови оркестри на Сухопътните войски, Военновъздушните и Военноморските сили, както и изпълнители от Представителния ансамбъл на въоръжените сили.От 10.30 часа кандидатите за евродепутати Ева Майдел и Лиляна Павлова ще посетят община Божурище, където ще се срещнат с персонала на завод за производство на кафе. По-късно двете ще направят обиколка на централния градски парк и площад, ремонтирани основно със средства от общинския бюджет.От 11.00 часа в експозиционен център „Флора\" ботаникът Росен Василев ще представи презентацията „Цветните растение на България\" и изложбата „Поляна от кръпки\".От 16.00 часа в клуба на БСП в гр. Бургас Иво Христов ще даде пресконференция за представителите на медиите.В 17.30 в Кукления театър в града той ще се срещне с обществеността.От 17.00 часа в къщата музей „Петя Дубарова\" ще се проведе „Магията на Космоса\" - конкурс за най-добрарисунка и изложба на наградените творби.От 17.00 часа в Културен център „Морско казино\", зала „Ал.Г. Коджакафалията\" ще бъде представена изложба на Търновската и Сребърната конституция.От 17.00 часа в изложбена зала „Александър Георгиев - Коджакафалията\" по повод 140 години от Учредителното събрание и приемането на Търновската конституция председателят на Народното събрание Цвета Караянчева ще открие изложбата „Всичко се състои в нашите сдружени сили\".От 11.00 часа, на площад „Македония\" ще се проведе ритуал по отбелязване на 116-ата годишнина от смъртта на Гоце Делчев.От 14.30 часа в залата на Общинския съвет ГЕРБ и СДС ще се срещнат с избиратели.В 11.00 часа във Военноморския музей ще бъде открита изложба \"Орденът \"За храброст\" в държавните и воински традиции\".От 18.00 часа на Входа на Морската градина ще се състои откриване на предизборната кампания на Коалиция за България.От 18.00 часа във Военноморския клуб (ДНФ) Ансамбълът за народни песни и танци „Гоце Делчев\" ще изнесеконцерт по повод 116 години от гибелта на Гоце Делчев . Събитието е организирано от Македонското културно-просветно дружество в града.В 9.30 часа в Музикално-драматичен театър „Константин Кисимов\" ще бъде официално открит XIV Фестивал надетско-юношеското театрално творчество „Малкият принц\".От 11.00 часа пред паметника на Вела Пеева в квартал „Лъджене\" ще бъдат отбелязани 75 години от смъртта й.От 11.00 часа в митрополитския храм „Св. Николай Чудотворец\" кандидатът за евродепутат от ГЕРБ Емил Радевще присъства на откриването на предизборната кампания на ГЕРБ във Видин. От 12.00 часа Емил Радев ще севключи в „зелена\" акция на ГЕРБ - Видин. От 15.30 часа в Конферентната зала на Областната администрацияЕмил Радев ще представи акцентите в секторните политики в платформата на ГЕРБ за европейските избори.От 17.30 часа в салона на НЧ „Просвета\", ул. „Възраждане\" 21, в град Кула, кандидатът за евродепутат от ГЕРБЕмил Радев ще се със срещне с членове и симпатизанти на ГЕРБ.От 10.00 и 14.00 часа в заседателната зала на Община Враца ще се състои отваряне на оферти по две процедури.От 18.00 часа в куклена зала на ДКТ ще се играе „Мечо Пух\" от Алън Милн.От 18.00 часа в Градската концертна зала ГЕРБ и СДС ще открият предизборната си кампания.От 10.00 часа в НЧ „Напредък-1869\" ще се състои Празник на СУ „Вичо Грънчаров\".От 12.00 часа в Спортна зала „Никола Петров\" ще се проведе Зонален финал по хандбал за юноши старша възраст под домакинството на ХК „Раховец 2008\".От 18.30 часа в НЧ „Напредък-1869\" Държавна опера Русе представя „Кабаре\"- мюзикъл по либрето на ДжоМастероф, по пиесата на Джоно Ван Друтен и разкази от Кристофър Айшърууд.От 16.30 часа в Концертната зала на Младежкия център ще се състои Национална конференция по гражданскообразование.От 12.00 часа министърът на отбраната Красимир Каракачанов ще проведе работна среща с ръководството нафакултет „Авиационен\" в гр. Долна Митрополия.От 20.00 часа в НЧ „Христо Козлев-1883\" Театрален състав при НЧ „Христо Козлев -1883\" Долна Оряховица щепредстави спектакъла „Рибарски свади\" по Карло Голдони.От 14.30 часа кандидатите за евродепутати Ева Майдел и Лиляна Павлова ще направят посещение наТуристически информационен център, изграден с евростредства в община Драгоман. Там те ще се срещнат сизбиратели и земеделски производители.От 18.00 часа в гр. Камено д-р Десислав Тасков ще се срещне с граждани.От 11.00 часа в малката зала на Община Карлово на 3-ти етаж ще се проведе пресконференция във връзка свъзобновените археологически проучвания на тракийския селищен център от V в. пр. Хр. и некропол отелинистичната епоха, намиращи се в землището на карловското село Васил Левски.От 12.00 часа в Читалище „Христо Ботев\" ГЕРБ и СДС ще проведат срещи с избиратели.От 16.15 часа на централния площад в село Петърч кандидатите за евродепутати Ева Майдел и Лиляна Павлова направят среща с избиратели на открито.От 18.00 часа кандидатите за евродепутати Ева Майдел и Лиляна Павлова ще присъстват на откриването наобновения централен градски площад в гр. Костинброд.От 09.00 часа в кафе \"Елта\" Елена Йончева ще се срещне с ръководството на \"Тракийско сърце\".От 17.00 часа в заседателната зала на общината ще се проведе 63-то заседание на Общинския съвет.От 10.00 часа в общинския младежки дом ще бъде открит Национален фолклорен конкурс \"Напеви от Северозапада\"- Монтана 2019.От 12.00 часа в х-л \"Сънигардън\" в гр. Вършец, Петър Витанов и Цветелина Пенкова ще се срещнат с граждани. В 17.00 часа в ресторант-хотел \"Огоста\" в гр. Монтана, те ще се срещнат с обществеността.От 17.00 часа на площада пред общината в гр. Никопол се отрива предизборната кампания на ДПС.От 10.00 часа в Галерия „Проф. Марин Върбанов\" ГЕРБ и СДС ще проведат срещи с избиратели.От 10.00 часа на сцената на градския площад започва конкурсната програма за празника на Петрич.От 20.30 часа в зала „Арена Петрич\" ще се играе финалът на работническия турнир по футбол за Купата наПетрич.От 18.00 часа в Градска художествена галерия „Проф. Веселин Стайков\" ще бъде открита ретроспективна изложбаживопис на Стоимен Стоименов-Тимчо.От 11.00 часа Общинският духов оркестър ще открие честването на 141 години от създаването на Българската армия. Ще бъде отслужен благодарствен молебен от Негово преосвещенство Агатополски епископ Иеротей.Тържествено слово ще произнесе подполковник Данчо Мешлинков, началник на Военно окръжие - Бургас.От 9.00 часа в зала №1 Апелативният съд ще гледа протеста на Окръжна прокуратура- Хасково и жалбата наподсъдимия С. Ц. (33 г.), който е осъден на 4 години и 6 месеца лишаване от свобода за това, че на 29.10.2016 г. е придобил близо 480 грама марихуана с цел разпространение в село Димитровче, Свиленградско. През същия ден при катастрофа е причинил три телесни повреди на мъж в Свиленград.От 9.15 часа в зала №1 Апелативният съд ще гледа протеста срещу присъда на Окръжен съд- Пазарджик, с която Р. Б. (53 г.) е признат за виновен и осъден на 2 години условно с 3 години изпитателен срок и глоба от 5 000 лв., за това, че до 26.09.2018 г. в село Синитево, Пазарджишко, е засял и до тази дата е отглеждал 23 растения от рода на конопа/марихуана/, общо 16.8 кг. на стойност 100 800 лв.От 9.30 часа в зала „Проф. Иван Спасов\" в централната сграда на АМТИИ се открива традиционната научнаконференция „Пролетни научни четения\". В събитието участват учени и преподаватели от висши учебни заведения и арт институции от цялата страна.От 10.00 часа Окръжният съд ще гледа делото срещу Йордан С., обвинен в умишлено склоняване и улесняване на отнемане на чужди вещи на обща стойност 457 352.00 лева. Делото е и срещу Марин П., Александър К. иАлександър Д.От 10.30 часа в зала №1 Апелативният съд ще гледа жалбата на турския гражданин М.Т. (54 г.) срещу присъда, постановена от Хасковския окръжен съд. Той е признат за виновен в това, че на 12.06.2018 год. на ГКПП „Капитан Андреево\" е пренесъл през границата предмети за търговски цели в големи размери на обща стойност 73 500 лв.От 11.00 часа на Младежкия хълм ще се проведе урок-работилница за изграждане на глинена пещ за хляб наоткрито.От 17.00 часа в гр. Пловдив Сергей Станишев и Тодор Стоилов ще се срещнат с граждани на главната улица вграда. В 18.00 часа те ще открият фронт офис на главната улица.От 12.30 часа в община Сливница кандидатите за евродепутати Ева Майдел и Лиляна Павлова ще се срещнат сперсонала на транспортна фирма и с представители на местния бизнес.От 10.00 часа Елена Йончева ще посети центъра на града. В 11.30 часа на Кооперативния пазар в гр. Златоград Йончева ще се срещне с граждани. В 12.15 часа в конферентната зала на х-л \"Кристал\" в града Елена Йончева ще се срещне с обществеността. В 15.00 часа в читалище \"Светлина-1938\" в гр. Неделино, тя ще се срещне с граждани. В 17.30 часа в \"Планетариума\" в гр. Смолян Елена Йончева и лидерът на БСП Корнелия Нинова ще се срещнат с обществеността.От 11.30 часа в района на военно формирование 24150 (ул. „Августа Траяна\" № 23) ще се състои тържественострояване и награждаване на военнослужещи.От 17.30 часа в Оперен театър ще се проведе концерт спектакъл „Вкусът на времето\" със специалното участие на деца от ДГ „Светлина\".От 18.00 часа в РБ „З. Княжески\" ще се проведе музикално - литературна вечер „Мъдростта и Музиката на Мексико\".От 17.30 часа в с. Славянци, общ. Сунгурларе, Димитър Данчев ще се срещне с обществеността.От 11.00 часа в зала 28 на Община Търговище ще се проведе пресконференция, на която ще бъде представенапрограмата на 242 Традиционен пролетен панаир Търговище.От 12.00 часа в читалище \"Пробуда\" в гр. Ивайловград Деница Златева ще се срещне с граждани. В 14.00 часа в центъра на гр. Любимец тя ще се срещне с граждани в центъра на града. В 15.00 часа в гр. Харманли ДеницаЗлатева ще се срещне с ръководството на СИГИ Груп. В 16.00 часа в гр. Харманли в \"Елпром Харманли\" тя ще се срещне с ръководството на предприятието и работниците. В 17.00 часа Деница Златева ще се срещне сръководството на \"Даниел Фешън\" в гр. Харманли. В 18.00 часа в гр. Харманли тя ще се срещне с граждани.От 10.00 часа в зала 203 на общината ще има брифинг.От 11.00 часа в Административния съд ще се проведе заключителна празнична част от съвместната инициатива„Достъпност и прозрачност в правораздаването\".От 11.00 часа в актовата зала на ПЕГ „Никола Вапцаров\" на официална церемония 19 зрелостници ще получат своите немски езикови дипломи DSD - второ ниво. Дипломите ще връчи Константин Пригниц - координатор на обучението за DSD за Североизточна България.От 16.00 часа в НЧ „Напредък\" ще бъде открита изложба живопис „Цветя\" на Тодор Казаков.От 17.30 часа в градинката пред НЧ \"Тодор Петков 1963\" ще се проведе традиционното общоградско веселие\"Гергьовденска люлка\" по повод предстоящия празник Гергьовден.От 18.30 часа пред НЧ „Ст. Чилингиров - 1963\" ще се състои концерт „Майски цветя\" на градския духов оркестър.От 19.00 часа в парка пред НЧ „Стилиян Чилингиров - 1963\" на пл. „Гривица\" Градският духов оркестър „Михаил Биков\" ще изнесе концертна програма от хора и танци под наслов „Майски цветя\".    ", "date": "2019.05.03", "title": "Предстоящи събития в страната за 3 май"}
{"url": "http://www.cross.bg/svobodata-pechata-organizatzii-1603217.html", "text": "/КРОСС/ Свободата на пресата се счита от мнозина за една от основните ценности на демократичната държава. За да се гарантира работата на правителството, трябва да се осигури независимостта на управлението на пресата, както и да бъдат гарантирантирани механизми за предпазване от заплахи от властта. Независимостта на информационните организации се възприема за същността на свободата на печата, фактор от най-голямо значение за тяхното правилно функциониране.През 1993 г. ООН постанови 3 май да бъде световен ден на свободата на печата, за да се подчертае необходимостта от важността на темата. Решението е резултат от Генералната конференция на ЮНЕСКО, която в резолюция от 1991 г. \"относно насърчаване на свободата на печата в света\" е признала, че свободната, плуралистична и независима преса е основен елемент на всяко демократично общество.На днешната дата международни организации на журналистите и издателите почитат всички, дали живота, здравето и свободата си, за да бъдат информирани хората.", "date": "2019.05.03", "title": "Световен ден на свободата на печата"}
{"url": "http://www.cross.bg/partiya-marin-volya-1603240.html", "text": "/КРОСС/ Лидери на европейски националистически партии пристигат у нас за среща със свои симпатизанти. Делегацията води Марин льо Пен, председателка на френския крайнодесен Национален сбор, който е гръбнакът на Движение за Европа на нациите и свободите, в което партия „Воля“ получи покана да членува преди половин година.В делегацията, водена от Льо Пен, влизат още белгийският евродепутат от партията „Влаам беланг“ Геролф Анеманс, Людовит Гога, председател на словашката партия „Родина“, както и Радим Фиала, съпредседател на чешката партия „Свобода и пряка демокрация“.Те ще бъдат посрещнати от партията домакин в лицето на „Воля“.Марин льо Пен идва за втори път у нас за последните шест месеца. ", "date": "2019.05.03", "title": "Лидери на европейски националистически формации пристигат на визита в София"}
