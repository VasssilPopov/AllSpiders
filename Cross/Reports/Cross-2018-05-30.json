{"url": "http://www.cross.bg/deteto-fytbolen-chasa-1575830.html", "text": "/КРОСС/ Държавната агенция за закрила на детето (ДАЗД) организира футболен турнир по повод на Международния ден на детето. В състезанието ще участват ученици от столични училища и техни връстници, лишени от родителски грижи.На 1 юни, петък, от 10:00 часа на стадион „Академик 4. километър\" ще излязат отборите на Българска спортна федерация за деца и младежи в риск, ФК „Конкордия\" и ФК „Национал\".Наградите на победителите ще бъдат връчени от д-р Елеонора Лилова, председател на ДАЗД, Петър Хубчев, треньор на Националния отбор по футбол и известни български футболисти, от 12:30 часа.Партньори на инициативата са Министерството на младежта и спорта и Българският футболен съюз.Събитието е част от мероприятията, с които Държавната агенция отбелязва Празника на детето.  ", "date": "2018.05.30", "title": "Футболен турнир за деца на Празника на детето"}
{"url": "http://www.cross.bg/otpadutzi-sistema-sofiya-1575825.html", "text": "/КРОСС/ \"След 2020 г. „Топлофикация\" ще бъде в действителен фалит. Това каза председателят на Градския съвет на БСП - София и член на Изпълнителното бюро на БСП Калоян Паргов по време на кръгла маса на тема „Има ли София интегрирана система за управление на отпадъците?\", предаде „Фокус\". Във връзка с проекта за RDF отпадъци, Паргов коментира: „Освен екологичния фактор, другото притеснение, което имаме всички ние като потребители на „Топлофикация\", която като институция не се радва на особено голямо доверие, е нейното финансово състояние\", каза Паргов. Той отчете, че към момента „Топлофикация\" има дългосрочен дълг към БЕХ в размер на 500 млн. лв, който като допълнително споразумение е разсрочен. Паргов предложи БЕХ да опрости част от задълженията на „Топлофикация\".\"Интегрираната система за отпадъци в София не включва всички видове отпадъци, което означава, че предстоят още инвестиции\", коментира Любка Костова, експерт в областта на околната среда и с 20-годишен опит на национално и международно ниво в управлението на отпадъците .  Костова посочи, че системата не обхваща строителните отпадъци и опасните отпадъци от домакинствата. Тя обърна внимание, че това не са всичките средства, които ще се дадат, за да се изгради цялостната система. „Предстоят ни още инвестиции\", посочи Костова. Според нея контролът върху цялостното функциониране на Интегрираната система за отпадъци е повърхностен и неефективен. „Събрани са някъде около 7-8 хил. лв. Всички знаете, че около кофите не винаги е чисто и всичко това просто не се санкционира. Липсва надеждна и проста информационна система за работата на Интегрираната система за управление на отпадъци\",  допълни Костова.\"София се бори с трафика и замърсяването на въздуха, а с проекта RDF технология Столична община генерира това\", подчерта заместник-председателят на ПГ на „БСП за България\" Жельо Бойчев. Той обърна внимание, че във Виена отпадъците се третират, където се генерират, а в София е избран „най-безумният модел\". „Сметосъбираме, извозваме боклука на гара „Яна\", който е на 20 км, маханично-биологично третираме една част, депонираме там и след това обратно го връщаме. Това от управленска гледна точка има само една дума и тя е глупост\", заяви Бойчев. Според него утре някой трябва да обяснява на софиянци защо едни камиони непрекъснато ще циркулират из града. „Най-скъпото е да возиш боклук и да вкарваш транспортни разходи в това\", допълни Бойчев.   ", "date": "2018.05.30", "title": "Калоян Паргов: След 2020 г. „Топлофикация“ ще бъде в действителен фалит"}
{"url": "http://www.cross.bg/vasileva-proekta-zayavi-1575824.html", "text": "/КРОСС/ Системните обжалвания на обществените поръчки за големите жп проекти поставят под риск ОП \"Транспорт и транспортна инфраструктура\" 2014-2020. Това заяви ръководителят на Управляващия орган на програмата Галина Василева по време на деветото заседание на Комитета за наблюдение на ОПТТИ 2014-2020, което се проведе в периода 29-30 май в гр. Правец. Тя допълни, че е необходимо да бъдат направени спешни промени в Закона за обществените поръчки, в противен случай държавата рискува да загуби значителни средства от европейските фондове до 2020 г.Василева коментира още, че до момента няма сключен договор за строителство в участъка Елин Пелин-Костенец, а проектът е в процес на обжалване вече 11 месеца. \"Идентифицираме проекта като рисков, защото времето до края на програмния период не е достатъчно за приключване на мащабните строителни дейности по тази жп линия\", посочи Галина Василева. Тя допълни, че има възможност да се завърши само един от трите лота на проекта в оставащия срок, а за другите два, вероятно дейностите ще бъдат завършени частично.\"Втора фаза на проекта Пловдив-Бургас се изпълнява в срок и вчера НКЖИ обяви тръжна процедура за участъка Оризово-Михайлово, който е най-сложният и предвижда изместване на трасето от съществуващата жп линия\", подчерта Василева. По думите й предстои обявяване на обществените поръчки за обновяване на няколко жп гари в страната и за изграждане на ETCS  (European Train Control System) по основни жп направления в страната.По отношение на Лот 3.2 на АМ \"Струма\" стана ясно, че Върховният административен съд  окончателно е отхвърлил три жалби по ОВОС и изпълнението на проекта може да продължи. Предстои обявяване на процедура за строителство в най-кратки срокове.\"Въпреки сериозния напредък в строителството на Лот 3.1 от автомагистралата и тук могат да се появят рискове за изпълнението, свързани с откритите нови археологически разкопки\", отчете Василева. Тя заяви, че тунел \"Железница\" може да бъде завършен до 2021 г., ако има изпълнител до края на 2018 г. Ръководителят на Управляващия орган на програмата коментира още, че по тази приоритетна ос (ПО 2) заложените средства за проектите надвишават свободния финансов ресурс с почти 400 млн. евро, което изисква навременно решение.Изпълнителният директор на \"Метрополитен\" ЕАД Стоян Братоев отчете изпълнението на проекта за изграждане на третия метродиаметър в столицата. Той заяви, че строителството върви съгласно заложените срокове и новите 12 км ще бъдат завършени до края на 2019 г. Братоев коментира още, че в началото на месец юли ще бъдат доставени в България 2 от общо 20 нови метровлака, които ще обслужват третата линия. \"Останалите 18 влака ще пристигат поетапно до януари 2019 г.\", допълни Стоян Братоев. По думите му в момента тече обществена поръчка за проектиране на следващо разширение на Линия 3 до кв. Слатина. То включва 6 км метролинии и 6 нови метростанции, които ще обслужват 140 хил. души.В рамките на заседанието Аурелио Сесилио, началник на отдел \"България, Словения и Хърватска\" в ГД \"Градско и регионално развитие\" към ЕК, заяви, че Комисията предвижда модернизация на политиките за сближаване в следващия многогодишен финансов период и за България това може да означава дори повече средства от настоящия. Новите политики са насочени към по-индивидуализиран подход, за да се намалят неравенствата и да се навакса развитието на страните с по-слаб растеж. БВП на глава от населението остава водещ критерий при разпределяне на средствата.  ", "date": "2018.05.30", "title": "Василева: Обжалванията на големите жп проекти поставят под риск ОП \"Транспорт и транспортна инфраструктура\""}
{"url": "http://www.cross.bg/pytin-ministurut-posochi-1575827.html", "text": "/КРОСС/ Темите за Западните Балкани, борбата с тероризма и Сирия бяха акценти в разговора между министър-председателя Бойко Борисов и президента на Руската федерация Владимир Путин в Кремъл.Българският министър-председател отбеляза, че това е третата среща помежду им и посочи, че сега двете страни могат да си сътрудничат и по темата „Западни Балкани“. Той запозна Владимир Путин с приоритетите по време на председателството на Съвета на ЕС и по-конкретно с изграждането на проекти за инфраструктурна, транспортна и дигитална свързаност в региона. „Русия винаги е имала своето влияние в Европа и затова е добре да знаете какви проекти правим. В сферата на сигурността и борбата с тероризма работим много добре с вашите служби, както и в областта на туризма и земеделието“, каза още българският премиер.Двамата обсъдиха и възможностите за разширяване на сътрудничеството в сферата на сигурността както на европейско, така и на междудържавно ниво. Премиерът Борисов посочи, че усилията трябва да бъдат насочени основно към превенция на тероризма - чрез борба с радикализацията и с насилствения екстремизъм.„Надявам се тази среща да създаде добри условия за развитие на нашите отношения“, каза руският президент Владимир Путин. Той посочи, че това може се осъществи в сферата на икономиката, културата и духовните връзки. Като пример за това руският президент посочи честването на 140-годишнината от Руско-турската освободителна война, както и Деня на българската култура, просвета и на славянската писменост. Владимир Путин приветства премиера Борисов и посочи, че се радва, че е приел поканата за визита в Москва.По време на двустранната среща от българската делегация присъстваха заместник министър-председателят Томислав Дончев и министърът на енергетиката Теменужка Петков, а от руска - външнополитическият помощник на президента Юрий Ушаков, министърът на промишлеността и търговията Денис Мантуров и зам.-министърът на външните работи Александър Грушко.По-късно руският президент Путин дава официален обяд в чест на българския министър-председател Бойко Борисов. На него ще присъстват заместник министър-председателят Томислав Дончев, министърът на финансите Владислав Горанов, министърът на културата Боил Банов, министърът на енергетиката Теменужка Петкова и министърът на туризма Николина Ангелкова. От руска страна ще бъдат първият вицепремиер и министър на финансите, зам.-министърът на външните работи, министрите на промишлеността и търговията, на енергетиката, на културата, както и ръководителят на Федералната агенция по туризъм, председателят на Управителния съвет на „Газпром“ и президентът на „Лукойл“. ", "date": "2018.05.30", "title": "Путин посрещна Борисов в Кремъл (обновена)"}
{"url": "http://www.cross.bg/ferera-yilyams-amerika-1575800.html", "text": "/КРОСС/ Актрисата от САЩ Америка Ферера, прочула се с ролята си в сериала \"Грозната Бети\", дари със син съпруга си - актьорът Райън Пиърс Уилямс, съобщи Контактмюзик.34-годишната Ферера сподели радостната новина, публикувайки в сайта Instagram снимка на крачето на новородения си син.Първото отроче на звездната двойка ще носи името Себастиан Пиърс Уилямс.  Актрисата съобщи през януари, че със съпруга ѝ ще стават родители, припомня изданието.Америка Ферера и Райън Пиърс Уилямс сключиха брак на 27 юни 2011 г. ", "date": "2018.05.30", "title": "Звездата от „Грозната Бети“ Америка Ферера стана майка "}
{"url": "http://www.cross.bg/chasa-detza-konsyltatzii-1575820.html", "text": "/КРОСС/ Безплатни консултации и прегледи за деца организират специалисти от медицински комплекс „Софиямед\" във връзка с 1-ви юни - Международния ден на детето. Те ще се извършат в периода 4 - 8 юни, като част от многогодишната кампания „Бъдете здрави\", целяща да информира обществеността за ползите от профилактиката.През цялата работна седмица, от 10.00 до 13.00 часа, безплатни профилактични прегледи за деца ще провеждат специалистите по ушно-носно-гърлени болести.Детският нефролог д-р Татяна Цанова ще преглежда безплатно на 6 юни от 7.30 до 9.30 часа, а същия ден от 14.00 до 16.00 часа ще могат да се правят консултации с д-р Илияна Илиева - детски офталмолог.Педиатърът и неонатолог д-р Жана Станева ще извършва консултации за бебета и деца на 5 юни от 8.00 до 12.00 часа и на 7 юни от 14.00 до 17.00 часа.В профилактичните прегледи за деца се включва и екипът на Отделението по детски болести в УМБАЛ „Софиямед\".Началникът на отделението и специалист кардиолог д-р Борислав Ганев ще преглежда на 5.06 от 13.00 до 15.00 часа, консултациите с детския гастроентеролог д-р Елени Пападополу ще се извършват на 6.06 от 13.00 до 15.00 часа и на 7.06 - от 14.00 до 16.00 часа. Специалистът по детска ревматология доц. Димитрина Михайлова ще преглежда на 7.06 от 13.00 до 15.00 часа.Децата ще могат да се възползват и от безплатни стоматологични консултации.  Те ще се извършват от д-р Елена Галанова-Финдику и д-р Стела Янакиева всеки делничен ден от 4 до 8-ми юни от 8.00 до 19.30 часа. В същия период стоматологичният кабинет предлага преференциална цена от 20 лева за силанизации. За стоматологичните консултации е необходимо предварително записване на тел: 0895992112, 0878445773, както и на телефоните на регистратурата на „Софиямед\".Всички профилактични прегледи за деца в седмицата от 4-ти до 8-ми юни ще се осъществяват с предварително записване на тел.: 02 465 00 00 и  0895 555 444.  ", "date": "2018.05.30", "title": "Седмица на профилактичните прегледи за деца в „Софиямед“"}
{"url": "http://www.cross.bg/morski-byrgas-moskovski-1575826.html", "text": "/КРОСС/ Министърът на транспорта, информационните технологии и съобщенията Ивайло Московски ще открие в Бургас среща на високо равнище на министрите от държавите с излаз на Черно море и най-големият форум в областта на морския транспорт и икономиката - \"Европейски морски ден 2018\". Официален гост на  събитията е комисарят по околната среда Кармену Вела.На 31 май 2018 г. от 10:00 в хотел Приморец в Бургас, министър Московски ще приветства своите колеги от Черноморските държави.В 14:00 ч., в сградата на Бургаския свободен университет е откриването на Европейски морски ден. Приветствие към участниците ще направи и кметът на Бургас Димитър Николов.В 15:30 на площадката между Магазия 1 и Морска гара-Бургас ще бъде направена първа копка на Конгресен, научно-изследователски център за контрол и изследване на Черно море. Стойността на проекта е малко над 13,6 млн. лева и ще бъде финансиран със средства на ДП \"Пристанищна инфраструктура\".  ", "date": "2018.05.30", "title": "Министър Московски открива среща за Черноморския регион и “Европейски морски ден 2018”"}
{"url": "http://www.cross.bg/rezyltati-rysiya-vuprosi-1575815.html", "text": "/КРОСС/ Президентът Румен Радев изрази надежда, че посещението на премиера Бойко Борисов в Москва ще даде резултати на поставените от него въпроси при скорошната му среща с руския президент.„Виждате съживяването на отношенията с Русия на най-високо ниво, виждате и споразумението между ЕС и „Газпром\". Аз поставих много ясни въпроси, по време на моята визита, за възможностите за оптимизация на цени и на условия за доставки на руски енергийни ресурси, а също така и за по-добри условия на присъствието на нашия бизнес в Русия. Много се надявам правителството да оползотвори всички тези възможности\". ", "date": "2018.05.30", "title": "Президентът Радев изрази надежда, че посещението на премиера в Москва ще даде резултати"}
{"url": "http://www.cross.bg/suvet-sayditska-seksyalniya-1575816.html", "text": "/КРОСС/ Саудитска Арабия прие нов закон, криминализиращ сексуалния тормоз, предаде Франс прес, позовавайки се на съобщение на саудитската информационна агенция. Консултативният съвет към правителството е одобрило в понеделник проектозакон, предвиждащ наказания до пет години затвор и глоба от 300 000 риала (80 000 долара) за извършителите. Проектозаконът е одобрен от правителството.\"Това е много важна добавка към законодателната история на кралството\", заяви Латифа ал Шалан, член на Консултативния съвет. \"Така се попълва една голяма празнина в законодателството и се създава средство за възпиране\", добави тя.Законът, състоящ се от осем члена, има за цел \"да се бори със сексуалния тормоз, да възпрепятства, да наказва извършителите и да защитава жертвите, за да съхрани интимността, достойнството и личната свобода, които са гарантирани от ислямския закон\", се подчертава в декларация на Консултативния съвет.Историческата отмяна на забраната жените да шофират е предвидена за 24 юни в рамките на силно отразената в медиите кампания за либерализация, инициирана от младия принц престолонаследник Мохамед бин Салман, който сам се определя като реформатор.Принцът също така отмени забраната на киносалоните, разреши концерти, на които да присъстват и мъже, и жени, и ограничи правомощията на религиозната полиция, дълго време всявала страх в Саудитска Арабия.Тези реформи обаче бяха засенчени от вълната арести на правозащитници, сред които феминистки, започнала миналата седмица, отбелязва АФП. ", "date": "2018.05.30", "title": "Саудитска Арабия криминализира сексуалния тормоз"}
{"url": "http://www.cross.bg/borisov-premierut-pristigna-1575814.html", "text": "/КРОСС/ Премиерът Бойко Борисов пристигна на работно посещение в Москва. В рамките на визитата си той ще обсъди с руския президент Владимир Путин сътрудничеството между двете държави в икономиката, енергетиката и туризма.Преди това Борисов ще разговаря със своя колега Дмитрий Медведев.В официалната ни делегация са вицепремиерът Томислав Дончев, министрите Владислав Горанов, Теменужка Петкова, Николина Ангелкова и Боил Банов, както и изпълнителният директор на \"Булгар транс газ\".В руската столица премиерът ще се срещне и с българската общност.  ", "date": "2018.05.30", "title": "Премиерът Борисов пристигна в Москва"}
{"url": "http://www.cross.bg/godini-liri-radford-1575813.html", "text": "/КРОСС/ Най-голямото семейство във Великобритания ще се увеличи с още един член. Майката Сю Радфорд обяви, че чака 21-ото си бебе, съобщават в. \"Дейли мейл\". Бебето ще е момиченце.Майката Сю Радфорд роди предишното си бебе през септември миналата година и се зарече, че то ще е последното. То се казва Арчи и е 11-ото й момче.\"Съвсем честно, не мога да повярвам\", казва г-жа Радфорд.  \"Ние сме просто в шок\", добавя съпругът й.Сю Радфорд е на 43 години, а съпругът й Ноел - на 47. Те живеят в Моркамб, Ланкашър.Запознават се, когато Сю е на седем години. Първото им дете Крис се ражда преди 28 години, когато тя е едва на 14. Решават да задържат бебето, защото и двамата са дадени за осиновяване. Второто им дете Софи се ражда, когато Сю е на 17 години. Едно от децата им е мъртвородено, но то \"още е част от семейството\".Семейството получава детски надбавки от 170 британски лири седмично. Заплатата на Ноел, който е пекар, е малко под 50 000 лири годишно. За храна седмично дават около 300 лири и много внимателно планират всичко. Бюджетът им за подарък за детски рожден ден е 100 лири, а за Коледа заделят от 100 до 250 лири.В списъка им за пазар дневно са 9 л мляко, 3 л сок, три кутии зърнени закуски. Семейството има специални договорки за отстъпки с бакалницата и магазина за плодове и зеленчуци.Всеки ден пускат по девет перални и използват по четири ролки тоалетна хартия.Сю и Ноел вече имат три внучета от дъщеря си Софи. Те живеят от 11 години в голяма къща с 10 спални, която преди е била дом за възрастни хора.  ", "date": "2018.05.30", "title": "Най-голямото семейство във Великобритания чака 21-ото си дете "}
{"url": "http://www.cross.bg/vlaiikov-lazar-beshe-1575819.html", "text": "/КРОСС/ Районният съд в Пазарджик осъди на 3 години и 4 месеца лишаване от свобода бившия председател на Общинския съвет в град Септември Лазар Влайков.Той се изправи пред Темида след драмата във Виноградец през септември 2017 г., при която беше убит ресторантьорът Наско Тонкев.Тонкев беше застрелян, като според първоначалната версия фаталният изстрел бил произведен от 6-годишно дете. Впоследствие по случая беше задържан общинският съветник от Септември Лазар Влайков, който е собственик на оръжието.Сега съдът в Пазарджик го призна за виновен за това, че не е предприел необходимите мерки за безопасност при боравенето с оръжие, както и за това, че е предоставил пистолета си на други лица, в резултат, на което е настъпила смъртта на Наско Тонкев, предаде агенция \"Фокус\".Освен това съдът посочи, че Влайков е боравил с оръжието след употреба на алкохол и го е внесъл в увеселително заведение в нарушение на законовите изисквания.Съдът определи наказанието да се изтърпи при първоначален общ режим. Освен това да бъдат приспаднати дните на задържане на Влайков под стража и времето, през което той е бил под домашен арест.Лазар Влайков е осъден да заплати и направените разноски по делото в размер на 7 001 лева. Присъдата подлежи на обжалване и протест в 15-дневен срок, считано от днес пред Окръжен съд-Пазарджик.  ", "date": "2018.05.30", "title": "3 години затвор за Лазар Влайков"}
{"url": "http://www.cross.bg/premahnati-obekta-nezakonni-1575817.html", "text": "/КРОСС/ С огромно количество строителна техника и засилено полицейско присъствие започна новата акция срещу незаконното строителство в „Столипиново\".Акцията започна с премахването на незаконна къща с пристройки за животни. Ще бъдат премахнати и 10 нерегламентирани павилиона.Въпреки голямото струпване на хора, до напрежение не се стигна. Само преди седмица бяха премахнати две незаконни къщи и 25 търговски обекта.Над 100 обекта предстои да бъдат съборени в следващия месец. След като бъдат бутнати, ще се пристъпи към облагородяването на зоната около тях. ", "date": "2018.05.30", "title": "Отново събарят незаконни сгради в „Столипиново”"}
{"url": "http://www.cross.bg/ministurut-borisov-medvedev-1575818.html", "text": "/КРОСС/ Министър-председателят Бойко Борисов и премиерът на Руската федерация Дмитрий Медведев обсъдиха задълбочаването на търговско-икономическото сътрудничество, както и в сферата на енергетиката, туризма и транспорта.Дмитрий Медведев подчерта, че в последните години партньорството между двете страни се активизира. „Сега можем да обсъдим отделни параметри от нашето търговско-икономическо сътрудничество\", каза още руският премиер.Българският премиер посочи, че приоритетните теми в отношенията между България и Русия остават борбата с тероризма и сигурността, икономиката, туризмът и енергетиката. „Светът действително е едно много тежко място с неспирните конфликти. Ние и Европа сме много потърпевши от мигрантската вълна\", допълни Бойко Борисов.На срещата присъстваха заместник министър-председателят Томислав Дончев, министърът на финансите Владислав Горанов, министърът на културата Боил Банов, министърът на енергетиката Теменужка Петкова и министърът на туризма Николина Ангелкова, които са в официалната делегация, водена от премиера Бойко Борисов в Москва.По-късно днес българският министър-председател ще разговаря и с руския президент Владимир Путин в Кремъл.  ", "date": "2018.05.30", "title": "Борисов и Медведев обсъдиха възможностите за задълбочаване на икономическите отношения"}
{"url": "http://www.cross.bg/otbranata-radev-sektor-1575821.html", "text": "/КРОСС/ На Международното изложение \"Хемус 2018\" президентът изрази надежда родни компании да бъдат сред основните изпълнители на модернизационните проекти за Българската армияМеждународното изложение \"Хемус 2018\" още веднъж показва, че българската отбранителна индустрия е не само високотехнологичен сектор, даващ продукти с висока добавена стойност, но и сектор, който е конкурентоспособен в световен план. Това заяви в Пловдив президентът и Върховен главнокомандващ на Въоръжените сили Румен Радев при откриването на 13-ата специализирана международна изложба за отбранителна техника „Хемус 2018 - отбрана, антитероризъм и сигурност\".Държавният глава изрази надежда родните компании да вземат все по-голямо участие в процесите по модернизация на българските Въоръжени сили.Тази година провеждането на изложбата е съпътствано от международна научна конференция, която е включена в календара на Българското председателство на Съвета на Европейския съюз, заседание на Индустриалния форум, както и демонстрационни стрелби на полигона „Змейово\". Сред целите на събитието е да създаде непосредствена връзка на доставчиците на оборудване и техника за отбрана, антитероризъм и сигурност с потенциални потребители на национално и на международно равнище, както и да стимулира развитието на отбранителната промишленост.По думите на държавния глава, изложението е двигател на сътрудничество, както между институциите в сферата на отбраната, така и с нашите международни партньори. Президентът Радев отбеляза, че за първи път тази година на форума присъства и Министерството на вътрешните работи, което \"ясно показва, че сигурността е интегрален сектор и зависи от обединяването на усилията\".Румен Радев приветства засиленото участие на структури и институции от образованието и науката в Международното изложение и посочи, че без тях не може да има успех един такъв високотехнологичен сектор. \"Сътрудничеството между бизнес, образование и наука е сигурна гаранция за нашите амбиции, за да участваме пълноценно в Европейския фонд за отбрана и в интеграцията на европейската отбранителна индустрия и наука\", каза още президентът.На откриването на мащабния международен форум присъстваха заместник министър-председателят по обществения ред и сигурността и министър на отбраната Красимир Каракачанов, заместник-министърът на икономиката Александър Манолев, министърът на отбраната на Ливан Якуб Сараф, началникът на отбраната ген. Андрей Боцев, кметът на Община Пловдив Иван Тотев, представители на бизнеса и научните среди.  ", "date": "2018.05.30", "title": "Радев: Българската отбранителна индустрия е конкурентоспособна в световен план"}
{"url": "http://www.cross.bg/kypa-haskovo-fytbolni-1575822.html", "text": "/КРОСС/ Лятото най-накрая дойде, а с повишаването на температурите рязко се повиши и жаждата за красив футбол и студена бира. Седмица след финала на Шампионска лига и две седмици преди старта на Световното, феновете от Хасково, Смолян и Кърджали имат страхотна възможност да утолят своята жажда за футболни емоции. Специално за тях най-големият и вълнуващ футболен турнир за приятели в България ще гостува на градския стадион „Хасково\", където ще се проведе петият регионален полуфинал на Каменица Фен Купа 2018.Участници в петата регионална надпревара за сезона са най-добрите 32 отбора от трите области. Те успяха да преминат през предварителните квалификации и да се докажат измежду близо 100 приятелски тима. Сега им предстоят два динамични дни (2 и 3 юни), изпълнени с атрактивен футбол и много емоции. Това, ако не е повод за НАЗДРАВЕ - здраве му кажи...32-та тима полуфиналисти са разделени в 8 групи по 4 отбора. По стечение на обстоятелствата жребият определи в група „Б\" да попаднат „Лисиците\" и „Вълците\". Те ще кръстосат „зъби и нокти\" още в 14:10 ч. в събота. Сред участващите отбори има и бивши регионални шампиони на Фен Купа като „Уефалона\" и „МК Галакси\", чието присъствие е като обещание за високото ниво на футбола, който ще наблюдаваме този уикенд. За веселото настроение допринасят и тимовете с интересни имена като „Shaolinski futbol\", „АФК Халата\", „Без претенции\", „Припек\", „Гръм в рая\", „Кво да Ви кажа\", „Чичовата Слама\" и други изявени хумористи.Старта на двудневната футболна фиеста на хасковската Фен Купа 2018 ще бъде даден в събота (2 юни), точно в 12:00 ч. от кмета на града Добри Беливанов, придружен от бившия футболист на ПФК „Левски\" Емил Ангелов „Бабангида\". Веднага след откриването, в 12:15 ч. ще се проведе демонстративен мач между футболни ветерани от Хасково и сборен тим на местни журналисти.И тази година Фен Купа заедно със своите партньори ще предложи пълна гама от футболни емоции на посетителите. Паралелно с мачовете край терените ще се провеждат множество забавни игри и предизвикателства с атрактивни награди за най-ловките участници.Заповядайте и вие, за да преживеете незабравимите футболни емоции на терен. А междувременно - наздраве за Фен Купа и футболните моменти с приятели! Снимки и още актуална информация за най-големия и вълнуващ футболен турнир за любители в България можете да намерите на  и на официалната страница на турнира .  ", "date": "2018.05.30", "title": "Фен Купа 2018 в Хасково събра вълци и лисици в една група"}
{"url": "http://www.cross.bg/durzhavata-kevr-energetikata-1575823.html", "text": "/КРОСС/ Парламентът спешно трябва да поправи вредната поправка в Закона за енергетиката, която дава контрол на КЕВР върху сделката ЧЕЗ-Инерком, защото тя поставя всички в губеща позиция, призовава експертът по енергийна политика Славчо Нейков. Според него поправката \"ЧЕЗ\", както наричат последните промени в Закона за енергетиката, прокарани в парламента с цел да се дадат правомощия на КЕВР да спре сделката за активите на ЧЕЗ в България, е не само неприложима, но тя вече създава институционални проблеми, а съвсем скоро може да донесе финансови тежести за държавата. „Трябва ли политиците да чакат да се стигне дотам, за да я отменят?\", пита експертът.Съгласно поправката в Закона за енергетиката в сила от 8 май 2018 г. Комисията за енергийно и водно регулиране има правото и респективно задължението „да разрешава действия по разпореждане с дялове и акции, представляващи повече от 20 на сто от капитала на търговски дружества, които осъществяват лицензионна дейност по пренос и разпределение на електрическа, топлинна енергия или газ, с оглед гарантиране сигурността на доставките, защитата на националната сигурност и обществения ред\". Според Нейков този текст, който дава на КЕВР отговорности, за които комисията не е екипирана да изпълнява, е приет единствено по политически причини. От една страна той поставя КЕВР в ъгъла, защото няма конкретика как точно ще се прилага законът, а от друга, прилагането му може да бъде противозаконно и да доведе до сериозни имуществени претенции срещу държавата. Експертът по енергийна политика предупреждава, че ако не бъдат взети спешни мерки, може да се стигне до криза на институционалната компетентност, при която държавата чрез КЕВР да се окаже виновна на база на арбитражни и съдебни решения.„Необходимо е първо на държавно ниво да стане ясно какви са целите и да се уточнят законосъобразни механизми, с които тези цели могат да бъдат постигнати. Подобна спорна намеса на държавата в частно-правни отношения трябва да се урежда на ниво закон, а не чрез подзаконови или административни актове\", категоричен е експертът.Неотдавна в свой анализ енергийният експерт Галина Александрова предупреди, че държавата е заплашена от санкции за милиарди по арбитражните дела за нарушени бизнес интереси на ЕРП-ата. Над 1 млрд. лева е залогът в бъдещ арбитраж заради спиране на сделката с ЧЕЗ, смята енергийният експерт.  ", "date": "2018.05.30", "title": "Славко Нейков: Парламентът спешно трябва да ремонтира приетата опасна поправка в Закона за енергетиката"}
{"url": "http://www.cross.bg/vsichki-putyvane-mezhdynarodniya-1575804.html", "text": "/КРОСС/ „БДЖ - Пътнически превози\" ЕООД и тази година ще спази добрата си традиция и ще подари безплатно пътуване на всички български деца на възраст до 14 години по повод Международния ден на детето.Младите пътници могат да се възползват от тази възможност от 00:00 ч. до 24:00 ч. на 1-и юни във всички пътнически и бързи влакове (2-ра класа). При условие, че пътуването започва с нощен влак, който заминава преди 24:00 ч. на 1-и юни, безплатното пътуване важи до пристигането на влака в крайната гара на следващия ден.Възрастта на децата се удостоверява с копие на акт за раждане или друг документ доказващ възрастта, както и с железопътни карти „Дете\" и „Учащ\". Запазените места за всички категории влакове и спалните места се заплащат. Децата на възраст до 10 години задължително пътуват с придружител.Ръководството на „Холдинг Български държавни железници\" ЕАД поздравява своите най-малки пътници с предстоящия празник - Международния ден на детето, и им пожелава щастливо детство, усмивки и весели игри през лятната ваканция! ", "date": "2018.05.30", "title": "БДЖ подарява безплатно пътуване на децата по случай 1-и юни"}
{"url": "http://www.cross.bg/plochev-kamen-bolnitza-1575805.html", "text": "/КРОСС/ Управителят на Националната здравноосигурителна каса (НЗОК) Камен Плочев е подал оставка. От НЗОК съобщиха, че Камен Плочев, който е в болница, е подал писмо, в което казва, че „заради заболяването си и дългия престой в болница няма да може да изпълнява за в бъдеще задълженията си като управител\".Предстои Надзорният съвет на Касата да се събере и да обсъди оставката му, след което да я внесе в парламента, където тя трябва да бъде гласувана. Все още не се знае дали това ще стане на регулярно заседание или на извънредно.В края на февруари Камен Плочев беше приет в болница. От тогава функциите на управител временно бяха възложени на подуправителя д-р Йорданка Пенкова.  ", "date": "2018.05.30", "title": "Шефът на НЗОК Камен Плочев подаде оставка"}
{"url": "http://www.cross.bg/migranti-otkriti-zadurzhani-1575806.html", "text": "/КРОСС/ Полицията по следите на схема за трафик на бежанци. След снощната акция във „Филиповци\", при която бяха открити 29 нелегални мигранти, са задържани и двама българи.Задържани са мъж и жена. Не е ясно дали са женени, или са живеели на семейни начала. В тяхната къща обаче са открити нелегалните мигранти.Мъжът е около 40-годишен, в квартала го наричат Тачи, по професия е музикант.По информация на NOVA разпитите на мигрантите продължават.  ", "date": "2018.05.30", "title": "Двама български граждани са задържани след акцията във „Филиповци”"}
{"url": "http://www.cross.bg/genovski-danni-poruchki-1575807.html", "text": "/КРОСС/ Публикуването на данни за обществените поръчки, позволява по-добър контрол при използването на публични средства и отваря нови бизнес възможности. Това заяви заместник-министърът на транспорта, информационните технологии и съобщенията Димитър Геновски при откриването на конференция „Движеща сила на данните за обществените поръчки за бизнеса и политиката на ЕС\". Събитието се провежда в Брюксел от Службата за публикации на Европейския съюз под егидата на Българското председателство.Пазарът на отворени данни в Европейския съюз е около 60 милиарда евро, като обемът за секторите транспорт, информационни технологии, съобщения и търговия е над 16,6 млрд. евро, каза още заместник-министърът. По думите му, бизнесът в редица индустрии използва все повече данни като основа за стратегическо планиране, вземане на управленски решения и измерване на бизнес постижения. Научно-изследователската общност разчита на данните за подобряване на своите научни резултати.В изказването си Димитър Геновски посочи още, че наличието на надеждни и точни данни за обществените поръчки, както на национално, така и на европейско ниво, стимулира икономиката и трансграничната търговия. Отвореният достъп до тази информация е важна предпоставка, както за развитието на единния пазар, така и на търговските отношения на Европейския съюз с други страни и региони, каза в заключение заместник-министър Геновски.  ", "date": "2018.05.30", "title": "Геновски: Отварянето на данните за обществените поръчки подпомага бизнес с пазарен дял 60 млрд.евро "}
{"url": "http://www.cross.bg/portygaliya-zhivota-evtanaziyata-1575809.html", "text": "/КРОСС/ Парламентът на Португалия отхвърли законопроект за узаконяване на евтаназията в католическата държава с почти равен вот, но е осигурена достатъчно подкрепа, която гарантира продължаване на дебата по въпроса, информира \"Ройтерс\".Изготвен от управляващите социалисти, в подкрепа на проектозакона гласуваха 110 депутати в 230-местния парламент, а 115 законодатели го блокираха, четирима се въздържаха. Гласуването се проведе след разгорещен дебат и вот, който изискваше всеки депутат да обяви позицията си.По-рано стотици хора от всякаква възраст - предимно от религиозни групи и католически училища, протестираха пред сградата на парламента, скандирайки \"Да на живота, Не на евтаназията\". Те носиха и лозунги като \"Ние настояваме за палиативна грижа за всеки\" и \"Евтаназията е рецепта за тормоз над възрастните\".Португалската асоциация на лекарите е против промяната, аргументирайки се, че нарушава ключови принципи на професията.Евтаназията, когато лекар отнема живота на пациентите по тяхна молба, е законна в Белгия, Канада, Колумбия, Люксембург и Холандия. В Швейцария и някои американски щати асистираното самоубийство, при което пациентите сами прекратяват живота си под лекарски надзор, е разрешено.През 2007 г. Португалия разреши аборта, а три години по-късно и еднополовите бракове.  ", "date": "2018.05.30", "title": "Португалия не одобри евтаназията"}
{"url": "http://www.cross.bg/popylizum-yarostniya-parlament-1575808.html", "text": "/КРОСС/ Председателят на Европейската комисия Жан-Клод Юнкер призова в изказване пред Европейския парламент страните членки на Европейския съюз да се противопоставят срещу \"яростния популизъм\", съобщават световните информационни агенции.\"Нека да се противопоставим срещу яростния популизъм, който виждаме на европейско равнище във всички страни, включително и в моята, но хората в Люксембург са като цяло мъдри\", изтъкна Юнкер.\"Да, след година европейските граждани ще гласуват за нов състав на Европейския парламент. Никой не може да предвиди какви ще са резултатите, той ще бъде различен от този парламент, за някои от моите хора това е източник на тревога. Така че това не е голямо движение, а е удържимо движение\", допълни шефът на ЕК.\"Що се отнася до външната политика, ако искаме да бъдем ефективни... Не можем да водим света, ако сме свикнали с единодушие\".  ", "date": "2018.05.30", "title": "Жан-Клод Юнкер настоя ЕС да се противопостави срещу яростния популизъм"}
{"url": "http://www.cross.bg/dvoiino-ybiiistvo-v-haskovsko-1575811.html", "text": "/КРОСС/ Двойно убийство в хасковското село Козлец. Мъж е прострелял смъртоносно с пушка съпругата си и негов съсед.Задържан е 45-годишен мъж от селото. Мотивът за убийството е ревност.На място има екипи на полицията и съдебен лекар. Продължават огледите, събират се улики за тежкото престъпление. ", "date": "2018.05.30", "title": "Двойно убийство в Хасковско"}
{"url": "http://www.cross.bg/razprostranenie-narkotitzi-grypa-1575810.html", "text": "/КРОСС/ Използван е служител под прикритие при акция срещу престъпна група, занимавала се с разпространение на наркотици. Има задържани при поредна сделка за над 3 кг кокаин с много високо качество. Това каза на брифинг прокурор Лидия Манолова от отдел \"Криминален\" в Спецпрокуратура.Операцията е била проведена на 26 май в Хасковска област. Задържани са трима души, които са с повдигнати обвинения за престъпна група и разпространение на наркотици. Лицата са оставени от съда за постоянно в ареста.В момента на сделката е била приготвена сумата от 93 000 евро за покупката на наркотика. При акцията са използвани специални разузнавателни средства. Двама от обвиняемите са осъждани. Задържани са продавачите на наркотичните вещества. Все още се води разследване откъде те са се сдобили с тях.Прокурор Георги Мойсев уточни, че са събрани доказателства за осъществени от лицата три сделки с разпространение на наркотици - кокаин, хероин.Зам.-директорът на ГДБОП Стефан Джолев каза още, че четири месеца е продължило разследването. ", "date": "2018.05.30", "title": "ГДБОП удари група за разпространение на дрога с ченге под прикритие"}
{"url": "http://www.cross.bg/proizvodstvoto-tzenite-izdeliya-1575803.html", "text": "/КРОСС/ Общият индекс на цените на производител през април 2018 г. нараства с 0.7% спрямо предходния месец. По-високи цени са регистрирани в преработващата промишленост - с 1.1%, а спад на цените е отчетен в добивната промишленост - с 1.3%, и при производството и разпределението на електрическа и топлоенергия и газ - с 0.2%. По-съществено покачване на цените в преработващата промишленост  се наблюдава при производството на тютюневи изделия - с 5.4%, и при производството на основни метали - с 0.9%, а спад е отчетен при обработката на кожи и производството на изделия от обработени кожи без косъм - с 1.0%, както и при производството на химични продукти и печатната дейност и възпроизвеждането на записани носители - по 0.3%.Общият индекс на цените на производител през април 2018 г. нараства с 2.9% в сравнение със същия месец на 2017 година. Увеличение на цените е отчетено при производството и разпределението на електрическа и топлоенергия и газ - с 8.8%, в преработващата промишленост - с 1.3%, и в добивната промишленост - с 0.5%.В преработващата промишленост по-съществен ръст на цените се наблюдава при производство на дървен материал и изделия от него, без мебели - с 6.5%, и при производство на хартия, картон и изделия от хартия и картон - с 5.2%, а спад е регистриран при производството на химични продукти - с 2.2%, както и при производството на превозни средства, без автомобили - с 1.9%.Индексът на цените на производител на вътрешния пазар през април 2018 г. се покачва с 0.4% спрямо предходния месец. Ръст на цените е отчетен в преработващата промишленост - с 0.8%, при производството и разпределението на електрическа и топлоенергия и газ - с 0.1%, а в добивната промишленост е отчетен спад с 1.7%.В преработващата промишленост  по-високи цени спрямо предходния месец се наблюдават при производството на тютюневи изделия - с 8.1%, и при производството на мебели - с 0.9%. Спад е отчетен при: производството на основни метали - с 1.4%, производството на автомобили, ремаркета и полуремаркета и печатната дейност и възпроизвеждането на записани носители - по 0.4%.Индексът на цените на производител на вътрешния пазар през април 2018 г. нараства с 3.8% в сравнение със същия месец на 2017 година. Увеличение на цените е регистрирано при производството и разпределението на електрическа и топлоенергия и газ - с 9.0%, в добивната и в преработващата промишленост - по 1.0%.През април 2018 г. по-високи цени в преработващата промишленост спрямо април 2017 г. са отчетени при производството на дървен материал и изделия от него, без мебели - с 4.8%, и при производството на хартия, картон и изделия от хартия и картон - с 4.2%. Намаление на цените се наблюдава при производството на изделия от каучук и пластмаси - с 1.2%, и при производството на тютюневи изделия - с 0.7%.Индексът на цените на производител на международния пазар през април 2018 г. се покачва с 1.2% в сравнение с предходния месец.В преработващата промишленост  е отчетено повишение на цените с 1.4%. По-съществен ръст е отчетен при: производството на основни метали - с 1.4%, производството на дървен материал и изделия от него, без мебели и производството на изделия от каучук и пластмаси - по 0.8%, и производството на автомобили, ремаркета и полуремаркета - с 0.7%, а спад се наблюдава при обработката на кожи и производството на изделия от обработени кожи без косъм - с 1.4%, и при производството на тютюневи изделия - с 1.1%.Индексът на цените на производител на международния пазар през април 2018 г. нараства с 1.5% в сравнение със същия месец на 2017 година.В преработващата промишленост цените се покачват с 1.6%. По-високи цени са отчетени при: производство на дървен материал и изделия от него, без мебели - с 8.8%, производство на хартия, картон и изделия от хартия и картон - със 7.1%, и обработката на кожи и производството на изделия от обработени кожи без косъм - с 4.4%. Спад на цените се наблюдава при производство на тютюневи изделия - с 4.7%, и при производството на химични продукти - с 4.5%.  ", "date": "2018.05.30", "title": "Индексът на цените на производител на международния пазар през април 2018 г. се покачва с 1.2%"}
{"url": "http://www.cross.bg/-godishno-dete-se-ydavi-vuv-vodoem-1575812.html", "text": "/КРОСС/ Момче на 10 години от Перник се е удавило във водоем в радомирското село Гълъбник, съобщи ОД на МВР.За инцидента е съобщено във вторник следобед в РУ- Радомир. Незабавно на мястото пристигнали представители на Районното управление \"Полиция\", на местната противопожарна служба, на Спешния център, както и съдебен лекар.Детето вече било починало. При първоначалния оглед следи от насилие не са открити. Образувано е досъдебно производство. ", "date": "2018.05.30", "title": "10-годишно дете се удави във водоем"}
{"url": "http://www.cross.bg/etap-potrebitelite-marki-1575791.html", "text": "/КРОСС/ На , понеделник, стартира първи етап на потребителската класация . Инициативата се реализира за десета поредна година и е единствената класация, основана само върху мнението и нагласите на потребителите. \"ЛЮБИМИТЕ МАРКИ\" дава възможност на потребителите да определят марките, които обичат и които сред голяма конкуренция са спечелили тяхното доверие. За разлика от други класации,  не разчита на жури при номинациите - те са свободни, основани единствено на потребителските предпочитания и не включват специални пазарни критерии. По този начин  представя не експертното, а потребителското мнение за брандинга.Класацията се провежда в три етапа. Гласуването се извършва он-лайн на адрес:  след предварителна регистрация. Потребителите номинират или гласуват, като потвърждават избора си през линк, изпратен автоматично на електронната им поща, посочена за контакт. Непотвърдените гласове не се отчитат!Подбрани са близо 40 категории, в които всеки участник има възможност да определи коя е неговата любима марка. Критерият, по който ще се излъчат марките в отделните категории, ще бъде броят на подадените гласове. Първият етап стартира в понеделник, 4 юни и ще продължи до 14 юни. В рамките на 11 дни потребителите избират (номинират) предпочитаната от тях марка в падащо меню за всяка от подбраните категории. Този етап цели да отсее Топ 6 на най-предпочитаните брандове в различните отрасли. В следващия кръг продължават онези 6 марки в категория, събрали най-много потребителски гласове. ще се проведе от , като в този период потребителите могат да посочат до 3 от 6-те продължили марки в различните категории. Целта на този етап е да покаже кои 3 марки в отрасъл ще продължат в трети последен кръг на класацията. стартира на  . На този етап потребителите ще определят марка №1 във всяка категория, както и подгласничките, които ще бъдат на второ и трето място.  по връчването на сертификатите ще се проведе на По повод 10 години класация организаторите подготвят . В нея ще бъдат събрани историите на успеха на онези марки, които печелят любовта и сърцата на потребителите, историите на успешните брандове.  ", "date": "2018.05.30", "title": "Стартира десетото юбилейно издание на класацията „Любимите марки”"}
{"url": "http://www.cross.bg/velikov-georgiev-ybiiistvo-1575793.html", "text": "/КРОСС/ Софийският апелативен съд (САС) е освободил под домашен арест Георги Георгиев, който преди две седмици намушка с нож 18-годишния Борислав Великов, съобщава news.lex.bg. Инцидентът стана в тролей №7 на спирката на ул. „Опълченска\" в София. Според първоначално изнесените данни Великов направил забележка на група деца, които плюели семки в тролея, Георгиев се застъпил за тях, след което се спречкал с младежа и го намушкал. Момчето беше откарано в болница и оперирано веднага и няма опасност за живота му.33-годишният Георгиев беше задържан, а в него бяха открити метадон и амфетамини. Стана ясно още, че е бил осъждан три пъти.Първоначално Софийският градски съд го остави за постоянно в ареста по обвинението в опит за убийство по хулигански подбуди, но Апелативният съд е отменил определението з аргументите, че няма достатъчно доказателства по обвинението. Според апелативните съдии по делото има данни само за нанесена телесна повреда, но не и за опит за убийство.Съдът е приел, че пострадалият Великов без причина и без да е бил предизвикан, е нанесъл удари в гърба на Георгиев и го нарекъл „циганин\", съобщава Нова тв. След това пък обвиняемият започнал да вика и да пита, защо го удря и обижда, при което се стигнало и до схватката, завършила с намушкване.По делото не са постъпили и медицински документи за диагнозата на Великов, включително и данни за престоя и лечението му в „Пирогов\".Според САС, втората по тежест мярка за неотклонение е достатъчна, за да не извърши Георгиев престъпление, като такава опасност съдът отчете само заради зависимостта му от наркотици, но не и заради предишни осъждания, за които той е реабилитиран отдавна.„Искам да видя майка си жива още един път\", каза в последна си дума обвиняемият, а адвокатът му обясни, че той се грижи за болната си майка.От своя страна пострадалият Великов заяви, че не е наричал нападателя си \"циганин\".\"Не се чувствам много добре, постоянно ме боли като си взимам въздух. Трябва много търпение и грижи\", заяви той в ефира на Нова телевизия.\"Решението на съда не е нормално. Той в себе си носи хладно оръжие, излиза с мисълта, че трябва да го използва. Той е обикновен наркоман\", коментира пред медии Великов.\"Не е справедливо решението. Не може да се освобождава човек, който е направил опит за убийство и да се сваля обвинението от предумишлено убийство\", добави треньорът му.\"Не е вярно, че съм му казал, че е циганин. Направих нормална забележка към децата. След като ме наръга, осъзна, че е направил грешка и започна да блъска по вратите на тролея, за да излезе\", разказа за инцидента намушканият Великов.  ", "date": "2018.05.30", "title": "Освободиха от ареста мъжа, който наръга младеж в тролей 7"}
{"url": "http://www.cross.bg/krymova-zashtoto-sobstvenitzite-1575794.html", "text": "/КРОСС/ На този етап няма категорично решение как ще продължи програмата за енергийно обновяване на жилищата след изразходване на осигуреното финансиране, а само идеи и предложения. Единственото ясно е, че ефектите от нея са изключително големи и трябва да продължим да изпълняваме сходни програми за жилищно обновяване. Това заяви в сутрешния блок на Нова телевизия „Здравей, България\" заместник-министърът на регионалното развитие и благоустройството Малина Крумова. Тя обясни, че настоящата програма за саниране ще се изпълнява до размера на наличното финансиране, с което ще се обновят 2022 сгради.„До края на 2018 г. ще сме готови с новия модел, който ще има ясна и дългосрочна визия за следващите 25 години\", посочи Крумова. По думите й програмите могат да бъдат структурирани по различен начин, в зависимост от различните регионални и индивидуални условия. Обсъжда се идеята за въвеждане на съфинансиране от страна на собствениците, както и за диференциране на помощта в зависимост от климатичните, икономическите или демографските обстоятелства в регионите, или икономическото състояние на всеки гражданин. „Целта е да стимулираме собствениците, защото това са частни сгради. Ние подпомагаме частните собственици да обновяват своите жилища\", коментира Крумова.Тя напомни, че според анализите в страната има 44 хил. жилищни блока на възраст 30, 40 и повече години, които трябва да се обновяват, за да се удължи срокът им на експлоатация, а не след време да се рушат. „От тях ние ще обновим над 2000 блока, а 42 000 остават. Нужните средства са огромни, за това търсим по-устойчив модел на подпомагане с въвеждането на съфинансиране и приоритизация на базата на критерии, които ще се определят след широко обществено обсъждане\", каза Крумова. Друга възможна мярка е диференциран подход спрямо хората с по-големи и по-малки възможности, както в един блок, така и в цели райони. Заместник-регионалният министър уточни, че именно в регионите с по-слабо икономическо развитие има и блокове в по-тежко състояние.„Трябва да осъзнаем отговорността, която имаме като собственици на апартаментите си за общото състояние на блоковете. Има абсолютна необходимост от промяна на манталитета. Не може държавата да е виновна, че не сме се разбрали за поддръжката. Ако искаме държавата да ни помага трябва да осъзнаем и отговорността си по отношение на поддръжката, защото тя в момента не е адекватна\", коментира още Крумова. Тя добави, че именно заради невъзможността на собствениците да се сдружат и поддържат общата собственост е създадена програмата за енергийна ефективност. Към днешна дата има подадени заявления за саниране на 5500 сгради, а регистрираните сдружения на собствениците са около 7000.„Очевидно е, че трябва да има подпомагане от държавата и бюджета. Обмисляме различни идеи, защото един унифициран модел не върши достатъчно работа. Има хора, които могат да си позволят доплащане, други не. Ние правихме допитване до хората и около 40% са готови да участват със съфинансиране\", допълни тя.По отношение на сигналите за некачествена работа зам.-министър Крумова подчерта, че те са много малко на фона на цялото саниране. Факторите, които определят подобни сигнали, не са финансови , защото референтните стойности са достатъчни, за да се работи качествено. Става дума за квалификация на работници, скорост на изпълнение. „Проверяваме всеки сигнал и там, където има нарушения налагаме санкции\", отбеляза тя. ", "date": "2018.05.30", "title": "44 хиляди жилищни сгради се нуждаят от удължаване на срока на експлоатация"}
{"url": "http://www.cross.bg/zakonoproekt-bulgariya-koryptziyata-1575792.html", "text": "/КРОСС/ „Има много законопроекти на опозицията, които не стигат до пленарна зала и е време председателите на комисии да започнат да ги вкарват в дневния си ред\". Това каза зам.-председателят на ПГ на „БСП за България\" Драгомир Стойнев. Той заяви, че не е нормално такива закони като Наказателният кодекс - внесен от опозицията, Законът за лихвоточките, който не се разглежда от комисията по бюджет и финанси, Законът за доброволчеството, Културният чек не се допускат до пленарна зала.  „Ако управляващите не сте съгласни с тях, можете да гласувате против, но ние искаме да бъдат чути и приети нашите предложения\", каза още Стойнев.„Три пъти от парламентарната трибуна БСП внася предложение за разглеждане на Закон за младежта. В него има въпроси, които са важни за младите хора в България, затова толкова настояваме той да се разгледа\". Това каза народният представител от ПГ на „БСП за България\" Иван Ченчев. Той припомни, че тази нужда е заявена от младежките организации, миналата година на младежката среща във Варна. „Настояваме този Закон за младежта да влезе в пленарна зала, за да създадем условия за доброволчество и решаване на проблемите на младите хора, които в момента се неглижират\", заяви Ченчев.„Преди седмица, в деловодството на НС е внесен законопроект за автомобилната камара. Той е разпределен само в комисия по транспорт\". Това заяви зам.-председателят на ПГ на „БСП за България\" Георги Свиленски от парламентарната трибуна. Той обясни, че законопроектът касае отнемане на правомощия на министъра на транспорта и преструктуриране на дейности в Министерството на транспорта. „Недопустимо е един законопроект, внесен от народни представители, да не бъде гледан в правна комисия. Там има много правни въпроси и се нуждаем от експертизата им\", категоричен е народният представител. Според него този законопроект въвежда нова регулация в бранша, което неминуемо ще доведе до санкции от ЕК, ако не му бъде обърнато внимание и от Комисията по европейски въпроси. „Най-важното - в мотивите на законопроекта, както и в медиите, се налага теза, че с този законопроект се слага край на корупцията в Министерството на транспорта. Задължително трябва да бъде гледан и от Комисията за борба с корупцията. Ако те подкрепят този законопроект, като мярка за борба с корупцията, следващата мярка, която ще предложа е- да закрием Министерството на транспорта и да го направим в частни структури, изнесено извън държавната администрация, за да се преборим с корупцията в този сектор\", каза още Георги Свиленски.  ", "date": "2018.05.30", "title": "БСП поиска разглеждане на важни законопроекти, управляващите отказаха"}
{"url": "http://www.cross.bg/byrgas-grad-razhodka-1575795.html", "text": "/КРОСС/ Невероятният чар на Бургас, неговата впечатляваща архитектура  и нова градска визия, реконструираното ларго, колоритните малки улички, интересни места, романтични локации  и морски пейзажи - вече са достъпни на един клик разстояние - www.vrburgas.com. Виртуалната разходка е реализирана от екип от бургаски дизайнери, програмисти, аниматори, фотографи.Проектът за изработване на мобилно приложение и интерактивен гайд за представяне на интересни обекти от историята на Бургас се реализира от Община Бургас, общинско дружество \"Иновационни системи - Бургас\" ЕООД и ИКТ Клъстер Бургас.Главен герой във виртуалната разходка е бургаският гларус Руси - любопитна и изключително осведомена птица. Той е вечният събеседник на рибарите на Моста, свидетел на всички срещи при Часовника, посреща и изпраща влаковете на гарата, крачи гордо по площада пред Общината. Той ще ви покаже града, най-популярните кафенета и ще ви е отлична компания по най-оживената улица \"Богориди\".Гларусът Руси ще Ви покаже истинския Бургас - очарователен, романтичен, магнетичен, живописен, артистичен. Град, свенлив за непознатите и щедър към всички, усетили емоционалния ритъм на морето. Бургас винаги е носил привлекателното усещане за свобода. Град на смели мечтатели, които оставят следи. Град, който не изчерпва своя заряд. Град, който обича движението, живее страстно с морските бури и жарките спомени край брега. Бургас е град на спомени, към който всеки поглежда с надеждата да усеща отново и отново неговия особен чар. Освен с артистичен и бохемски дух, Бургас винаги е впечатлявал с модерното си мислене и воля да прогресира, да улавя пулса на новия ден.Докоснете се до всичко това, като изтеглете VR Burgas от Google Play или AppStore и се докоснете до магията, наречена Бургас!Екипът, създал бургаската виртуална реалност, обещава да добавя нови и развива съществуващите виртуални места.  ", "date": "2018.05.30", "title": "Историята и красотата на Бургас оживяват чрез разходка във виртуалната реалност"}
{"url": "http://www.cross.bg/sanofi-iliyana-miladinova-1575796.html", "text": "/КРОСС/ Илияна Миладинова е новият HR мениджър за две от бизнес направленията на водещата фармацевтичната компания Sanofi за Централна и Югоизточна Европа.Тя ще управлява HR политиката на компанията за бизнес направленията „Лекарства без лекарско предписание\" и „Лекарства Обща медицина и бързоразвиващи се пазари\" в девет държави в региона - България, Сърбия, Словения, Хърватска, Македония, Черна Гора, Босна и Херцеговина, Косово и Албания. Основният фокус на Илияна в Sanofi  ще бъде развиването и прилагането на устойчиви програми и решения в областта на HR, които трансформират работната среда, допринасят за стратегическото развитие набизнеса и са смислени за хората.Едновременно с това тя ще оглави оперативното управление на човешките ресурси за всички направления на Sanofi в България, Македония и Косово.Илияна Миладинова е професионалист с над 15 години опит в областта на човешките ресурси. Преди да се присъедини към екипа на Sanofi е работила за големи международни компании като Interbrew, Eurobank, William Hill. В последните пет години е била Мениджър Човешки ресурси на William Hill Bulgaria. Илияна е също сертифициран коуч и фасилитатор със солиден опит във воденето на вдъхновяващи обучения, които провокират лична осъзнатост.Има придобити магистърски степени по „Културна антропология\" и „Философия\" от Софийския университет „Св. Климент Охридски\".  ", "date": "2018.05.30", "title": "Илияна Миладинова ще отговаря за HR политиката  на Sanofi за Централна и Югоизточна Европа"}
{"url": "http://www.cross.bg/izbori-gerb-izborniya-1575797.html", "text": "/КРОСС/ Вече близо тридесет години в България редовно се провеждат избори. И вече трето десетилетие процъфтяват  порочните практики на „купен\", „контролиран\" и „корпоративен\" вот. Професионални изборджии брокерстват с гласове, кметове и областни управители се ангажират с конкретни резултати, работодатели провеждат изборни оперативки и профилактики на своите работници - и това, вече не прави впечатление на никого. Гочоолу, Дочоолу и Данчо Харсъзина се институционализираха в официални победители, защото според естествено наложилата се терминология в България, избори не се печелят - на избори се бие. Това има своите конкретни измерения. Изборният процес е делегитимиран. Изборните резултати са изкривени. Гражданите са все по-отчуждени от политическия живот на страната. Все по-малко от тях намират смисъл да гласуват и все по-ниско е доверието в представителните институции. И докато на национални избори присъствието на международни наблюдатели, на множество неправителствени организации и големият брой застъпници- омекотява тази практика  и прави по-малко възможни мащабни машинации, то местните избори, особено в по-малките населени места, често биват изцяло опорочени.Показателни в този аспект бяха проведените през изминалата неделя, частични местни избори в селата Беден, обл. Смолян и Галиче, обл. Видин.Особено последното се превърна в символ. Тежкият златен ланец и победоносно вдигнатата чаша с уиски са регалиите на местната власт в Галиче от години. И ще продължат да бъдат, защото бившият кмет - осъденият на 4г. и 6 месеца затвор за отвличане, побой и грабежи Ценко Чоков - активно участва и допринесе за избора на кандидата на ГЕРБ, негов личен приятел и близък съратник. Предоставили сме телефоните номера, от които Ценко Чоков се е обаждал на хора в изборния ден и непосредствено преди това. Щяхме да питаме и министъра на правосъдието- как е възможно и откъде един затворник разполага с телефони, но решихме че няма смисъл, вече знаем, че за подобни въпроси, в българските затвори основните компетентни по тези въпроси са чистачките.В деня на изборите, в Галиче се появяват непознати за местните граждани хора. Много от тях работят в кабелна телевизия - собственост на общински ръководител на ГЕРБ. Новите избиратели са регистрирани на адреси в полуразрушени, отдавна изоставени и необитаеми сгради. Превозвани са организирано, а когато застъпник от БСП се е приближил до един от автомобилите, за да пита какви са и от къде идват, е направен опит той да бъде прегазен. Тези, по-различни от останалите, гласоподаватели влизат в сградата, в която се гласува, през задния ход, своеобразен ВИП-терминал, осигурен пред погледа на униформените полицаи. Мисля, добихте представа за атмосферата на изборния ден в едно от населените места на гордо председателстващата Съвета на Европейския съюз България.Колкото до изборите в с. Беден обстоятелствата са не по-малко скандални. В населеното място има само един крупен работодател - собственикът и директор на местния завод. Той еднозначно обяснява на своите работници, че ако не гласуват за кандидата на ГЕРБ, заводът ще бъде закрит, а те ще останат без работа и ще бъдат обречени на гибел.  По тази точка - за обречеността -  макар и по други причини, след случващото се този уикенд, сме на път да се съгласим с влиятелния беденски бизнесмен.Наистина сме обречени. Обречени сме, ако продължаваме да извъртаме глава от очевидните аномалии на българския политически живот. Обречени сме, ако се примирим с властта на златния ланец. Смразяващо е не само случилото се. Отчайващо е спокойствието, с което това се приема.БСП е политическа сила - участник в изборния процес. Противопоставихме се сериозно. Загубихме с по-малко гласове, отколкото са служителите на местната телевизия на общинския председател на ГЕРБ или онези гласоподаватели в Беден, упражнили правото си на глас преди изборните секции да са официално отворени. Скоро пак ще има избори и БСП пак ще е там, но това не е просто сблъсък между БСП срещу ГЕРБ. Ако сега, когато нещата са толкова брутално ясни, не последва силна и еднозначна реакция на всички политически партии, граждански организации и въобще на цялата ни общественост, че никое отклонение от честните изборни правила повече не може да бъде приемано и толерирано... Ако това не се случи сега, то на местните избори догодина, Галиче ще е повсеместно и всяко населено място може да бъде спокойно прекръстено Беден. Името, за съжаление, отлично ще пасне на повечето от тях.Обърнахме внимание на този факт и на европейските институции. Днес ще питаме Франс Тимерманс - човекът отговарящ за върховенството на закона и за Хартата на основните права и свободи в ЕС - как си представя пълноценното участие на предстоящите европейски избори на хора, чиито вот за най-близкия им пълномощник  - кмета, беше опорочен и откраднат.С настоящата декларация ние, от Парламентарната група на „БСП за България\", заявяваме че няма да се примирим с това положение. Вече сигнализирахме прокуратурата за достигналата до нас информация, сезирахме европейските и международни наблюдатели, днес ще изпратим писма и до 12 активни в изборния процес неправителствени организации от целия граждански спектър. Настояваме за парламентарно изслушване на министъра на вътрешните работи за действията на полицията в изборния ден. Въобще ще се погрижим всичко, което се случи на тези избори, да стане публично достояние.На тези, които решат да не си мълчат, гарантираме своята подкрепа. Използвам случая да предупредя, че сме наясно с натиска, на който са подложени БСП активисти по места, вкл. участниците ни в изборни комисии, и заявявам ще застанем като един зад всеки от тях.На участниците в политическия процес, във и извън парламента, които си мълчат, за да не си помисли някой, че помагат на БСП, напомняме, че съвсем скоро те самите ще се явяват на избори и ако избори се провеждат така, то шансовете за реално политическо представителство на техните избиратели са  илюзорни.Всъщност, лесно се говори за свобода и за демокрация. Но трудно се практикуват и още по-трудно се отстояват. Разбира се,  всеки има право да замълчи. Но днес, когато знаете, какво се случва, мълчанието не е неутрално. Мълчанието ви е избор. Избор в полза на ГЕРБ и на Чоков.  ", "date": "2018.05.30", "title": "Зарков: На местните избори догодина Галиче ще е повсеместно "}
{"url": "http://www.cross.bg/borisov-boiiko-luzhe-1575798.html", "text": "/КРОСС/ „Предупреждаваме ви, че отсега нататък- не три пъти, един път, ако кажете, че „БСП за България\" лъже, ще ви напомня следния факт - на 17.05.2018г, българският съд реши: \"Осъжда Бойко Методиев Борисов за отправяне на неверни твърдения\". Това каза лидерът на БСП Корнелия Нинова от парламентарната трибуна.\"Следователно, единственият, официално признат от българския съд лъжец, е премиерът и действащият председател на Съвета на ЕС Бойко Методиев Борисов\", заключи  тя по повод обвинения на ГЕРБ, че БСП лъже за фалшификации на изборите в Галиче. ", "date": "2018.05.30", "title": "Корнелия Нинова: Единственият официално признат от българския съд лъжец е премиерът Борисов"}
{"url": "http://www.cross.bg/pytin-rabota-pravitelstvoto-1575801.html", "text": "/КРОСС/ Неслучайно Владимир Путин проведе среща с министрите от правителството в почивен ден - на фона на това, което той обяви на заседанието на новото правителство това е дори символично. Президентът даде на събралите се напътствия за предстоящата работа и им пожела да им стигне здравето за качественото и своевременното ѝ изпълняване.Путин призова правителството да стане „мотор, двигател на обновяването, промените във всички сфери на нашия живот\" и „максимално бързо\" , а именно да 1 октомври да изяснят ключовите направления на своята дейност, основа за която ще стане новият майски указ на Путин. Напомняме, че става дума за предоставянето на трилиони рубли за подобряването на качеството на живота на руските граждани - средствата ще се изразходват за инфраструктура, медицина и образование. Путин призова чиновниците да не търсят оправдания, с които да обясняват защо работата им не е била изпълнена на добро ниво и в срок.„Не трябва и не може да има никакви позовавания на каквито и да е обстоятелства, които да ви попречат да изпълните тази работа качествено, на високо равнище и в поставените срокове. Трябва да проявявате инициатива, да намирате нестандартни подходи, да утвърждавате съвременен стил на управление. Тук в правителството ще се решават ключови въпроси от развитието на Русия, ще се предприемат мерки, които изискват времето ни и нашите стратегически цели. Именно тук трябва да се намира моторът за обновление и промени във всички сфери на нашия живот. И неговият ритъм, енергията на вашата работа трябва да се усеща в цялата страна\", заяви президентът.Попадането на страната в петицата на най-големите икономики на света, двукратното снижаване на бедността, ръстът на продължителността на живота до 78 години, осезаемото подобряване на качеството на медицината и образованието, мащабното строителство на нова инфраструктура в страната - такива задачи постави президентът пред правителството със срок до 2024 г.Превод: Поглед.инфо ", "date": "2018.05.30", "title": "Путин заяви на новото правителство, че няма да търпи оправдания за зле свършена работа"}
{"url": "http://www.cross.bg/mart-goriva-proizvodstvoto-1575802.html", "text": "/КРОСС/ През март 2018 г. спрямо февруари 2018 г. нараства производството на:•\tтвърди горива - с 6.5% до 2 409 хил. т;•\tелектроенергия - с 4.9% до 4 071 ГВтч.Наблюдава се значителен спад в производството на нефтени продукти, който се дължи на проведен планов ремонт на производствени мощности през март 2018 г., като:•\tбезоловният бензин намалява с 99.2% до 1 хил. т;•\tдизеловото гориво намалява с 87.0% до 22 хил. т. Няма производство на пропан-бутанови смеси.През март 2018 г. спрямо същия месец на предходната година нараства производството на:•\tтвърди горива - с 1.1%;•\tелектроенергия - с 2.9%.Намалява производството на:•\tпропан-бутанови смеси - със 100%;•\tбезоловен бензин - с 99.2%;•\tдизелово гориво - с 88.0%.През март 2018 г. спрямо февруари 2018 г. нарастват доставките на:•\tтвърди горива - с 4.2% до 2 490 хил. т;•\tпропан-бутанови смеси - с 22.9% до 43 хил. т; •\tбезоловен бензин - с 16.7% до 42 хил. т;  •\tдизелово гориво - с 22.4% до 180 хил. т.Намаляват доставките на:•\tприроден газ - с 5.9% до 333 млн. м3;•\tелектроенергия - с 0.9% до 3 147 ГВтч.През март 2018 г. спрямо същия месец на предходната година нарастват доставките на:•\tтвърди горива - с 0.4%;•\tпропан-бутанови смеси - с 13.2%;•\tбезоловен бензин - с 5.0%; •\tдизелово гориво - с 14.6%;•\tприроден газ - с 5.7%; •\tелектроенергия - с 3.0%.  ", "date": "2018.05.30", "title": "НСИ: Нараства производството на някои горива през март"}
{"url": "http://www.cross.bg/neravnostoiino-prezidentut-mladezhi-1575784.html", "text": "/КРОСС/ Президентът Румен Радев и съпругата му Десислава Радева ще бъдат домакини на традиционния абитуриентски бал за младежи в неравностойно положение.Събитието е част от благотворителната инициатива на държавния глава „Подкрепи една мечта\".В рамките на инициативата младежите, израснали без родителски грижи, получават информация и напътствия за своята професионална реализация или обучение.През учебната 2017/2018 г. в нея ще участват 124 младежи.  ", "date": "2018.05.30", "title": "Президентът е домакин на традиционния бал за абитуриенти в неравностойно положение"}
{"url": "http://www.cross.bg/dyshi-kent-velikobritaniya-1575781.html", "text": "/КРОСС/ 14 души бяха ранени при тежка верижна катастрофа във Великобритания. Инцидентът е станал в Дарфорд, в южното английско графство Кент.В катастрофата са участвали 25 превозни средства, сред които един автобус.По информация на спасителната служба 14 души са леко пострадали. Един човек е арестуван по подозрения в безразсъдно шофиране, съобщи полицията в Кент.Кадри, публикувани в социалните мрежи, показват размера на пораженията върху автомобилите. ", "date": "2018.05.30", "title": "14 души пострадаха при верижна катастрофа във Великобритания"}
{"url": "http://www.cross.bg/erysalim-konsylstvo-izrael-1575783.html", "text": "/КРОСС/ Чехия вчера отвори отново почетното си консулство в Ерусалим, закрито през 2016 г. след смъртта на бившия консул, съобщи новият почетен консул - израелският бизнесмен от чешки произход Дан Пропер, цитиран от Франс прес.Виждам своя принос главно от гледна точка на икономическите връзки, тъй като имам контакти с местните бизнес среди, каза 78-годишният Пропер.Родителите му напуснали Чехословакия през 1939 г., малко преди началото на Втората световна война.Откриването наново на почетното консулство ще бъде последвано от откриване на Чешки център в града, съгласно план, представен през април от чешкия премиер Андрей Бабиш.Това решение няма никакво влияние върху крайното споразумение за Ерусалим. Чехия зачита изцяло общата позиция на Европейския съюз, който разглежда Ерусалим като бъдеща столица на две държави - Израел и бъдеща Палестина, обясни тогава чешкото външно министерство.Чешкият президент Милош Земан, от своя страна, гледа благосклонно на преместване на чешкото посолство от Тела Авив в Ерусалим. Това обаче може да стане само ако правителството го одобри.Неотдавнашното тържествено откриване на американското посолство в Ерусалим, което потвърди признаването от САЩ на града за столица на Израел, предизвика остро напрежение в ивицата Газа и кървави сблъсъци край границата с Израел, припомня АФП.  ", "date": "2018.05.30", "title": "Чехия отвори отново почетното си консулство в Ерусалим"}
{"url": "http://www.cross.bg/borisov-sreshta-pytin-1575782.html", "text": "/КРОСС/ \"Борисов иска от Путин 15 милиарда кубически метра газ за хъба до Варна\", пише на първа страница \"24 часа\" по повод предстоящата среща на премиера и руския президент. В темите на срещата им е въпросът за по-евтино гориво за България след споразумението на Европейския съюз с \"Газпром\". Вестникът припомня, че днешната среща на Борисов и Путин ще е трета за тях от 2010 година.Според \"Труд\", рестартирането на АЕЦ Белене също е сред темите за двустранния разговор.\"Дума\" помества коментар за започващото днес двудневно посещението на Борисов в Москва. Заглавието е: \"Тегли-Бутай пак среща Путин\". Подзаглавието е \"Някои актуални спомени как Бойко Борисов и компания работеха по \"Южен поток\" и какво произлезе от това\".\"Безплатното\" саниране приключва окончателно догодина, пише \"Сега\". Широко рекламираното от управляващите саниране ще завърши със скромни резултати близо петилетка след началото. Замразената в момента програма може да се поднови, но срещу заплащане от собствениците.  ", "date": "2018.05.30", "title": "В пресата днес"}
{"url": "http://www.cross.bg/kaloyan-sofiya-instalatziyata-1575829.html", "text": "/КРОСС/ Няма достатъчно информираност в обществото и има ниска степен на доверие към проекта за инсталация за изгаряне на RDF-гориво в ТЕЦ „София\". Това каза лидерът на БСП - София Калоян Паргов по време на кръгла маса на тема „Има ли София интегрирана система за управление на отпадъците?\", организирана от Дискусионен клуб „Политика 21\".Столичните социалисти са убедени, че е необходимо повишаване на информираността на столичани. Ето защо БСП - София ще стартира информационна кампания.„По време на кампанията ще представим пред гражданите всички аспекти и мнения по темата. Ще представим нашата позиция - към момента избраната технология няма алтернатива, но изборът на място за изграждане на инсталацията трябва да бъде преразгледан. Площадката на ТЕЦ „София\" е неподходяща, най-вече от екологична гледна точка и с оглед транспортния трафик. Мястото на RDF инсталацията трябва да бъде до завода за третиране на отпадъци\", категоричен е председателят на групата на социалистите в СОС.Калоян Паргов заяви, че разчита на партньорството на медиите, за да достигнат посланията на кампанията до повече хора. Ще бъдат разкрити и информационни пунктове.  ", "date": "2018.05.30", "title": "Калоян Паргов: БСП-София започва информационна кампания за преместване на RDF инсталацията до завода за отпадъци"}
{"url": "http://www.cross.bg/pazardzhik-obshtina-fytbol-1575799.html", "text": "/КРОСС/ На 31.05.2018 г. от 11.00 ч. в кметска зала на Община Пазарджик, бул. „България\" № 2,, главният изпълнителен директор на „Български пощи\" ЕАД Деян Дънешки ще пусне в употреба издание на тема: „100 години футбол в Пазарджик (ФК „Хебър\")\" -  илюстрована пощенска карта с оригинален знак за цена на пощенската услуга и специален пощенски печат.В церемонията ще вземат участие Румен Кожухаров, главен секретар на Община Пазарджик и Найден Шопов, председател на Управителният съвет на ФК „Хебър\".Изданието е в тираж от 942 броя.Автор на проекта е художника Кристиян Терзиев.  ", "date": "2018.05.30", "title": "Представят пощенско-филателно издание на тема: „100 години футбол в Пазарджик (ФК \"Хебър\")“"}
{"url": "http://www.cross.bg/chasa-gradysa-minyti-1575828.html", "text": "/КРОСС/ Най-ниските температури през юни у нас ще бъдат между 10 и 15 градуса, а най-високите - между 31 и 36 градуса, съобщи Красимир Стоев - синоптик в Националния институт по метеорология и хидрология при БАН.По думите му през тази година през юни се очаква средната месечна температура да бъде около и над нормата, която за по-голямата част от страната е между 20 и 22 градуса, по долината на река Струма - около 23 градуса, за високите полета - между 17 и 19 градуса, а за планините - между 3 и 12 градуса.И през юни ще се запази тенденцията за неравномерно разпределение на валежите. В западната половина от страната месечната сума на валежите ще бъде около нормата, а в източната - валежите ще са на по-малко места и ще са по-малко като количества.Юни ще започне с топло време и с максимални температури между 29 и 34 градуса. Ще бъде предимно слънчево, в следобедните часове - с временни увеличения на облачността, но само на отделни места ще превали краткотраен дъжд с гръмотевици.През следващите дни до края на първото десетдневие въздушната маса ще е неустойчива и в часовете след обяд и преди полунощ ще се развива купеста и купесто-дъждовна облачност. На много места ще има краткотрайни валежи, гръмотевична дейност и градушки. В отделни дни се очакват интензивни валежи. Повече слънчеви часове ще има преди пладне и над Източна България, където и преваляванията ще бъдат на по-малко места.През второто десетдневие на юни температурите ще се задържат около нормалните за периода. През повечето дни ще се задържи неустойчиво време, с условия за чести следобедни превалявания и гръмотевична дейност. Слънчеви часове ще има преди пладне.През третото десетдневие на юни температурите относително ще се повишат. Ще настъпи стабилизиране на атмосферата, превалявания и гръмотевици ще има на по-малко места, с най-голяма вероятност - около 22 и 24 юни.Според климатичната справка на НИМХ-БАН юни е най-дъждовният месец в по-голямата част от нашата страна. Често от северозапад през юни нахлуват влажни океански въздушни маси и падат краткотрайни валежи, придружени от гръмотевици. Характерно явление са градушките. Обикновено дните с валеж са от 7 до 10, а в 2-3 дена валежът е повече от 10 литра на квадратен метър.Веднъж на десет години в планините през юни вали и сняг. В същото време има много слънчеви дни и температурите достигат типично летни стойности.Астрономическата справка показва, че в началото на юни у нас слънцето изгрява в 5 часа и 52 минути, и залязва в 20 часа и 58 минути. Продължителността на деня е 15 часа и 6 минути. В края на месеца слънцето изгрява в 5 часа и 52 минути, и залязва в 21 часа и 9 минути. Продължителността на деня е 15 часа и 17 минути.Фазите на луната през юни са: на 6 юни - последна четвърт, на 13 - новолуние, на 20 - първа четвърт, а на 28 юни е пълнолуние.Началото на астрономическото лято у нас настъпва на 21 юни в 13 часа и 7 минути, когато е лятното слънцестоене, информира Красимир Стоев.  ", "date": "2018.05.30", "title": "Слънчев и по-топъл от обичайното се очертава да бъде месец юни"}
{"url": "http://www.cross.bg/dostup-taiina-promeni-1575787.html", "text": "/КРОСС/ Депутатите ще обсъждат окончателните промени в Закона за съдебната власт, с които Инспекторатът към Висшия съдебен съвет ще има достъп до банковата тайна на магистратите.Със законодателните промени Инспекторатът към Висшия съдебен съвет ще има достъп до банковата тайна на онези магистрати, за които се установят несъответствия в имуществените декларации.  Този достъп обаче ще става само след изричното съгласие на проверявания магистрат. Предлага се Инспекторатът към ВСС да бъде задължен да иска разкриване на банкова тайна за лицата, които не са декларирали писмено своето съгласие за достъп до данните, необходими за проверка на имуществените им декларации.В програмата на депутатите е и първо четене на промените в Закона за МВР, внесени от \"Обединени патриоти\", които  предвиждат облекчено преливане на кадри между структурите на сектор „Сигурност\".  ", "date": "2018.05.30", "title": "Депутатите обсъждат окончателните промени в Закона за съдебната власт"}
{"url": "http://www.cross.bg/leva-plashtaniya-danni-1575788.html", "text": "/КРОСС/ Около 1/3 от българските граждани имат просрочена ипотека, наем или други финансови елементи, като например сметки за комунални услуги или плащания под наем. Това показват данни от анализ на Евростат за просрочените плащания на европейците.По този показател страната ни е на предпоследна, 27-ма позиция в ЕС, като зад нас са само жителите на южната ни съседка Гърция.Според данни на финансови експерти средният дълг на човек у нас през 2017 г. е бил над 900 лева, като за сравнение през 2015 г. сумата е била около 450 лв., тоест в рамките на две години задълженията на българите са скочили двойно.Общият обем на вземанията през въпросната година е бил 1,8 млрд. лева, като кредитополучателите у нас са били над 1,8 млн. души. Необслужваните потребителски заеми са били за над 800 млн. лева, към края на м.г., като към тази сума трябва да се добавят и 1 млрд. лева необслужвани ипотеки.  ", "date": "2018.05.30", "title": "Една трета от българите имат неизплатени кредити"}
{"url": "http://www.cross.bg/nyama-ekosistemata-stroezhut-1575789.html", "text": "/КРОСС/ Спа комплекс близо до дома на баба Ванга ще се строи в Рупите. Според местните хора строежът ще унищожи минералните извори, наречени гьолове, в района.Хората твърдят, че са разбрали за строителството, едва когато имотът е бил ограден. \"Няма прозрачност на процедурата, на инвестиционните намерения и според нас е заплашено съществуването на това място и изобщо запазването на екосистемата и бъдещето на региона\", каза една от недоволните гражданки пред бТВ. По думите й дебитът на водата няма да е достатъчен, което означава, че естествените гьолове ще изчезнат, екосистемата ще се загуби, а от това зависи животът на земноводни, влечуги и птици.Главния архитект на Петрич Владимир Митрев е категоричен, че строежът няма да е върху изворите, а възложителят е съгласувал подробния устройствен план с абсолютно всички инстанции. \"Това е частен имот, не мога да спра строителство в частен имот, което е минало абсолютно всички съгласувания\", добави той. Според архитекта хората пак ще могат да се лекуват, защото в общинските имоти не се предвижда застрояване.Иво Стефанов, адвокат на инвеститора, обясни, че сега лековитата вода не се използва правилно и се оттича в р. Струма. Проектът на клиента му щял да оползотвори част от водата, като направи спа център с няколко къщи за гости.Кметът на Рупите Георги Атанасов заяви, че няма получени жалби срещу строежа. ", "date": "2018.05.30", "title": "Инвеститори вдигат спа център до къщата на Ванга, местните негодуват"}
{"url": "http://www.cross.bg/rysev-svetlin-galeriya-1575790.html", "text": "/КРОСС/ Днес България се прощава с бележития художник и общественик Светлин Русев.Поклонението ще се състои от 12 ч. в централното фоайе на Националната галерия \"Квадрат 500\".Един от най-големите дарители у нас, оставил на родния си Плевен над 400 творби от български и световни имена, които са изложени в галерия \"Дарение\" \"Колекция Светлин Русев\". ", "date": "2018.05.30", "title": "Прощаваме се с академик Светлин Русев"}
{"url": "http://www.cross.bg/slabite-prostyat-nikoga-1575769.html", "text": "/КРОСС/ \"Слабите не могат никога да простят. Прошката е качество на силните. Принципът \"Око за око\" може само да доведе до пълното ослепяване на целия свят\" - Махтма Ганди  ", "date": "2018.05.30", "title": "Слабите не могат никога да простят..."}
{"url": "http://www.cross.bg/tema-zashto-zhivo-1575779.html", "text": "/КРОСС/ БНТ, „Денят започва\"Тема: Отбрана. Реалностите за отбраната - между проблемите и новите решения - председателят на парламентарната комисия Константин ПоповТема: Топло. За цената на топлата вода, изравнителните сметки за парното и плановите ремонти за лятото - инж. Боян Паунов от „Топлофикация\"-СофияТема: Трансплантации. Защо хора с белодробни заболявания излязоха на протест и може ли Агенцията по трансплантациите да помогнеТема: Напрежение. Напрежение край Рупите заради инвеститорски интерес в региона - всички гледни точки на живоЯни или Лоръл? „Яни\" или „Лоръл\" - защо хората чуват по различен начин една и съща думаФолклор. Песни от сърце - Димитър Аргиров припомня музиката на баща сиБТВ, \"Тази сутрин\"Тема:  След педофилския скандал в 17-то училище, затегнат ли е пропускателният режим в столичните учебни заведения?;Тема:  Как гласува ромската махала на изборите в Галиче. Коментар на депутата от ВМРО Красимир Богданов;Тема:  Сигурни ли са училищните автобуси и спазват ли се правилата за безопасност?;На живо: Протест срещу застрояването на Рупите. Ще се изгради ли СПА комплекс до дома на Ванга?;Тема:  Назрява ли нов скандал между президента и правителството. Защо държавният глава твърди,че вървим към автокрация?;Тема:  Защо земеделското министерство поиска нови правила за храните и кога ще влязат в сила? Гост: Румен Порожанов;Тема:  Европейският съюз срещу пластмасовите изделия. Как ще се ограничи употребата им?;На живо: Нарушена ли е забраната за строеж на плажа в Каварна?;Ексклузивно: Новият мастършеф на България в студиото на „Тази сутрин\".Нова телевизия, „Здравей, България\"Тема: След като Марешки се обяви срещу военните сделки, задаваме въпроса \"Защо лидерът на Воля поиска да се спрат парите за оръжие и самолети?\".Тема: Безплатното саниране - различно за бедни и богати. Кой ще бъде финансиран с предимство?Тема: Пуснаха под  домашен арест мъжът, намушкал момче в тролея. Реакцията на пострадалият.Тема:Страх в Борисовата градина. Мъж заплашва с пистолет и рисува кръстове по дърветата.Тема:Чалгата посегна на Вапцаров. Фолкпевица изпя стихове на поета и взриви социалните мрежи.Тема:По стъпките на Ботевата чета. Екип на NOVA се включва в прехода от Козлодуй до връх Околчица.След 9ч.  - Нови изненади в \"Черешката на тортата\". Какво ни е приготвил шеф Манчев?Deep Zone пишат химн за Световното първенство по художествена гимнастика. Как ще звучи той, гледайте \"Запей, България\". ", "date": "2018.05.30", "title": "В сутрешните блокове"}
{"url": "http://www.cross.bg/voiina-frantziya-aprilskoto-1575768.html", "text": "/КРОСС/ 1431 г. - Стогодишната война: В Руан, Франция, 19-годишната Жана д'Арк е изгорена на клада от английско ориентирания трибунал.1498 г. - Христофор Колумб се отправя на третата си експедиция.1527 г. - Основан е Марбургския университет в Марбург, първият протестантски университет в света.1814 г. - Наполеоновите войни: Подписан е Парижкия договор, с който френските граници са върнати към състоянието си през 1792 г.1876 г. - Априлското въстание: Ръководителите на Трети революционен окръг се събират начело със Стоян Заимов във врачанската църква „Свето Възнесение Господне\" и обявяват въстанието. Сформирана е малка чета.1876 г. - Априлското въстание: Четата на Христо Ботев води сражение на Милин камък.1876 г. - В Цариград е извършен държавен преврат, ръководен от Мидхат паша. Абдул Азис е детрониран, а за султан е провъзгласен Мурад V.1913 г. - Подписан е Лондонския мирен договор, с който се слага край на Балканската война. България получава пристанището Дедеагач.1917 г. - Александрос I става крал на Гърция.1918 г. - Народнолибералите на Добри Петков напускат правителството и то губи мнозинството си в 17 Обикновено народно събрание.1922 г. - Във Вашингтон е открит Мемориал на Ейбрахам Линкълн.1934 г. - Политическият кръг Звено се саморазпуска.1941 г. - Втората световна война: Германската армия превземат остров Крит.1942 г. - Втората световна война: Британската авиация извършва бомбардировка над Кьолн с над 1000 самолета.1949 г. - Приета е Конституцията на Източна Германия.1966 г. - 300 самолета на САЩ бомбардират Северен Виетнам.1967 г. - Африканската държава Биафра обявява независимостта си от Нигерия.1968 г. - Бийтълс започват да записват своя Бял албум.1968 г. - Президентът на Франция Шарл дьо Гол разпуска парламента в обръщение по радиото. Непосредствено след това близо един милион негови поддръжници излизат на шествие по Шанз-Елизе в Париж.1971 г. - Програма Маринър: Изстрелян е безпилотният космически апарат Маринър 9, чиято главна цел е картографиране на повърхността на Марс.1975 г. - В София е открит Домът на съветската наука и култура.1980 г. - Йоан Павел II посещава Франция за пръв път от 1814 г.1982 г. - Испания става 16-тата страна-членка на НАТО.1986 г. - Европейската космическа агенция изстрелва ракетата Ариана-2.1998 г. - Мощно земетресение в Северен Афганистан отнема живота на над 5000 души.  ", "date": "2018.05.30", "title": "На 30 май през..."}
{"url": "http://www.cross.bg/isaakiii-valent-pravoslavnite-1575767.html", "text": "/КРОСС/ Житие на свети преподобни Исаакий ДалматскиСв. Исакий Далматински ИзповедникЛъжеучението на Арий особено се разпространило при император Валент. Като приел кръщение от арианския епископ Евдоксий, Валент му се заклел да преследва православието във всички средства и изпълнил обещанието си. Тринадесет годишното му царуване било непрекъснато гонение против православните. Той издал указ, по силата на който, без да се щади ни възраст, ни пол, ни сан, всички да бъдат заставени да приемат арианството, а противещете се да бъдат смъртно наказани. Гонението с особена жестокост свирепсвало в Цариград, където всички православни църкви били затворени, а някои били обърнати в конюшни.Слухът за страданията на православните християни стигнал далеч до източната пустиня и възбудил ревност и негодувание у благочестивия пустинножител Исаакий. Когато научил за страшните притеснения на православните християни, той побързал да отиде в Цариград. Без да се бои от опасностите Исаакий увещавал християните да остават верни на истината. Неговите думи ободрявали и укрепявали нещастниците, защото Исаакий бил изпълнен с мъдрост и благодат. Той дълбоко скърбял за участта на православните и молел Бог да обърне сърцето на царя и да му внуши милосърдие и справедливост.При това време Валент тръгнал на война против готите, които били разорили някои области на империята и дори застрашавали Цариград. Когато императорът с войската си излизал от града, Исаакий застанал на пътя му и му казал:- Господарю, отвори православните църкви и Бог ще благослови пътя ти!Царят не обърнал внимание на думите на Исакий и продължил пътя се. На другия ден Исакий настигнал царя и отново му казал:- Отвори, господарю, православните църкви и войната ще бъде благополучна, и ти ще се върнеш в мир!Тия думи поразили царя и той бил готов да се съгласи. Но някои от неговите приближени го отрекли от доброто му намерение и царят заповядал да прогонят стареца. Но Исакий и трети път дошъл при царя, като го застрашил с Божие наказание, ако не престане да преследва православните християни. Той път Валент се разгневил. Близо до пътя имало тинеста яма, обрасла с тръни. Валент заповядал да хвърлят в нея стареца. Но ангел извел оттам Исаакия, който след известно време отново се явил при Валента и му казал:- Ти желаеше моята смърт, но Господ ме спаси. Послушай, господарю, отвори православните църкви, защото в противен случай ще загинеш!Валент заповядал на своите приближени Сатурнин и Виктор да затворят стареца в тъмница.- Ако ти се върнеш от войната, то аз ще бъда лъжец! - извикал Исаакий на заминаващия Валент. - Аз ти казвам, че няма да надделееш враговете, но ще побегнеш от тях и от огън ще загинеш!Исаакий бил върнат под стража в Цариград, а царят продължил пътя си. Предсказанието на пустинника се сбъднало. Валент, ранен в сражението, се укрил в един плевник от преследването на враговете му. Но готите запалили плевника и царя по такъв начин загинал сред пламъците. Известно време не се знаело в Цариград за неговата смърт и войниците, които пазели Исаакий, му се заканвали със скорошното връщане на императора и с наказание за неговите дръзки думи. Но старецът отговорил:- Ето вече седем дни, откак усещам смрад от изгорелите от огъня негови кости!Когато узнали за нещастната смърт на Валент, всички започнали да оказват почет към Исаакий, като го смятали за пророк.Когато Теодосий Велики встъпил на престола, въдворил мир в Църквата. Успокоен за християните Исакий пожелал да се върне в пустинята си. Но Сатурнин и Виктор, които се каели, че взели участие в гонението против него, склонили го да остане в Цариград. Сатурнин му построил в околностите на града обител, в която скоро се събрали много иноци. Исааий наставлявал братята на добродетелен монашески живот и им давал пример на кротост и милосърдие към нещастните.Той умрял в дълбока старост около 380 г., след като определил заместника си за игумен - един инок, на име Далмат, от когото обителта по-късно получила своето название, та и нейният основател останал в църковната памет като Исаакий Далматски. Мощите на св. Исаакий били поставени в църквата \"Св. първомъченик Стефан\". ", "date": "2018.05.30", "title": "Преп. Исакий Далматски. Св. Емилия"}
{"url": "http://www.cross.bg/rodeni-na-maii-1575771.html", "text": "/КРОСС/ Люлина Генова-Абрашева, композитор и режисьорНиколай Пешалов, олимпийски и трикратен световен шампион по вдигане на тежестиПавел Койчев, скулптор и художникИвайло Калфин, специален съветник на европейския комисар по бюджета и човешките ресурси Гюнтер Йотингер, бивш вицепремиер и социален министър ", "date": "2018.05.30", "title": "Родени на 30 май"}
{"url": "http://www.cross.bg/pytin-borisov-temi-1575778.html", "text": "/КРОСС/ Премиерът Бойко Борисов ще се срещне в Кремъл с руския президент Владимир Путин.Основните теми на разговор вероятно ще са свързани с енергийните проекти - изграждане на АЕЦ „Белене\", при това с руско участие, и пренос през Черно море на руски газ към България.Очаква се да бъдат обсъдени и две странични теми - увеличаването на руските туристи у нас и сътрудничество в областта на културата.Двамата вероятно ще обсъдят и международни въпрси, като например изтеглянето на САЩ от споразумението с Иран.Утре двамата лидери ще се срещнат отново - за първи път след 2010 г.Част от експертите твърдят, че срещите с Путин са за баланс. Други потърсиха геополитическо обяснение. Сближаване на Европа с Русия за сметка на САЩ.Руските медии са с нагласата, че срещата Путин - Борисов ще е с основен акцент енергетика.В делегацията на премиера Борисов са включени вицепремиерът Томислав Дончев, както и министрите на енергетиката Теменужка Петкова,  на финансите Владислав Горанов, на културата Боил Банов и на туризма Николина Ангелкова.  ", "date": "2018.05.30", "title": "Борисов отпътува за среща с Путин"}
{"url": "http://www.cross.bg/chasa-provede-sofiyaot-1575780.html", "text": "/КРОСС/ ***София.От 16.00 часа в Гербова зала на „Дондуков\" 2 президентът Румен Радев ще посрещне абитуриенти от над 60 специализирани институции за деца и младежи от цялата страна. В 19.00 часа в ресторант „Лаура\", Национален дворец на културата, ще започне балната вечер за абитуриентите.***Пловдив.От 11.00 часа пред Палата 3 на Международния панаир - Пловдив президентът и Върховен главнокомандващ на Въоръжените сили Румен Радев и министърът на отбраната Красимир Каракачанов ще открият 13-ата специализирана международна изложба за отбранителна техника „Хемус - 2018\". От 10.00 часа в зала „Пресклуб\" на панаирния град заместник-министърът на отбраната Анатолий Величков ще даде пресконференция, в която ще участват и представители на Министерството на икономиката и на организационния комитет на изложението.***София.От 10.00 часа в зала „Мраморна\" в Министерството на труда и социалната политика ще се проведе кръгла маса по въпросите на методите и подходите за измерване на жизненото равнище и бедността на национално ниво. Събитието ще бъде открито от д-р Султанка Петрова, заместник- министър на труда и социалната политика.***София.От 9.00 часа ще започне пленарното заседание на Народното събрание.***София.От 9.30 до 10.00 часа в „SOHO\" (ул. „Искър\" № 4) ще се проведе бизнес закуска „Как да победим хидрата на корупцията в КАТ. Подводните камънипри регистрация на МПС\".***София.От 10.30 часа в Национален пресклуб БТА ще се проведе Обществена дискусия на тема: „Езикът и агресията в детските телевизионни канали\".***София.От 11.00 часа в сградата на \"Черковна\" 90 Специализираната прокуратура и ГДБОП ще дадат брифинг във връзка с организирана престъпна група за разпространение на наркотици, задържана с голямо количество дрога.***София.От 11.00 часа в зала №3 \"Инж. Стоимен Сарафов\" на втория етаж на Федерацията на научно-техническите съюзи ( ул. „Георги С. Раковски\" №108) ще се проведе кръгла маса на тема „Има ли София интегрирана система за управление на отпадъците?\". Събитието е по инициатива наДискусионен клуб „Политика 21\" към БСП - София.***София.От 11.00 часа в ИнфоЦентър София2018 ще се състои пресконференция по повод Седмото поредно издание на турнирите Албена Къп.***София.От 12.00 часа в централното фоайе на Националната галерия „Квадрат 500\" (пл. „Св. Александър Невски\" на ул. „19-ти февруари\" 1) ще се състоипоклонението пред тленните останки на акад. Светлин Русев.***София.От 12.30 часа в зала 207 в сградата на БАН (ул. „15 ноември\" № 1) ще се състои пресконференция във връзка със стартирането на проект„Национален център по мехатроника и чисти технологии\". Представянето на проекта от ще бъде от 12.30 часа в Големия салон.***София.От 13.00 часа в пресклуба на БТА ще се проведе пресконференция на тема „Пренебрегването и насилието в детството предопределят лошото здраве в зряла възраст\".***София.От 13.00 часа 5 състав на Специализирания наказателен съд ще гледа делото срещу Мирослав В., Живко И. и др., обвинени в организиране и ръководене на организирана престъпна група.***София.От 13.00 часа до 17.00 часа в Бизнес център „Капитал Форт\" в зала „Ню Йорк\" ще се проведе експертен форум „Чист въздух за здраве в София\".***София.От 13.00 часа в Park Center Sofia (София, бул. Арсеналски № 2), етаж 3 ще се състои пресконференция по повод отбелязването на Световния ден за борба с множествената склероза.***София.От 14.30 часа в НДК започва межуднародната конференция на тема \"Общоевропейски продукт за лично пенсионно осигуряване (ОЕПЛПО) -регламент, ефекти и проблеми\".***София.От 18.30 часа е American Corner (площад Славейков 4) ще се проведе конференция за медиите и фалшивите новини.***Бургас.От 10.00 часа пред Магазия 1 ще се проведе Конкурс „Светът започва от морето, светът започва от Бургас\".***Бургас.От 12.15 часа в хотел „Аква\" в зала „Амфибия\" ще се проведе брифинг на кръгла маса на тема „Замърсяването на Черно море с пластмасови отпадъци-инициатива за сътрудничество за превръщане на настоящите предизвикателства в бъдещи възможности за устойчиво развитие\".***Бургас.От 17.30 часа ще се проведе почистване на плажа в посока Солниците.***Велико Търново.От 10.00 часа в голяма зала на Общината ще се проведе състезание за деца и ученици, организиран от Областна дирекция на МВР - ВеликоТърново. Поводът е 1-ви юни - Празника на детето.***Велико Търново.От 14.00 часа в заседателната зала на Областна дирекция на МВР - Велико Търново ще се проведе отчет за работата на полицията през месец май и ще се акцентира на по- значимите случаи.***Добрич.От 9.00 часа в заседателната зала на Община град Добрич ще се проведе кръгла маса на тема „Предучилищното образование - традиции,настояще и бъдеще\".***Пазарджик.От 9.30 часа в Районен съд-Пазарджик започва делото срещу бившия председател на Общинския съвет в град Септември Лазар Влайков, с чийтопистолет бе убит Наско Тонкев от село Виноградец.***Перник.От 17.30 часа в Обединен детски комплекс ще се проведе открит урок с участието на деца от подготвителна група към балетно студио „ИДА\" на ЦПЛР-ОДК.***Пловдив.От 17.15 часа ще започне премахването на незаконна къща с пристройки за животни на улица „Батак\".***Русе.От 10.30 часа в Зала 1 на Областна администрация - Русе ще се проведе втората пресконференция по проект „BG-RO E-GoverNet - Създаване на информационна мрежа за улесняване сътрудничеството между публичните власти, НПО, бизнеса и гражданите в трансграничния регион България- Румъния\".***Смолян.От 18.00 часа в зала „Петър Стайков\" на бул. „България\" № 43 Втора възпоменателна вечер, посветена на починали литературни творци,организира Клубът на дейците на културата.***Стара Загора.От 11.00 часа в Пресклуб на БТА - Стара Загора ще се състои пресконференция на Община Мъглиж и Сдружение \"Творецъ\".***Стара Загора.От 12.00 часа в Пресклуб на БТА - Стара Загора ще се проведе пресконференция на Медицинския факултет в Тракийския университет.***Тутракан.В 8.00 часа пред паметника на Таньо войвода ще бъде открит 33-ят национален поход „По пътя на четата на Таньо войвода\".***Търговище.От 11.00 часа дирекциите \"Бюро по труда\", \"Инспекция по труда\" и \"Социално подпомагане\" в Търговище ще проведат поредната си съвместна пресконференция.***Шумен/с. ТъкачОт 10.00 часа в сградата на кметството гл. инсп. Кирил Кирилов ще проведе среща с жителите на село Тъкач.  ", "date": "2018.05.30", "title": "Предстоящи събития в страната за 30 май 2018 година"}
{"url": "http://www.cross.bg/obshta-atina-gurtziya-1575785.html", "text": "/КРОСС/ Обща стачка и протести срещу мерките за икономии отново ще парализират Гърция днес. Стачката ще блокира морския трафик.Авиодиспечерите ще спрат работа между 10:00 и 13:00 ч., което ще доведе до отмяна и препрограмиране на полети.Ще бъде спрян и влакът между центъра на Атина и летището, а градският транспорт няма да се движи в началото и в края на деня.Предвидени са синдикални шествия по обяд в Атина и в големите градове.Синдикатът на журналистите също се присъединява към стачката, затова телевизията и радиото ще останат без информационни емисии, а новинарските сайтове ще работят със забавено темпо. ", "date": "2018.05.30", "title": "Обща стачка и протести отново парализират Гърция"}
{"url": "http://www.cross.bg/ryse-zhelezoputna-kompaniya-1575786.html", "text": "/КРОСС/ 290 милиона лева ще бъдат инвестирани за модернизацията на първата у нас железопътна линия Русе - Варна. Инвестиционното намерение е на Националната компания „Железопътна инфраструктура\". Основен ремонт на железопътния път не е правен, откакто е пуснат в експлоатация преди 152 години. Рехабилитацията ще обхване участъка от гара Русе Разпределителна до Каспичан.Трасето, което е с дължина над 137 км, в община Русе минава през землищата на 5 села. С проекта за ремонт са запознати всички жители. Кметът на с. Червена вода каза, че не са получавали възражения.Жителите на Червена вода се надяват да бъде ремонтирана и сградата на жп гарата. Както и много други малки спирки в страната, тя е полуразрушена и неизползваема от пътниците.От Националната компания „Железопътна инфраструктура\" казаха, че проектът предвижда да се ремонтират и малките жп гари. Той е разделен на две части.Очаква се ремонтните дейности да започнат през следващата година и да приключат през 2023-та.  ", "date": "2018.05.30", "title": "​Модернизират най-старата жп линия у нас Русе - Варна"}
