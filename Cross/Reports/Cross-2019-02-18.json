{"url": "http://www.cross.bg/bekum-modata-viktoriya-1596888.html", "text": "/КРОСС/Виктория Бекъм представи колекцията си в \"Тейт Бритън\", Лондон. Сред присъствалите на дефилето бяха съпругът й и футболна знаменитост Дейвид Бекъм, 7-годишната им дъщеря Харпър и главната редакторка на списание Vogue Ана Уинтур.Колекцията е вдъхновена от модата през 70-те години на миналия век, като включва жакардови пуловери и поли от туид с висока талия. Представени бяха също панталони в тютюнев цвят и ризи с волани. Дизайнерката, цитирана от БТА, поясни, че открила в \"архивите\" си някои мотиви, които е използвала в редица облекла. Цветове, които са характерни за модата през 70-те, като жълто, карминовочервено и кафяво, са смесени с лилаво. Освен това се разчита на контраста между розово и черно и между бяло и цвят бордо.Виктория и Дейвид поляха събитието в столичен ресторант. Дизайнерката позира в червена рокля до съпруга си, пиейки червено вино. На ревюто присъства и сестра й - Лоис Адамс.Виктория Бекъм едва за втори път показа своя колекция на Лондонска седмица на модата, след като за първи път го стори миналата година, когато отпразнува 10-годишнината от основаването на бранда си. Бившата спайска бе свикнала да представя проектиранте от нея облекла най-вече в Ню Йорк. ", "date": "2019.02.18", "title": "Виктория Бекъм представи нова колекция, вдъхновена от 70-те, в Лондон"}
{"url": "http://www.cross.bg/strana-nashata-raiion-1596899.html", "text": "/КРОСС/В съответствие с изискванията на Виенския документ - 2011 г. от днес, 18 февруари, до 21 февруари 2019 г. на посещение в нашата страна е инспектираща група от Руската федерация. Тя е в състав от четирима военнослужещи и ще посети военните формирования в района на Пловдив, Карлово, Стара Загора и Асеновград. Групата ще проведе инспекция на обозначения район на територията на нашата страна. Проверката включва предоставянето на информация за провеждането на военни дейности във военните формирования на Българската армия.По време на инспекцията групата има право да извърши полет над полигоните в обозначения район и да бъде информирана за извършваната военна дейност, за целите на учението и етапа от неговото провеждане. Групата ще бъде съпровождана от български офицери от дирекция „Стратегическо планиране\" в Министерството на отбраната.", "date": "2019.02.18", "title": "Инспектираща група от Руската федерация е на посещение в нашата страна"}
{"url": "http://www.cross.bg/vesela-deteto-baharov-1596874.html", "text": "/КРОСС/ В ефира на БНТ ще бъде излъчен новият български шестсериен филм \"Денят на бащата\". Зрителите ще могат да го гледат всеки понеделник и вторник от 22:00 ч. Част от филма е сниман в студио на Българското национално радио.В главните роли са Захари Бахаров, Весела Бабинова, Александър Сано, Йоана Буковска, а режисьор на шестте серии е Павел Веснаков. Сюжетът разказва за разрива в едно семейство и как той се отразява на детето.В „Хоризонт преди всички\" на БНР актрисата Весела Бабинова разказа за работата си във филма, за партньорството си със Захари Бахаров и с Патрик-Шон Хенсън, който играе ролята на детето.Тя сподели, че филмът е базиран на реални ситуации, няма нищо измислено и мнозина може да си припознаят в някои от епизодите. ", "date": "2019.02.18", "title": "„Денят на бащата“ – 6-сериен български филм тръгва по БНТ "}
{"url": "http://www.cross.bg/period-sledvashtiya-dimov-1596877.html", "text": "/КРОСС/ Кръговата икономика и чистотата на въздуха с акцент върху електромобилността ще са приоритет при подготовката на следващия програмен период на Оперативна програма „Околна среда\" (ОПОС). Това съобщи министърът на околната среда и водите Нено Димов пред депутатите от Комисията по околната среда и водите на Народното събрание на изнесено заседание в Банско, организирано от председателя на комисията Ивелина Василева. Министърът запозна комисията с напредъка по изпълнението на ОПОС 2014-2020 г. и с хода на подготовка на следващия програмен период.Проблемът със замърсяването на въздуха ще продължи да е приоритет и в следващия програмен период на ОПОС, категоричен беше министър Димов. Сега за целта са заделени 111 млн. лв., които се насочват към седем общини. Тези средства няма да са достатъчни и затова ние разглеждаме проектите като пилотни, така че след тяхната реализация да имаме основание да настояваме да се осигури ресурс в следващия период, отбеляза министърът. Той посочи, че според изчисленията на Световната банка при подготовката на Националната програма за подобряване качеството на атмосферния въздух (2018-2024 г.) между 480 млн. и 880 млн. лв. ще са необходими за справяне с проблемите със замърсяването на въздуха. Освен за смяна на отоплителните уреди, ще опитаме да договорим средства за намаляване на замърсяването от автомобилния трафик чрез електрификация на публичния транспорт, както и за стимулиране на домакинствата за закупуване на електромобили, каза министър Димов. На въпрос на председателя на комисията Ивелина Василева за търсене на допълнителен ресурс за мерки за намаляване замърсяването на въздуха министър Димов посочи, че се търси възможност за финансиране и по програма LIFE на ЕС, както и от държавния бюджет. Според него общините също трябва да имат своя ангажимент.Кръговата икономика ще е в центъра на следващия програмен период, съобщи още министър Димов. Целта е отпадъкът да се превръща в ресурс и да се минимизира депонирането. Това изисква промяна в мисленето, въвеждане на нови технологии и взимане на стратегически решения. Ще се отвори широко обхватът на програмата към повторната употреба на строителни отпадъци, на водата и на други ресурси, обясни министърът.Важно е как ще се справим в график с подаването на проекти на 14-те консолидирани ВиК по ОПОС 2014-2020, за да може да защитим достатъчно голяма сума за следващия програмен период и за подобряване на водоснабдяването и пречистването на отпадъчните води, каза министър Димов. На депутатски въпрос за финансирането на пречиствателни съоръжения за малки общини от 2000 до 10 000 жители, министър Димов съобщи, че са променени правилата на Предприятието за управление на дейностите по опазване на околната среда (ПУДООС), като е дадена възможност да се финансират и проекти  на малки общини.Управлението на зоните от европейската мрежа „Натура 2000\" също ще трябва да се гарантира през следващия програмен период, за да се реализират програмите и плановете, които се подготвят в сегашния, добави министърът. Трябва да видим как този период може да завърши с реалното оформяне на мрежата „Натура 2000\" и с повече теренна работа, а през следващия - да се финансират консервационни мерки и да се подпомогнат местните структури, които се създават с промените в Закона за биологичното разнообразие (ЗБР). Министър Димов представи пред депутатите промените в закона, с които се въвежда нов подход за управление на зоните от „Натура 2000\" с акцент върху местните общности. Той предвижда създаването на нови структури, които да въведат активни мерки за управление на зоните. В тях ще се включи по-широк кръг заинтересовани страни. „От самото начало на мандата се опитвам да сложа местните общности във фокуса на политиката по околна среда. Местните общности знаят най-добре как да развиват своите райони. Целта на ЗБР е да даде повече възможности те да взимат решения\", каза министърът. ", "date": "2019.02.18", "title": " Електромобилите ще са приоритет в следващия програмен период на ОП „Околна среда“"}
{"url": "http://www.cross.bg/lynata-speiis-aparat-1596886.html", "text": "/КРОСС/ Частната израелска компания \"Спейс Ай Ел\" оповести, че се готви тази седмица да изстреля сонда, която се надява да стане първият частен апарат, кацнал на Луната, предаде Асошиейтед прес.От \"Спейс Ай Ел\" поясниха, че сондата, кръстена \"Берешит\" (\"Генезис\" на иврит), ще бъде изведена в космоса от Флорида, САЩ, с ракета \"Фалкон\" на компанията \"Спейс Екс\" и ще започне пътуването си до Луната.Изстрелването е планирано за четвъртък. Първоначално се предвиждаше то да бъде осъществено през декември м.г.Малката сонда с размери на пералня ще направи няколко обиколки на Луната, преди да кацне на повърхността й. Апаратът е с форма на кръгла маса с четири крака от карбонови влакна. Висок е около 1,5 м и тежи 585 кг. Две трети от теглото е гориво.Ако мисията е успешна, Израел ще стане едва четвъртата държава, извършила контролирано \"меко\" кацане на непилотиран кораб на Луната. ", "date": "2019.02.18", "title": "Изстрелват първия частен апарат, който да кацне на Луната"}
{"url": "http://www.cross.bg/levski-iliyana-apostola-1596898.html", "text": "/КРОСС/ България отбелязва 146 години от гибелта на Васил Левски. Кулминацията на честванията се състояха в родния град на Апостола на свободата - Карлово.Възпоменателната церемония в памет на Васил Левски започна на площада в центъра на града, който носи неговото име. В ритуала участваха представителни подразделения на 61-ва Стрямска механизирана бригада, а действията им бяха наблюдавани от стотици карловци и гости на града.Слово пред паметника на Левски произнесе вицепрезидентът Илияна Йотова. „Пророческите слова на Апостола днес изискват отговор - прям и достоен. Отговор с дела, а не празни думи. За да бъде нашият век, век на свобода и равнопоставеност на всички. Трябват хора - силни, умни и достойни, които да водят народа. Безсребърници!\" Това заяви вицепрезидентът Илияна Йотова в Карлово на възпоменателната церемония по повод 146 години от гибелта на Васил Левски. Отбелязването на годишнината е под патронажа на вицепрезидента.„Левски гледаше в бъдещето през очите на следващите поколения и жадуваше заради тях отечество за всички българи, равни помежду си\", изтъкна Илияна Йотова и добави, че заветите на Апостола звучат правдиво 146 години след гибелта му.„Мирно и задружно ли живеем днес, когато отчуждението помежду ни взе връх , разделението и омразата тровят обществото ни\", запита риторично в словото си Илияна Йотова. Вицепрезидентът подчерта, че днес каузите и идеите са заради собственото добруване, а да бъдеш „кой знае какъв\" е единствената цел, непознаваща пречки. „Равноправни ли сме, когато бедността и мизерията убиват мечтите? Когато мнозина знаят „народното зло\", но предпочитат да мълчат в примирение\", посочи Илияна Йотова.„Силните думи, изречени преди около век и половина, напоени с човещина и вяра, изгарят демагогията, користта и празнословието на днешната политика. Левски ни завеща да бъдем свободни - но днес най-големият дефицит е свободата вътре в нас\", отбеляза Илияна Йотова.„Левски накара българите, след пета века робство, да повярват в себе си и да въстанат срещу тиранията. Комитетите му са светещи факли в робската тъма, в която често отчаянието обезсмисля волята за въстание, а идеите му за борба, за държава, за независимост, за равноправие звучат със силата на огъня - буйни и опасни\", посочи вицепрезидентът.Словото си Илияна Йотова завърши с клетвата на Иван Арабаджията: „Аз съм се клел веднъж пред Левски и то стига и за тук- на земята, и за горе - на небето!\"Честването завърши с полагане на венци и цветя и тържествена заря проверка. Утре събитията по повод годишнината от смъртта на Апостола продължават. Участниците в митинга поклонение ще преминат с шествие до родната къща на Левски, където ще отдадат почит на майката на Апостола Гина Кунчева, където ще бъде отбелязана годишнина от нейната кончина.", "date": "2019.02.18", "title": "България се преклони пред своя син Левски"}
{"url": "http://www.cross.bg/egipet-sarkofag-iznesen-1596897.html", "text": "/КРОСС/ Кайро успя да си върне позлатен саркофаг на древен египетски жрец, който бил незаконно изнесен от страната през 70-те години на миналия век и е бил изложен в нюйоркския музей \"Метрополитън\", съобщи ТАСС, цитирана от БТА.Дървеният саркофаг е с човешка форма и в него е бил погребан жрецът Неджеманх. Той е служел на бога на плодородието, на водата, лова и риболовството Херишеф.Артефактът нелегално бил изнесен от Египет преди около половин век, след което бил закупен през 1971 година от музея \"Метрополитън\".Година и половина прокуратурата в Манхатън разследва всички обстоятелства, свързани със сделката. Египетската страна успя да потвърди правото си на собственост върху археологическия обект. Тя доказа, че посредникът антиквар е ползвал фалшиво разрешително за изнасяне на саркофага от страната.В края на съдебната сага нюйоркски съд постанови древноегипетският артефакт да бъде върнат на законния му собственик - Египет. ", "date": "2019.02.18", "title": "САЩ върнаха на Египет позлатен саркофаг на древен жрец"}
{"url": "http://www.cross.bg/priyatelka-godini-naii-dobri-1596896.html", "text": "/КРОСС/ През жизнения си път представителките на нежния пол имат средно 6 най-добри приятелки, установи проучване.Според изследването женските дружби са променливи и в живота не съществува понятието \"приятелка за цял живот\". Средната продължителност на най-близките приятелства между жени е от 16 години.Проучването, проведено от популярен уебсайт за подаръци, припомня, че тези приятелства все пак са по-дълготрайни от романтичните увлечения, които траят при британките средно около 10 години, съобщават от БТА.10 % от анкетираните признали също, че се забавляват повече с най-добрата си приятелка, отколкото в компанията на своя партньор. 1/4 от британките доверили, че най-добрата им приятелка ги познава много по-добре, отколкото любимият.Много или малко са шест най-добри приятелки за един живот? Като се има предвид училището, университета, смяната на работното място, числото изглежда разумно. ", "date": "2019.02.18", "title": "Проучване установи колко години продължава женското приятелство"}
{"url": "http://www.cross.bg/bileti-prodazhba-bdzh-1596894.html", "text": "/КРОСС/За удобство на всички клиенти, които предвиждат да пътуват с влак по време на почивните дни около Националния празник - 3-и март, от днес (18-и февруари) „БДЖ - Пътнически превози\" ЕООД въвежда предварителна продажба на билети за всички бързи влакове.Обичайният срок за предварителната продажба на билети е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин „БДЖ - Пътнически превози\" ЕООД дава възможност на своите клиенти да планират предварително своите пътувания, както и своевременно да закупят билет и резервация за седящо място за предпочитания от тях влак.Предварителната продажба на билети и резервации за седящи места, която железопътният превозвач стартира, ще се извършва във всички железопътни гари и бюра в страната през периода от 18-и февруари 2019 г. до 5-и март 2019 г.Клиентите на „БДЖ - Пътнически превози\" ЕООД могат да получат подробна информация за свободните места във влаковете от служителите на билетните каси и гишетата „Информация\" в железопътни гари, както и на националния информационен телефон 0700 10 200.  ", "date": "2019.02.18", "title": "БДЖ въвежда предварителна продажба на билети за 3  март"}
{"url": "http://www.cross.bg/world-the-korab-1596891.html", "text": "/КРОСС/ Най-големият жилищен кораб „The World\" ще акостира на бургаското пристанище през 2021 г. Плановете на семействата, които го обитават, са да пристигнат у нас на 16 май а престоят им тук да продължи три дни.  Корабът служи като жилищна общност и е собственост на жителите му. Собственици са сравнително малката група от много богати пътници от над 40 страни. Някои от тях предпочитат да живеят на борда постоянно, други го посещават периодично през годината или пък отдават под наем апартаментите и студиата. Средно между 150-200 пасажери и техните гости обитават кораба, а за тях се грижи персонал от 280 души.Жителите на кораба планират маршрутите на круизите съвместно с капитана и решават кои дестинации да посетят. „The World\" плава под знамето на Бахамските острови и има брутен тонаж 43,188 тона. Той е дълъг 196,35 метра, широк 29,8 метра и развива максимална скорост от 18,5 възела.Оператор на частния луксозен круизен кораб е „ResidenSea\". Компанията има политиката да не разкрива кои са купувачите на жилищата, а всички корабни студиа и апартаменти с 3 спални са продадени. Но винаги има шанс някой собственик да реши да продаде, и ако си мечтаете да станете собственик на жилище в „The World , трябва да знаете, че таксите за корабоплаване (в зависимост от имота) започват от 60 000 до 300 000 щатски долара годишно.За август 2021 г. в Бургас е заявено посещение и на луксозния лайнер „Symphony\" на компанията „Cristall Cruises\". ", "date": "2019.02.18", "title": "Най-големият жилищен кораб в света ще акостира в Бургас "}
{"url": "http://www.cross.bg/septemvri-vasil-levski-1596895.html", "text": "/КРОСС/ От 18 февруари започва миене на улици и булеварди в столицата. Дейността се организира от Столичния инспекторат.  Улиците няма да бъдат затваряни за движение, съобщават от Столична община и призовават гражданите да не паркират в посочените часове, за да не затрудняват екипите на почистващите фирми.  На 18 февруари от 22.00 ч. /нощна смяна / без затваряне на улиците ще се мия ул. „Г. С. Раковски\" от ул. „Московска\" до бул. „Патриарх Евтимий\". На   20.02.2019 г. от 10.00 ч.  ще се мият   ул.\" Стефан Караджа\" от ул. „Княз Александър I  до ул. 6-ти септември и ул. „Дякон Игнатий\" от ул. „Гурко\" до ул. „Граф Игнатиев\"  На 20.02.2019 г./сряда/ от 22.00 ще се мият  ул. „6-ти септември\" ул. „Граф Игнатиев\" до  ул. „Гурко,ул. „Ген. Паренсов\" от ул. „6-ти септември\" до бул. „Васил Левски\", ул. „Юрий Венелин\" от ул. „Цар Шишман\" до бул.\" Васил Левски\". На 21.02.2019 г. от 10.00 ч. до 16.00 ч. ще се мие ул. „Хан Крум\" от ул. „Уилям Гладстон\" до ул. „ 6-ти септември\". На 21.02.2019 г от 22.00 часа екипите на почистващите фирми ще мие   ул. „Ангел Кънчев\"  от ул. „Иван Денкоглу\" до бул. „Патриарх Евтимий\"На 22.02.2019 г. от 22.00 ч  ще бъде измита ул. „Ген. Йосиф В. Гурко\"  от „Княз Александър I\" до бул. „Васил Левски\".Създадена е  организация за миене в  дневна смяна от 10.00 ч. до 16.00 ч.  от 19.02.2019 г. -  22.02.2019 г. в   районите: район „Слатина\" - ул. „Асен Йорданов\",район „Подуяне\" - ул. „Васил Кънчев\",район „Сердика\" -  ул. „Скопие\" и район „Люлин\"- от 20.02-22.02.2019 г.-  бул. Царица Йоана\", бул. Панчо Владигеров\", бул.\"Д. Неру\", бул. Добринова скала\".  ", "date": "2019.02.18", "title": "Мият улици и булеварди в София"}
{"url": "http://www.cross.bg/trotoara-kolata-dvama-1596893.html", "text": "/КРОСС/ Апелативният съд във Велико Търново потвърди условната присъда на млад мъж, който през есента на 2017 година уби с колата си двама пешеходци на тротоара до полицията в Горна Оряховица.През нощта на 13 октомври 18-годишният тогава Антон Иванов, който имал шофьорска книжка от няколко месеца, загубил контрол над автомобила си, качил се на тротоара и блъснал 40-годишния Димитър Димитров и Красимир Енев на 20 години. По-възрастният мъж почина на място, а младежът - в болницата. При инцидента пострада и 15-годишно момче, пътувало в колата. ", "date": "2019.02.18", "title": "Съдът потвърди условната присъда на млад шофьор, убил двама на тротоар"}
{"url": "http://www.cross.bg/gradysa-predimno-oblachnostta-1596892.html", "text": "/КРОСС/ През нощта ще е предимно ясно и почти тихо. Във вторник ще е предимно слънчево, на места, главно в Северна България и по Черноморието с временни увеличения на облачността.В сутрешните часове на места там и видимостта ще е намалена. В източните райони ще духа слаб вятър от югоизток. Минималните температури ще са между минус 3 и 2 градуса, максималните - предимно между 11 и 16 градуса, малко по-ниски по Черноморието. Атмосферното налягане слабо ще се понижи, но ще остане по-високо от средното за месеца. В планините ще е предимно слънчево. Вятърът ще придобие източна компонента и ще е слаб до умерен. Максималната температура на височина 1200 м ще е около 7 градуса, на 2000 м - около 1 градуса.По Черноморието ще е предимно слънчево с временни увеличения на облачността. Ще духа слаб до умерен вятър югоизток. Максималните температури ще са 9-10 градуса. Температурата на морската вода е 6-7 градуса, а вълнението на морето ще е 1-2 бала.В средата на седмицата вятърът отново ще се ориентира от запад-северозапад и ще се усили до умерен. В сряда преди обяд ще има временни увеличения на облачността. Преобладаващите минимални температури ще са между минус 1 и 4 градуса, максималните - между 12 и 17 градуса.В четвъртък облачността ще се увеличава и вплътнява, минималните температури ще са малко по-високи, дневните слабо ще се понижат. В петък още сутринта от северозапад ще завали дъжд, в планините - сняг. По-късно през деня вятърът ще се ориентира от североизток, ще се усили и рязко ще застудее.С понижението на температурите още след обяд в североизточните райони, а през нощта срещу събота в по-голямата част от страната дъждът ще премине в сняг, но до сутринта в повечето райони валежите ще спрат. ", "date": "2019.02.18", "title": "Времето остава с пролетно и във вторник "}
{"url": "http://www.cross.bg/tzeremoniyata-oskar-vreme-1596864.html", "text": "/КРОСС/ Организаторите на церемонията по връчване на филмовите награди Оскар се отказаха от намерението си да връчат четири от тези награди по време на рекламни паузи на излъчваната на живо по телевизия Ей Би Си церемония на 24 февруари след остро критичната реакция на холивудски режисьори и актьори, предаде Ройтерс.Американската академия на филмовите изкуства и науки съобщи в изявление, че е обърнала внимание на реакциите и увери, че всичките наградите Оскар във всичките 24 категории \"ще бъдат представени без съкращения, в традиционния формат\", тоест на живо. По-рано тази седмица академията обяви, че наградите Оскар за операторско майсторство, монтаж, късометражен филм и грим ще бъдат връчени по време на рекламни паузи на прякото телевизионно излъчване. Организацията каза, че съкратени версии на речите на победителите ще бъдат излъчени по-късно в рамките на церемонията.Този план бе част от усилие да се съкрати времетраенето на Оскаровата церемония и повишаване на зрителския рейтинг, след като церемонията през 2018 г. бе гледана от рекордно нисък брой зрители. Десетки холивудски знаменитости, сред които режисьорите Мартин Скорсезе, Куентин Тарантино, Гийермо дел Торо, Алфонсо Куарон и Спайк Ли и актьорите Робърт де Ниро, Джордж Клуни и Брад Пит реагираха възмутено на това решение. В отворено писмо над 50 от тях обвиниха академията, че \"понижава статута на тези изключително важни умения\" и оскърбява работещите в тези области на киноизкуството професионалисти. ", "date": "2019.02.18", "title": "Академията се отказа от идеята да връчва Оскари по време на рекламите "}
{"url": "http://www.cross.bg/severen-potok-proekta-1596885.html", "text": "/КРОСС/ Компанията оператор на проекта за газопровод Северен поток-2 - Норд стрийм - (Nord Stream 2 AG) е положила около 700 километра от 1224-километровото съоръжение, обяви руският министър на енергетиката Александър Новак, цитиран от ТАСС, която се позовава на комюнике на енергийното ведомство.Министърът е казал това след телефонен разговор с германския си колега Петер Алтмайер, като е отбелязал, че проектът напредва по график.Двамата министри са обсъдили и последните поправки в Газовата директива на ЕС и ходът на строителството на Северен поток-2, както и резултатите от тристранните срещи Русия-ЕС-Украйна в Брюксел на 21 януари за бъдещия транзит на газ през Украйна.Според експерти руската газова компания Газпром ще получи възможност да използва Северен поток на пълна мощност, тъй като поправките към Газовата директива на ЕС едва ли ще повлияят на подаването на газ по нега.По-рано ръководителят на газовия гигант Алексей Милер посочи, че изпълнението на графика по строителството на Северен поток-2 ще позволи евентуално доставките на газ по него да започнат от 1 януари 2020 година.Проектът \"Северен поток 2\" предвижда да се изградят две линии от газопровода с обща мощност 55 милиарда кубични метра годишно от крайбрежието на Русия през Балтийско море до Германия. Съоръжението ще заобикаля транзитните страни Украйна, Беларус, Полша и другите източноевропейски и балтийски страни през изключителните икономически зони и териториални води на пет държави - Русия, Финландия, Швеция, Дания и Германия.Общата стойност на проекта се оценява на 9,5 милиарда евро. Единствен акционер в оператора по проекта Норд стрийм 2 (Nord Stream 2 AG) е руският газов холдинг Газпром. Партньори по него са френската Анжи (Engie), австрийската О Ем Ви (OMV), англо-холандската Шел (Shell), германските Унипер (Uniper) и Винтерсхал (Wintershall), които ще осигурят 50 процента от финансирането. ", "date": "2019.02.18", "title": "Газопроводът Северен поток-2 готов наполовина"}
{"url": "http://www.cross.bg/rysiya-detza-detzata-1596887.html", "text": "/КРОСС/ Русия - една от страните с най-много граждани в редиците на групировката \"Ислямска държава\", отдавна полага усилия да връща в родината на децата, понякога и жените на джихадистите, след като е сторила всичко, за да \"убива на място\" тези бойци, пишат Олга Ротенберг и Максим Попов от Франс прес, предаде БТА.След пораженията, претърпени от джихадистката организация, притисната днес в последната си крепост в Източна Сирия, не една страна се замисли как да върне в родината семействата на бойците. Москва организира първите масови връщания в Русия преди малко повече от година.При последното засега - в началото на февруари, самолет Ил-76 на руското министерство на извънредните ситуации кацна на летище Раменское недалеч от Москва и стовари пред телевизионните камери 27 деца, чиито майки лежат из затворите в Ирак заради предполагаемото си членство в ИД.Много от тези деца между 4- и 12-годишна възраст изобщо не познават зимните студове в руската столица, защото са родени в земите, контролирани от джихадистката организация, или отведени още в крехка възраст в Ирак и Сирия от своите родители.След връщането си тези момичета и момчета ще минат през серия медицински прегледи, после ще бъдат предадени на техни близки - чичовци, лели, дядовци и баби, повечето от руски кавказки републики с предимно мюсюлманско население.\"Те ходят на училище и детска градина. Доброволци работят и разговарят с тях за преживяното, обясняват им как са били подлагани на психологическа обработка\", разказва Хеда Саратова, съветничка на чеченския ръководител Рамзан Кадиров, в руския център, организиращ връщането на семейства на джихадисти.Руските власти дават понякога противоречиви данни за броя на завърналите се, но според Саратова в родината са доставени вече най-малко 200 жени и деца, а близо 1400 деца все още нямат възможност да заминат.Покровителстван от Кремъл, авторитарният лидер Рамзан Кадиров е натоварен от президента Владимир Путин с връщането на жените, децата, понякога и на разкаяли се джихадисти, с които неведнъж се е показвал по телевизията.\"Жените и децата трябва да бъдат върнати в Русия, а от виновните да се търси отговорност според руския закон. Децата са невинни. Никой не ги е питал къде искат да бъдат родени\", заяви през декември Кадиров чрез месинджъра Телеграм.\"Това е твърде изгодно за имиджа на Кадиров. Той се проявява като водач, който не само се бори с терористите, но също така строи джамии и се занимава с хуманитарна помощ\", изтъква Григорий Шведов, главният редактор на регионалния сайт \"Кавказский узел\".С военната си намеса в Сирия през септември 2015 г. Владимир Путин очерта курса: джихадистите да се \"унищожават\" на място, за да \"не чакаме, докато дойдат у нас\".Десетки разкаяли се джихадисти впрочем са успели да се върнат в Русия през последните години, сочат данни на властите - някои обаче излежават ефективни присъди въпреки плахите опити за реинтегриране в руското общество.\"Опасност\"А връщането в Русия на съпругите им е затруднено с оглед липсата на споразумение за екстрадиция между Русия и Ирак, където са били осъдени - понякога на доживотен затвор, и поради резерви от страна на могъщата руска Федерална служба за сигурност.\"ФСС вижда в тях опасност, но много от тези жени са откупили свободата си от кюрдите и при всяко положение ще се върнат някой ден\", подчертава Саратова.Бившите джихадистки съпруги не се прибират безпроблемно по родните краища, тъй като руското законодателство определя всяка подкрепа за ИД като престъпление и я наказва с дългогодишно лишаване от свобода.\"На много от тях е обещана някаква амнистия, но всъщност не става така. Стига се до съдебни процеси - кога изцяло скалъпени, кога истински\", обяснява Григорий Шведов.Миналата година примерно двама дагестанци, завърнали се от Сирия, получиха осемгодишни присъди, но убедиха магистратите да отсрочат изпълнението им заради малките деца в семействата.А пък децата, спасени от \"халифата\" на ИД, предстои да извървят дълъг и труден път, за да се приспособят отново към живота в Русия - страна, почти непозната за тях.Властите се надяват, че завръщането на тези деца при близки и роднини ще сведе до минимум риска да се радикализират - вече като възрастни, в руски Кавказ, където все още действат въоръжени ислямистки бунтовници. ", "date": "2019.02.18", "title": "Русия връща децата и жените на джихадистите по родните им места"}
{"url": "http://www.cross.bg/katastrofa-verizhnata-razsledvaneto-1596889.html", "text": "/КРОСС/ Един от ранените при верижната катастрофа на магистрала \"Струма\", която стана на 5 февруари, е починал в болница, това съобщи говорителят на Националната следствена служба (НСлС) Мария Павлова, която даде повече подробности за разследването пред \"Фокус\".Тя обаче не уточни самоличността и годините на жертвата, каза само, че починалият е бил хоспитализиран в \"Пирогов\". На базата на изисканата документация прокуратурата ще преценява дали ще има промяна в подсъдността по случая с инцидента.В Александровска болница е настанен още един тежко пострадал при катастрофата. В лечебни заведения в Петрич, Сандански и Благоевград се възстановяват още няколко души.Инцидентът стана около 8 ч. сутринта, когато при гъста мъгла се удариха 29 коли. На място загина един човек, който спрял, за да даде знак на останалите участници в движението за опасността. Секунди след това бил блъснат от камион. При верижния сблъсък пострадаха общо 14 души, един от които обаче е издъхнал.Направени са огледи на 14 автомобила, които са иззети след верижната катастрофа на магистралата. Назначена е експертиза, която трябва да установи скоростта, с която са се движили двата влекача участвали в произшествието. В нито една от взетите 9 кръвни проби на шофьори не е установено наличието на следи от алкохол или упойващи вещества. Във връзка с разследването е изискана информация от Агенция \"Пътна инфраструктура\", която все още не е предоставена, каза още Павлова. ", "date": "2019.02.18", "title": "Починал е един от ранените при верижната катастрофа на АМ \"Струма\""}
{"url": "http://www.cross.bg/prestuplenieto-mladiyat-nyama-1596890.html", "text": "/КРОСС/ 25-годишният мъж, който уби родителите си, по-малкия си брат и баба си в Нови Искър, е опитал да прикрие следите на престъплението. Това каза на брифинг пред МВР шефът на Столична дирекция на вътрешните работи (СДВР) старши комисар Георги Хаджиев. Все още не е извършена експертиза и няма информация кога точно е младият мъж е посегнал на семейството си. Убийството е извършено с брадва, която е намереа на мястото на престъплението.   Стана ясно, че не отдавна младият мъж е бил на преглед в психиатричен кабинет - между 2015-2018 г. Няма обаче данни същинско заболяване, т.е. той не е диагностициран.Няма данни задържаният мъж да има криминални регистрации, както и да е бил наркотичнозависим. Установено е, че е безработен.Директорът на Столичната полиция Георги Хаджиев даде още подробности по случая.За престъплението се е разбрало след като колеги на бащата на убиеца, който е работел във военно поделение на Министерството на отбраната, го потърсили, тъй като мъжът не е отишъл на работа втори ден. Хората пристигат на място, вратата им отваря 25-годишният мъж и, във видимо неадекватно състояние, заявява, че родителите му са на погребение в Пловдив.В последствие обаче от къщата се чуват мобилните им телефони, екипът на Военна полиция влиза в къщата и открива четирите трупа. ", "date": "2019.02.18", "title": "Убиецът от Нови Искър клал семейството си с брадва, издал го звънящ телефон"}
{"url": "http://www.cross.bg/bynite-proverka-sudove-1596873.html", "text": "/КРОСС/ След проверка на експерти от Морска администрация-Варна, 11 обекта по Северното Черноморие са обявени за опасни и са забранени за ползване. Това са пристани, мостици, буни и вълноломи. Причината е лошото им състояние. Ограничението е най-вече за плавателни съдове, на които се забранява акостирането.Варненските буни са построени през 80-те години на миналия век и оттогава не са ремонтирани. При проверка експерти са установили, че по съоръженията има изкъртена или липсваща бетонна настилка и стърчаща арматура, а на места има повреди по основата на конструкцията.Кап.Валентин Енчев, директор на Морска администрация: Тази проверка е регулярна, тя се извършва всяка година по минимум един път, на база, на която аз издавам заповед за определени обекти, които са атрактивни за приставане, но всъщност представляват опасност за всякакви плавателни съдове.От Областната управа заявиха, че буните са в окаяно състояние, но пари за ремонт няма. Търси се вариант съоръженията да се отдават на концесия за период не по-малък от 30 години.Стоян Пасев, областен управител на Варненска област коментира: Има желание от страна на частните инвеститори да вземат под наем буните, пък вече за какво предназначение - всеки си преценява. Дали за пирсчета за лодки, дали заведения или атракциони, няма значение. Въпросът е да си намерят стопанина и най-накрая да отремонтираме буните.\" Докато се намери решение обаче, трябва да се ограничи достъпът на хора.Стоян Пасев, областен управител на Варненска област каза, че обектите ще бъдат обезопасени с указателни табели,за да не пристават лодки и да не се ползват за скачане или друг вид водни съоръжения. Буните са притегателно място за варненци и гостите на града през цялата година. Кой ще контролира дали забраната за достъп до морските съоръжения се спазва все още не се знае. ", "date": "2019.02.18", "title": "Пристани и вълноломи по Северното Черноморие бяха обявени за опасни "}
{"url": "http://www.cross.bg/advokati-problem-advokatski-1596875.html", "text": "/КРОСС/ Адвокати обмислят национална стачка заради Закона за мерките срещу изпирането на пари и правилника към него. Те задължават защитниците да докладват на Финансовото разузнаване за съмнителни парични операции, които са им станали известни в контакта с техни клиенти. Глобата, ако не го направят, е 20 000 лева глоба.Няколко десетки защитници се събраха пред Висшия адвокатски съвет с настояване за отмяна на спорните текстове. Защо - обясни адвокат Цветанка Иванова: \"Не трябва да се вменяват такъв тип задължения, тъй като най-малкото ние имаме задължението да спазваме адвокатската тайна, да опазваме интересите на клиента, да бъдем достатъчно лоялни, отговорни. Този човек разчита на нас. Той е дошъл при нас, защото има някакъв проблем в повечето случаи\".Втори адвокатски протест по същия проблем е насрочен за четвъртък, но пред Народното събрание. ", "date": "2019.02.18", "title": "Адвокати готвят национална стачка заради Закона за мерките срещу изпирането на пари "}
{"url": "http://www.cross.bg/firma-gradove-plovdiv-1596872.html", "text": "/КРОСС/ Да научим България да гласува машинно - това е надсловът на кампанията, която пловдивската фирма - производител на машините за гласуване започва в големите градове на страната.При приемането на Избирателния кодекс депутатите решиха, че на евровота в 3000 секции може да се гласува машинно. Единствената фирма, която предлага техниката и технологията за гласуването с машини и предстои да играе за обществената поръчка е на пловдивския инж. Александър Чобанов, който е ръководител на Националното училище по роботика.Първите демонстрации ще се проведат в събота и неделя в областната управа в Пловдив, стана ясно на среща между Здравко Димитров и инж. Чобанов, на която областният управител също тества гласуването с машина.Организаторите планират да посетят всички областни градове. ", "date": "2019.02.18", "title": "Демонстрират електронното гласуване в Пловдив с български машини"}
{"url": "http://www.cross.bg/zhenata-bila-samozapali-1596871.html", "text": "/КРОСС/ Почина жената, която се  в с. Камен. Жената е издъхнала в събота, в УМБАЛСМ \"Н. И. Пирогов\", вследствие на изгарянията си. Припомняме, че 52-годишна жена от стражишкото село Камен се самозапали на 14 февруари - четвъртък, защото семейството й нямало средства, с които да осигурява животоподдържащите лекарства за тежкото заболяване, с което от година се борела.В последните години възрастната жена била личен асистент на съпруга си, който има тежки увреждания вследствие на преживян инфаркт. Преди година лекарите й поставили тежката диагноза „цироза на черния дроб\" и й назначили скъпоструващо лечение, което обаче семейството не може да си позволи.В четвъртък преди обед жената излязла на двора в къщата си, запалила купчина стари дрехи и умишлено се хвърлила в пламъците. Сестра й веднага е извикала линейка и жената е била откарана във Великотърновската болница, където лекарите установили, че има 70 процента изгаряния по тялото и веднага била транспортирана в „Пирогов\", където е починала в събота. ", "date": "2019.02.18", "title": "Почина жената, която се самозапали от бедност "}
{"url": "http://www.cross.bg/karierno-ychenitzite-orientirane-1596876.html", "text": "/КРОСС/ Недостигът на специалисти е предизвикателство, за чието преодоляване трябва да работим всички. Затова ранното кариерно ориентиране е много важно, посочи министърът на образованието и науката Красимир Вълчев. Той участва в работна среща на ръководителите на регионалните управления на образованието, която се проведе в Габрово. Там бе представена образователната програма на областта за професионално и кариерно насочване на учениците. Инициативата, подкрепена от институциите и реализирана съвместно с бизнеса в града, представя пред учениците възможностите за избор на професия, включително с посещения в предприятия, организации, лечебни заведения и др. Като положителна тенденция от изпълнението на програмата беше посочен засиленият интерес от страна на учениците към продължаване на обучението в различни специалности. Трябва да насочим повече деца чрез ранно кариерно ориентиране към направления във висшето образование, за които се очаква недостиг на пазара на труда, апелира министър Вълчев. Заедно с началниците на регионалните структури той обсъди възможността за разработване на програми за кариерно ориентиране на общинско ниво, които биха допринесли и за осигуряване на необходимите кадри и специалисти в съответните населени места.", "date": "2019.02.18", "title": "Министър Вълчев: Ранното кариерно ориентиране на учениците е много важно"}
{"url": "http://www.cross.bg/izbori-proychvaniya-glasyvane-1596878.html", "text": "/КРОСС/ Европейският парламент публикува първата серия от прогнози относно това как ще изглежда следващата пленарна зала, на базата на данни от национални проучвания на обществено мнение, събрани преди февруари 2019 г. Данните се базират на надеждни анкети, проведени от национални институти за проучвания на общественото мнение в държавите членки и обобщени от \"Kantar public\" от името на Европейския парламент.Партиите са разпределени към съществуващите политически групи или към Европейска политическа партия, с която са свързани. Всички нови политически партии и движения, които още не са обявили намеренията си, са категоризирани като „други\", а категорията е разпределена поравно в ляво и дясно на политическия спектър.На основата на предпочитанията за гласуване в ЕС27 в момента, може да се прогнозира, че разпределението на местата в Европейския парламент след Брекзит ще отразява по-разпокъсан политически пейзаж от всякога. Следващият Парламент ще има по-малкo евродепутати (705) от сегашния Парламент (751).Всички данни могат да бъдат свалени от медийния пакет за изборите във формат excel заедно с пълен каталог от еволюиращите намерения за гласуване от държавите членки. Досието ще предоставя пълна информация относно националните партии, техните имена, политически убеждения на европейско ниво, резултати от последните европейски избори и национални избори, както и тяхното положение относно събраните анкети за намеренията за гласуване. Самите проучвания на обществено мнение са идентифицирани с включването на всички определящи критерии като институт, размер на извадката и датите на вземането на данните.Пълен списък с използваните индивидуални проучвания за всяка държава може да намерите в приложението към доклада. Специалните проучвания на намеренията за гласуване на европейските избори имат приоритет над тези за гласуване в национални избори. Когато през периода на докладване са налични няколко проучвания за дадена страна, наличните данни от проучванията се преизчисляват в един среден резултат за всяка партия, без да се прилага никакво претегляне или допълнително алгоритмично третиране.Парламентът ще публикува актуализирани прогнози всеки две седмици до края на април и всяка седмица през май месец до вечерта на самите избори. Първоначалните резултати от изборите ще бъдат публикувани на 26 май, за страните, в които се провеждат и където са приключили, и след 18.00 ч. и веднъж на всеки час докато предварителните окончателни резултатите от всички държави членки станат налични.Първите преки избори на Европейския парламент са се състояли преди 40 години на 12 юни 1979 г. Предстоящите избори ще бъдат най-важните в историята на Парламента, имайки предвид политическия контекст, очакваното напускане на Обединеното кралство и важните политически и трансгранични предизвикателства, които трябва да бъдат адресирани. Избирателите ще гласуват между 23 и 26 май, за да решат европейското бъдеще. ", "date": "2019.02.18", "title": "Първи прогнози за местата в следващия Европейски парламент "}
{"url": "http://www.cross.bg/ninova-parlamenta-komisiya-1596880.html", "text": "/КРОСС/ Не се връщаме в парламента. Това каза лидерът на БСП Корнелия Нинова по време на пресконференция. \"Не се връщаме в парламента, тъй като условията, които вчера поставихме, не са изпълнени в пълнота. Едно от тях беше машинно гласуване\", заяви лидерът на БСП.Според нея то е трябвало да бъде въведено до 2019 г. \"В момента те го отлагат с неопределено бъдеще\", подчерта лидерът на БСП и обърна внимание, че машините са сериозна гаранция за честни избори.\"Случилото се днес е победа за БСП. 10 часа в Правна комисия излагахме аргументи защо не трябва да се правят промени в Избирателния кодекс. 16 часа в залата на парламента\", обясни Нинова. Тя подчерта, че БСП се е борила за запазване на преференции, нова ЦИК, машинно гласуване и да остане обжалването пред ВАС, както и начина на вземането на решение в изборните комисии. \"Нищо от това не чуха. 26 часа разговори от страна на БСП. Едва след решението ни вчера за напускане очевидно чуха\", коментира Нинова по адрес на ГЕРБ.Припомняме, че ГЕРБ връща преференцията на старите нива след спешно заседание на Изпълнителната комисия, свикана от премиера Бойко Борисов, на което присъства и Георги Марков. След спешното събрание на Изпълнителната комисия в партийната централа Борисов обясни, че връщането на преференциите в досегашния им вариант преди вдигането на високия праг може да стане по два начина - или, като се подкрепи президентското вето, или чрез поправки, внесени от Данаил Кирилов и депутатите. ", "date": "2019.02.18", "title": "Нинова: БСП не се връща в парламента заради неизпълнени условия "}
{"url": "http://www.cross.bg/manolova-informatziya-toplofikatziya-1596882.html", "text": "/КРОСС/ След днешното заседание по делото срещу отказа на \"Топлофикация\" да предостави данни по закона за достъп до обществена информация на омбудсмана, Мая Манолова заяви, че е имало опити производството да бъде протакано.\"В сряда поискаха срок адвокатът на изпълнителния директор да представи допълнителни съображения защо не са длъжни да информират гражданите за исканите от мен факти\", каза Манолова, цитирана от БНР.Юристите на \"Топлофикация\" не коментираха темата. Междувременно стана ясно, че управата на столичното парно е отказала исканата от омбудсмана информация, защото Манолова не била посочила второто си име, както и адрес за отговор: \"Доказателство, че той е известен на ръководството на \"Топлофикация\", е и отказът, който получихме на този адрес. Така че, когато става дума за отказ, адресът е ясен. Когато става дума за положителен отговор, адресът става неизвестен\".Според информация на Манолова само през 2015 година от \"Топлофикация-София\" са събрали 15 милиона лева за юрисконсултски възнаграждения чрез започнати дела срещу 21 000 столичани.Съдебният спор между Манолова и Софийската топлофикация продължава трета година. Ръководството на дружеството отказва да предостави информация за какво са похарчени събраните през 2015 г. юрисконсултски възнаграждения. ", "date": "2019.02.18", "title": "Мая Манолова: Има опити делото срещу \"Топлофикация\" да бъде протакано"}
{"url": "http://www.cross.bg/ivancheva-desislava-bilyana-1596881.html", "text": "/КРОСС/ Специализираният наказателен съд ще сравнява банкнотите, които бяха иззети при задържането на отстранения кмет на „Младост\" Десислава Иванчева и нейната заместничка Биляна Петрова на 17 април миналата година, предаде репортер на БГНЕС.„На днешното заседание ще бъдат разпитани и трима свидетели, които са призовани по искане на съда. Най-общо ще проверяваме дали всички доказателствени искания, които поискахме са изпълнени в цялост\", каза бившият зам.-кмет Биляна Петрова и добави, че при първоначалния оглед е установила пропуски. Тя обясни, че ще поиска липсващите документи да бъдат повторно изискани.„След приключване на делото, в което се надяваме истината да възтържествува в полза на хората и на нас, да бъдем оправдани, тъй като е ясно, че това е дело по набеждаване и отвсякъде доказателствата на прокуратурата издишат. Ще започнем едно по едно да слагаме имотните измами, имаме и план-програма за действие. Плановете и резултатите ще обявяваме във фейсбук\", каза Десислава Иванчева.Иванчева добави, че ще продължат да правят интересни разкрития.„За нас „Младост\" беше и си остава кауза. Тези, които започнахме борби няма да ги оставим. Животът ни е поставен на карта в момента и приоритет ни беше делото, но следствието, на първа инстанция върви към своя край. Обещавам, че ще започнем, чрез Фейсбук да задаваме въпроси и да изнасяме казусите един по един, за да станат ясни на хората. По този начин ще направим един граждански контрол дали след отстраняването ни някой е продължил да работи или е бил поставен чадър над имотните измами. Това е големият въпрос, който искаме да разкрием през месец март\", обяви Биляна Петрова.На въпрос на БГНЕС дали Десислава Иванчева мисли да се кандидатира за евродепутат, тя каза, че все още не е обмисляла тази възможност. „Ще направим така, че гражданите да станат по-активни\", заяви Иванчева, а заместничката ѝ добави, че според желанието на хората, ще се вземе решение.Стана ясно, че първоначалният план е било този петък да се четат пледоариите, но заради липсващи документи по доказателствата и липсващата графологична експертиза на тефтерчето на Иванчева, сроковете ще бъдат удължени. ", "date": "2019.02.18", "title": "Спецсъдът сравнява банкнотите по случая “Иванчева”"}
{"url": "http://www.cross.bg/byndesbank-ikonomikata-okazhe-1596884.html", "text": "/КРОСС/ Няма сигнали, че икономическото забавяне в Германия може да прерасне в рецесия, обяви в понеделник централната банка на страната, съобщават \"Уолстрийт джърнъл\" и Ройтерс.Постъпващите икономически индикаторите все още предполагат, че текущата икономическата слабост може да се окаже само временна, след което е възможен отскок през втората половина на годината, посочи Бундесбанк в представения в понеделник редовен месечен икономически доклад.Най-голямата европейска успя да избегне \"на косъм\" рецесията в края на миналата година, след като през третото тримесечие БВП се сви с 0,2% (спрямо предходните три месеца) и това беше последвано от стагнация на икономиката (нулев растеж) през четвъртото тримесечие.Въпреки това все повече анализатори и политици се опасяват, че слабостта на германската икономика може да се окаже по-голяма и по-продължителна от очакваното, което би изложило на риск цялостното икономическото представянето на стария континент.Слабите производствени поръчки, все по-мрачните бизнес нагласи и мудните бизнес инвестиции с оглед на растящата глобална несигурност в резултат на процеса на Брекзит и на международните търговски конфликти предполагат, че е малко вероятно икономиката на Германия да възвърне възходящия си импулс през зимните месеци, прогнозира Бундесбанк и добави: \"Всичко това подсказва, че основният темп на икономиката трябва да остане потиснат поне през първата половина на годината, но няма признаци, че забавянето ще се превърне в истински рецесионен спад\".Немската централна банка отбеляза, че автомобилното производството и износът, които представляваха сериозна спирачка пред икономическия растеж в края на 2018-а година, започват да се нормализира, пазарът на труда остава здрав, а силното увеличаване на заплатите предполага, че частното потребление отново ще набере скорост.Държавната фискалната подкрепа също би трябвало да се засили, подкрепяйки допълнително растежа, добави Бундесбанк. ", "date": "2019.02.18", "title": "Бундесбанк: Няма сигнали за рецесия"}
{"url": "http://www.cross.bg/kitaii-avstraliya-atakyvaha-1596870.html", "text": "/КРОСС/ Хакери атакуваха австралийския парламент и сринаха мрежите на големите политически партии, съобщава „Ройтерс\". Премиерът Скот Морисън посочи, че най-вероятно атаката е правителствена, но не назова заподозрени. „Нашите киберексперти смятат, че за тази злонамерена дейност е отговорен изискан държавен актьор\", каза той пред парламента.Австралийските депутати веднага са сменили паролите си за достъп, не е ясно още дали е изтекла секретна информация. Това се случва три месеца преди парламентарните избори в страната.Все още се работи върху възстановяването на мрежата. Според анализатори Китай, Русия и Иран са най-вероятните виновници. „Когато се замислите за мотивацията, трябва да се кажете, че Китай е водещият заподозрян, но не бихме изключили и Русия\", казва Фъргюс Хансън, ръководител на Международния център за киберполитика в Австралийския институт за стратегическа политика.Връзките между Китай и Австралия се влошиха от 2017 г., след като Канбера обвини Пекин в намеса във вътрешните работи. Оттогава двете страни се стремят да поправят отношенията си, но Австралия остава предпазлива към Китай. ", "date": "2019.02.18", "title": "Хакери атакуваха австралийския парламент"}
{"url": "http://www.cross.bg/beshe-iskur-novi-1596861.html", "text": "/КРОСС/  в Нови Искър не било общително, живеели скромно и затворено. Това споделят съседите им след извършеното тази сутрин тежко престъпление.По-малкият им син имал психично заболяване. Момчето никога не излизало само от дома си, винаги бил придружаван от баба си или майка си.За случилото се разбра след като от Военна полиция пристигат на място, за да търсят бащата в семейството, който е работел във военно поделение. След като мъжът не отива на работа тази сутрин, на място е изпратен екип, за да провери. Така става ясно, че в къщата има четири трупа.25-годишният мъж, убил семейството си, е задържан на място от полицията в неадекватно състояние. Към момента разследващите не могат да извършат продуктивни разпити с него, за да възстановят случилото се. Все още не е ясен мотивът на престъплението. Но в последните месеци мъжът е имал сериозни проблеми, за които не се съобщава точно какви са.В началото на януари 2018 г. Нови Искър беше разтърсен отново, тогава от шесторно убийство. Бяха застреляни баща, син, доведена дъщеря, приятелят ѝ и баба ѝ с по няколко куршума. В кладенец на километри от къщата беше открита застреляна и майката. Заподозрян беше Росен Ангелов - 56-годишен, рецидивист, с присъди за блудство с малолетна и кражби. Той беше издирван в продължение на четири дни, след което беше намерен мъртъв с куршум в главата.Снимки БГНЕС", "date": "2019.02.18", "title": "Убитото семейство в Нови Искър живеело скромно и затворено (снимки)"}
{"url": "http://www.cross.bg/resheniya-telk-varna-1596862.html", "text": "/КРОСС/ Лекари във Варна са арестувани заради злоупотреби при издаване на ТЕЛК решения с невярно съдържание, с които са ощетили държавния бюджет, съобщава \"24 часа\".Разследването срещу медиците е по подозрения, че са прибирали подкупи, за да издават фалшиви ТЕЛК решения за инвалидни пенсии. При претърсвания и изземвания на адреси на задържаните са били намерели стотици хиляди евро, които могат да стигнат и до един милион, предположиха разследващи.Според запознати поне петима лекари са обвинени за злоупотреби. От полицията и от Окръжната прокуратура във Варна заявиха пред Дарик, че не са участвали в операцията и не разполагат с информация за нея. ", "date": "2019.02.18", "title": "Лекари във Варна арестувани заради фалшиви ТЕЛК решения"}
{"url": "http://www.cross.bg/morbili-godini-vuzrast-1596863.html", "text": "/КРОСС/ В Министерството на здравеопазването е постъпила информация от РЗИ-Благоевград за нови 3 случая на морбили при деца на възраст 1 години, 2 години и 3 години. Два от случаите са от Разлог и един - от Добринище (2 години). Всички заболели са осъществили контакт с болен от морбили.Две от децата са хоспитализирани в МБАЛ - Гоце Делчев и едно в УМБАЛ \"Св. Анна\" в София. Децата не са имунизирани срещу заболяването, поради ненавършена възраст или отказ на родителите.Взети са клинични проби за лабораторни изследвания, които са изпратени в Националната референтна лаборатория към НЦЗПБ. Очакват се резултати. Общо регистрираните към момента случаи на морбили в страната са 24. ", "date": "2019.02.18", "title": "Вече 24 случая на морбили у нас, нови 3 само от днес "}
{"url": "http://www.cross.bg/ypravlyavashtite-predstavitel-nachin-1596866.html", "text": "/КРОСС/ БСП напускат парламента и обявяват условия на управляващите за изборните промени, кои ще са акцентите от поредното излизане на червените сред хората, коментира Георги Търновалийски, народен представител от Пловдив област пред радио ПловдивТърновалийски каза: Всички ние като избиратели разбираме, че с преферциите по някакъв начин листите се пренареждат и това е достижение на демокрацията. По този начин има мажоритарен елемент във всички видове избори. Промените в ЦИК също са много важни, това са наши условия, за да се върнем в зала.Преференциите са въпрос на дебат, може би 5% за евровота са малка граница, каза още народният представител.Той подчерта: Внасяме сигнал до Венецианската комисия, после жалба в Конституционния съд, когато влезе в сила Изборният кодекс, ще има вето на президента, което ще бъде преодоляно от новото мнозинство с включено ДПС в него.Излизаме от Парламента, но ще работим в районите си и с гражданите, очакваме разумни решения от управляващите. ", "date": "2019.02.18", "title": "Грубо се погазват законите от тези, които ги правят в НС "}
{"url": "http://www.cross.bg/gerb-markov-bulgariya-1596860.html", "text": "/КРОСС/ ПП ГЕРБ ще възстанови по подходящия начин т.нар. преференциално гласуване, заяви на пресконференция в централата на ГЕРБ Георги Марков, предаде БГНЕС. „Преференциите остават\", заяви Марков в присъствието на председателя на партията и министър-председател Бойко Борисов.„След 3 месеца предстоят поредните евроизбори - много важни за Европа и за България. Идеята на ГЕРБ е основната тематика в тази предизборна тематика да бъде каква Европа искаме и каква България в нея. Затова не искаме този успех да се подменя с промените в изборното законодателство. ПП ГЕРБ ще възстанови по подходящия начин т.нар. преференциално гласуване, защото сме единствената политическа сила в България, която се вслуша в гласа на 2,5 млн. български избиратели\", обясни Георги Марков.„Ние считаме, че не може да има избори в България по сегашната пропорционална изборна система, която ни обрича на вечни коалиции\", каза той и добави, че другите политически групи ги гони страхът, защото при мажоритарни избори ГЕРБ ще има абсолютно мнозинство.На брифинга в централата на партията от ГЕРБ съобщиха, че ще се открие процедура по избор на нова Централна избирателна комисия. „Ние още не сме преглътнали „Костинброд\", каза още Марков и добави, че никъде по света не се провежда машинно гласуване. „Вървим към Европа. Не може да вървим към еврото, а да въвеждаме машинно гласуване, което го няма никъде по Европа\", отсече още Марков. От своя страна Бойко Борисов каза, че когато е имал нужда от ДПС винаги е излизал и им благодарял. Когато съм искал официална подкрепа от ДПС съм казвал публично „благодаря\", подчерта Борисов.„Щом искаме да сме управляваща коалиция, тогава всички трябва да идват на работа и няма да се налага да търсим друга подкрепа\", каза още Борисов и съобщи, че във вторник е извикал Обединени патриоти на среща.", "date": "2019.02.18", "title": "ГЕРБ връща преференциалния вот, обеща нова ЦИК "}
{"url": "http://www.cross.bg/evroshans-stefan-evrobet-1596865.html", "text": "/КРОСС/ 27-годишният Стефан Хицков влезе в статистиката на късметлиите от  със страхотната си печалба от 12 000 лева.Всичко се случва като на шега. В деня на печалбата Стефан имал среща с приятел и докато го чакал, отишъл в пункта на в Севлиево. Маркирал 8 числа и заложил 1 лев в . И така, без да очаква кой знае каква печалба, щастливецът се оказва притежател на петцифрената сума от 12 000 лева.„Чувствам се голям късметлия! Колкото и банално да звучи това си беше чист късмет и се радвам, че дойде точно при мен.\", споделя Стефан.Тегленията на играта  можете да следите в пунктовете на и на . Забавлявайте се и с новото мобилно приложение, което можете да свалите от .", "date": "2019.02.18", "title": "12 000 лева от „Еврошанс“ за късметлия от Севлиево"}
{"url": "http://www.cross.bg/yniversitet-sofiiiskiya-kandidatstydentska-1596867.html", "text": "/КРОСС/ Днес започва  приемът на заявления за явяване на изпити за първата и втората кандидатстудентска сесия на Софийския университет. Крайният срок е 15 март 2019 г. за първата кандидатстудентска сесия и 23 май 2019 г. за втората кандидатстудентска сесия.Кандидат-студентите могат да подадат заявления онлайн в страницата на Софийския университет на адрес: https://online.uni-sofia.bg , на място в Ректората на Софийския университет или в бюрата на фирмите в страната. Таксата за явяване на изпит е 30 лв.Първата изпитна сесия ще се проведе в неделните дни в периода 24 март - 28 април 2019 г., а втората - в съботните и неделните дни от 26 май до 23 юни 2019 г.Първият етап на класирането ще бъде обявен на 9 юли 2019 г., вторият етап - на 16 юли 2019 г., а третият етап - на 23 юли 2019 г.Пет от общо 119 специалности не използват оценките от матурите вместо изпит. Това са регулираните специалности „Право\", „Медицина\" и „Фармация\" и две от специалностите във Факултета по журналистика и масова комуникация - „Журналистика\" и „Връзки с обществеността\". За специалността \"Книгоиздаване\" приемът е по избор - или с изпит по журналистика (писмен) и журналистика (устен), или с оценките от матурите по български език и литература; история и цивилизация; философски цикъл или чужд език.Две са новите бакалавърски програми, които бъдещите студенти ще могат да изучават от следващата учебна година - „Счетоводство, финанси и дигитални приложения\" (на английски език) в Стопанския факултет и „Геопространствени системи и технологии\" в Геолого-географския факултет.На 21 февруари 2019 г. започва участието на Софийския университет в традиционната кандидатстудентска борса. До 21 март 2019 г. младите хора в София, Пловдив, Монтана, Велико Търново, Добрич, Варна, Бургас, Хасково и Стара Загора ще могат да се запознаят със специалностите и начина за кандидатстване в най-старото и авторитетно висше училище в България. Най-актуалната информация за кандидатстудентската кампания на Софийския университет може да бъде намерена на страницата на Университета и встраницата във Фейсбук „Кандидат-студенти 2019\" . ", "date": "2019.02.18", "title": "Започва кандидатстудентската кампания в Софийския университет "}
{"url": "http://www.cross.bg/firmi-shtand-gulfood-1596868.html", "text": "/КРОСС/ Най-голямото в Персийския залив изложение на хранително-вкусовата промишленост GULFOOD 2019 бе открита официално в неделя в Дубай от HП Шейх Хамдан бин Рашид Ал Мактум и министъра на финансите на ОАЕ.Проявата се организира ежегодно, като първото издание е било през 1987 г. В последното издание на Gulfood през 2018 г. на изложбена площ от 93 000 кв.м. участие са взели 4 055 изложители, а посетителите са били над 66 595 търговци и специалисти от сектор хранително-вкусова промишленост от 153 страни. Изложбата събира водещи специалисти от бранша от цял свят.На Gulfood 2019 ще бъдат представени нови услуги и иновации, които отразяват промените в потребителското търсене. Събитието отново ще посрещне повече от 5 000 изложители и 120 национални павилиона, които представят продукти в 8 сектора на хранително-вкусовата индустрия: напитки; млечни продукти; мазнини и масла; бобови и зърнени продукти и култури; здраве, уелнес & СПА; месо и птици; световно известни марки и храни от цял свят.Чуждестранни министри, правителствени служители, световно известни марки, нови изложители и професионалисти от индустрията са признали Gulfood като наистина уникална платформа, свързваща всеки аспект от световната верига на хранителните доставки.на Световен търговски център в Дуба(Gulfood).На тазгодишното изложение България участва с национален щанд, на който показват продукцията си 31 български фирми. В българската делегация участва д-р Бойко Таков, изпълнителен директор на Изпълнителната агенция за насърчаване на малките и средните предприятия /ИАНМСП/, която извърши цялостната организация на българското участие на изложението. Д-р Таков се срещна с Фил Хоган, европейски комисар по земеделието и развитието на селските райони и с Марк Нейпиер, Директор на група\" Управление на портфолио Изложения, Проекти, Продажби\" на Световен търговски център в Дубай.До този момент ИАНМСП е организирала участия на Gulfood през 2009 г. с национален щанд с участието на 13 фирми, през 2011 г. национален щанд с участието на 10 фирми, 2012 г. национален щанд със 7 фирми и 2014 г. на търговска мисия с участието на 12 фирми. ", "date": "2019.02.18", "title": "Хиляди компании от цял свят на изложение в Дубай, България се представя със специален щанд"}
{"url": "http://www.cross.bg/mangarakov-etazh-plovdiv-1596869.html", "text": "/КРОСС/ Екипи на Противопожарната служба в Пловдив загасиха бързо пожар в изоставена сграда от Тютюневия град. Съобщението за това е подадено в 10:08 ч. от пазач на намиращата се в близост авторага „Юг\". Това каза директорът на Регионалната дирекция „Пожарна безопасност и защита на населението\" в Пловдив комисар Георги Мангараков, цитиран от БТА.Незабавно на мястото на инцидента са изпратени екипи с четири противопожарни автомобила. На място е установено, че излиза дим от първия етаж, където са горели около 10 кв.м. боклуци и вехтории, „складирани\" там от вехтошар.По думите на Мангараков огнеборците са се справили с пожара за около 5 минути.Единствените щети, нанесени на сградата, са по прозорец на първия етаж. Няма опасност огънят да се възобнови, все още не е взето решение дали ще се образува разследване по случая. Основната версия е, че пожарът е причинен от клошари, които са обитавали приземния етаж.Мангараков е категоричен, че собствениците на бившите тютюневи складове трябва да ги стопанисват и да спрат достъпа на клошари до тях и да не се създават условия за възникване на пожари. ", "date": "2019.02.18", "title": "Нов пожар в тютюнев склад в Пловдив "}
{"url": "http://www.cross.bg/veta-lada-rort-1596883.html", "text": "/КРОСС/ Boлжcĸият aвтoмoбилeн пpoизвoдитeл oбяви cтapтa нa пpoдaжбитe нa ceдaнa Lаdа Vеѕtа Ѕроrt. Haй-бъpзият и нaй-cĸъп мoдeл нa мapĸaтa e oбopyдвaн c пpeнacтpoeнo oĸaчвaнe, нaмaлeн пътeн пpocвeт и двигaтeл c мoщнocт 145 ĸoнcĸи cили.AвтoBAЗ нaзoвa цeнaтa нa Ѕроrt-мoдифиĸaциятa нa ceдaнa Lаdа Vеѕtа, ĸoятo бe пpeдcтaвeнa лятoтo нa 2018 гoдинa. Πpoдaжбитe нa нoвия мoдeл, ĸoитo cтapтиpaт oт 31 янyapи, зaпoчвaт oт 1 009 900 pyбли (пpи ceгaшния ĸypc - oĸoлo $15,3 xил. или 26,2 xил. лeвa, бeл. peд.). Pycĸитe мeдии oтбeлязвaт, чe тoвa e пъpвият мoдeл нa Лaдa, чиятo цeнa нaдxвъpля 1 милиoн pyбли.Oт cтaндapтния ceдaн Lаdа Vеѕtа Ѕроrt ce oтличaвa c пo-aepoдинaмичнo ĸyпe, paзшиpeнa ĸoлecнa бaзa, 17 цoлoви ĸoлeлa, мoдифициpaнo oĸaчвaнe, нaмeлeн c 31 мм пътeн пpocвeт и пo-eфeĸтивни cпиpaчĸи. Oбщo в ĸoнcтpyĸциятa ca изпoлзвaни 200 нoви възли и дeтaйли, пишe аutоnеwѕ.ru.Lаdа Vеѕtа Ѕроrt e ĸoмплeĸтyвaнa c мoдepнизиpaн 1,8-литpoв двигaтeл, c нoви paзпpeдeлитeлни вaлoвe c мoдифициpaн пpoфил, пoдoбpeнa гopивнa cиcтeмa c пoвишeнo нaлягaнe, ĸaĸтo и пpeĸoнфигypиpaнa cиcтeмa зa yпpaвлeниe нa paзпpeдeлитeлния вaл. Двигaтeлят e cвъpзaн c 5-cтeпeннa мexaничнa тpaнcмиcия. Moщнocттa нa двигaтeля e yвeличeнa oт 122 нa 145 ĸoнcĸи cили. Toвa пoзвoлявa ĸoлaтa дa ycĸopявa oт 0 дo 100 ĸм в чac зa 9,6 ceĸyнди , мaĸcимaлнaтa cĸopocт e 198 ĸм в чac.Lаdа Vеѕtа Ѕроrt ce пpeдлaгa и в тoп ĸoмплeĸтaциятa Luхе, чиeтo oбopyдвaнe вĸлючвa ĸpyиз ĸoнтpoл, мнoгoфyнĸиoнaлeн вoлaн, дaтчици зa cвeтлинa и дъжд, пoдгpявaнe нa пpeднитe ceдaлĸи и ayдиo cиcтeмa. Cпopтният ceдaн e дocтъпeн c пaĸeт Мultіmеdіа, c ĸoйтo въpви ĸaмepa зa зaднo виждaнe и инфopмaциoннo-paзвлeĸaтeлeн ĸoмплeĸc c нaвигaтop. Цeнaтa нa тoзи aвтoмoбил e 1 045 900 pyбли. ", "date": "2019.02.18", "title": "Най-бързата и най-скъпа Lada вече е на пазара"}
{"url": "http://www.cross.bg/evro-poveche-srine-1596879.html", "text": "/КРОСС/ Британците се запасяват с евро, тъй като оттеглянето на Обединеното кралство от Европейския съюз приближава. Продажбите на евро са се увеличили през ноември, декември и януари, сочат данни, цитирани от \"Индипендънт\".  Макар че цифрите показват, че британските апетити за почивка на континента не са намалели заради Brexit, те също могат да илюстрират страховете, че паундът може да се срине, ако Великобритания излезе от блока без сделка на 29 март.Пощенски офис Travel Money, който обработва една от всеки 4 транзакции с чуждестранна валута, заяви, че през последните месеци е имало „силно търсене\" на евро. През ноември и декември фирмата е продала с 5% повече евро, отколкото през същия месец на 2017 г., и с 3% повече през януари 2019 г. спрямо 12 месеца по-рано.Въпреки че стерлингът остава устойчив срещу еврото през изминалата година, британците, които пътуват в Европа, се страхуват от срив, подобно на този след референдума през 2016 г., когато паундът се срина с 10% в рамките на няколко дни. Нарастващото търсене на европейска валута през последните месеци може да се дължи на опасения, че ниският обменен курс може да се срине още повече, ако икономиката бъде засегната след 29 март.  ", "date": "2019.02.18", "title": "Британците се запасяват с евро заради наближаването на Brexit"}
{"url": "http://www.cross.bg/biondi-mario-zala-1596841.html", "text": "/КРОСС/ Наричат Марио Бионди певецът с най-отличителния и чувствен глас в съвременната соул музика, достоен наследник на Бари Уайт, не само заради тембъра, но и заради съблазнителното усещане, което се носи от музиката му. Във всичко това ще се убеди българската публика на 18 октомври в зала 1 на НДК.Бионди пристига в София по покана на Национален дворец на културата и Фондация „Аполония\", а концертът е част от турнето на изпълнителя за 2019 година.Събитието обогатява линията на продуциране на запомнящи се музикални събития в НДК с нови, атрактивни за публиката и високопрофесионални проекти - този път в партньорство с един от най-утвърдените и доказани през годините фестивали за изкуство в България - „Аполония\".През последните години Марио Бионди се наложи като международна звезда с многобройни концерти в най-престижните музикални зали в света, сред които и Роял Албърт Хол в Лондон. Очакванията на певеца за предстоящия концерт в емблематичната софийска зала 1, е той да се превърне в истински незабравимо емоционално изживяване.Бионди има зад гърба си издадени 9 албума като последният излезе през март 2018 година и носи заглавието „Brasil\". Певецът реализира супер успешно турне през изминалата година, включващо 24 концертни града.Билети за концерта на Марио Бионди в зала 1 на 18 октомври можете да закупите от касите на Билетен център - НДК и онлайн на tickets.ndk.bg и eventim.bg.За най-големите почитатели на Бионди организаторите предвиждат ВИП билети в ограничен брой. Притежателят им ще има възможност да се потопи в атмосферата на събитието, възползвайки се от отделен вход за концерта през Клуб 1, специално посрещане с коктейл и музикално оформление и места с отлична видимост.\r\n\n\t\t\t\t\t ", "date": "2019.02.18", "title": "Марио Бионди с концерт в зала 1 на НДК (видео)"}
{"url": "http://www.cross.bg/budeshteto-city-gradove-1596849.html", "text": "/КРОСС/ Знанието е важен акселератор за икономически растеж и път към създаването на градове на бъдещето. В този процес съществено значение има и културата на споделяне на добри практики. Именно с цел да представи световните теми за управление на ресурса на знанието, цифровизацията и новите технологии ще се проведе конференцията „Knowledge City 2019 - градове на бъдещето\" - на 28 февруари, от 13,30 до 17,30 часа, в Capital Fort (бул. Цариградско шосе 90, София). Във фокуса й ще бъдат световните тенденции за подобряване на качеството на живот в градовете чрез използване ресурса на знанието в различните сфери на дейност. „Knowledge City 2019 - градове на бъдещето\" си поставя за цел да засили връзката между институциите и бизнеса с посока по-ефективно взаимодействие при планиране и реализация на различни проекти.Събитието ще бъде официално открито от Росен Плевнелиев, президент на Република България (2012-2017 г.) и почетен председател на Алианса на развиващите се икономики в Европа.В рамките на първия панел „Общински стратегии и цифрова икономика\" ще бъде представена стратегията за интелигентно развитие на София, както и ключови елементи от програмата на Европейската комисия „The Digital Cities Challenge\".В този панел представители на Община София, Габрово и Бургас, както и такива на Общинската агенция за инвестиции, ще разкажат повече за стратегиите за развитие на интелигентните градове в страната ни и ще дадат примери за успешно реализирани проекти.Специално видеобръщение за всички посетители на конференцията ще отправи и еврокомисарът Мария Габриел. Добрите практики от Европа ще приковат вниманието по време на втория панел от „Knowledge City 2019 - градове на бъдещето\". Специален гост в дискусията ще бъде Симеон Щебунаев, част от ръководството на Кралския институт на британските архитекти (RIBA) и член на общото събрание на Кралския институт за градоустройство (RTPI)По време на „Knowledge City 2019 - градове на бъдещето\" Щебунаев ще представи примери от програмата за 22@Barcelona, благодарение на която индустриалната зона Побленоу в Барселона е превърната във високотехнологичен квартал. Освен това, разисквани ще бъдат и политическите промени на каталунския Smart City Plan, преобразуван в Digital City Plan след 2016 г. С този пример Щебунаев цели да покаже съществуващите рискове пред инвестиции, които не се реализират заради липсата на участие от страна на гражданите. По отношение на финансирането на градовете на бъдещето, Щебунаев ще анализира колаборациите между общината, кмета и частния бизнес в английската столица, регулирани чрез London Smart City Plan. От дискусията ще разберем още каква е ролята на професионалните институти и университети като медиатори между потребителите, частния сектор и обществените организации.  Своя ценен опит ще споделят и арх. Тихомир Казаков от Stephen George International и Адам Пустелник, директор, отдел обслужване на Инвеститорите на Градските власти, град Лодз, Полша, които са сред поканените във втория панел. Как бизнесът успешно управлява ресурсите на знанието ще стане ясно от презентациите на технологични компании, които ще бъдат представени в последния панел на „Knowledge City 2019 - градове на бъдещето\". Акцент върху Киберсигурността в човешката ера и човешката сигурност в дигиталната ера ще постави изпълнителният директор на Mnemonica Вихрен Славчев.Събитието ще завърши с дискусия на тема „Институции и финансиране\" с участието на Саша Безуханова (Европейски институт за иновации и технологии), Петър Статев (председател на УС на ИКТ Клъстер), доц. д-р Боян Жеков (ИКТ в Хоризонт 2020) и Лазар Петров (началник отдел „Финансови инструменти и оперативни програми\" във Фонд на фондовете). Модератор на последния панел ще бъде журналистът от Bloomberg TV Bulgaria Христо Николов, който следи отблизо и задълбочено темата. „Knowledge City 2019 - градове на бъдещето\" е насочена към представители на бизнеса от сферите строителство, архитектура, инвестиции, технологии, енергетика, инфраструктура, финанси, банкиране и други, както и служители в браншови организации, институциите и администрацията.", "date": "2019.02.18", "title": "Международни експерти обсъждат в София градовете на бъдещето"}
{"url": "http://www.cross.bg/shaylich-surbiya-zhiveyat-1596844.html", "text": "/КРОСС/ Сърбия тъгува за Краля на фолк музиката Шабан Шаулич, пише на първата си страница белградският вестник \"Новости\", информирайки за тежката катастрофа, станала вчера сутринта в Германия, в която загина \"Кралят\" на сръбския попфолк. \"Утихна златният баритон\", \"Отиде си Кралят на народната музика\", гласят други заглавия.Почина и шофьорът, 43-годишният музикант Мирсад Керич, който возеше певеца, съобщава вестникът.Катастрофата стана вчера сутринта, когато автомобил Мазда, управляван от пиян шофьор без книжка, се заби в автомобила марка Сеат, в който пътуваше певецът. При катастрофата Шаулич получил сърдечен удар, от който починал, съобщи за ТВ Пинк мениджърът Богдан Марката, организатор на концерта на Шаулич в германския град Билефелд. Третият човек в автомобила Слободан Стоядинович, който е кум на Шаулич, е в болница и е добре, добави Марката. Президентът на Сърбия Александър Вучич изрази съболезнования не семейството на Шаулич.Вицепремиерът и външен министър Ивица Дачич написа, че Шаулич е белязал една епоха, останал е близък до всички поколения и творбите му ще продължат да живеят. Министърът на отбраната Александър Вучин също изрази дълбоки съболезнования на семейството, изтъквайки, че си е отишъл \"човек, голям колкото и радостта, която предизвикваше където и да беше\".Председателят на партията Единна Сърбия, член на управляващата коалиция, Драган Маркович Палма написа в съболезнователната си телеграма, че за него \"в Сърбия има само един единствен Крал, приятелят Шабан Шаулич, чиито песни ще живеят вечно не само в Сърбия, а и на петте континента, където живеят и сърби, и хора от всички народи от територията на Балканите\" ", "date": "2019.02.18", "title": "Шаулич починал от сърдечен удар при катастрофата "}
{"url": "http://www.cross.bg/neli-viktor-petkova-1596855.html", "text": "/КРОСС/ „Тук до мен\" събра в звукозаписното студио и на снимачната площадка талантливите артисти - Нели Петкова с неподражаемия ѝ глас и едно от най-характерните и харизматични лица на театралната сцена - Виктор Калев. Двамата артисти промотираха видеото към песента в социалните мрежи в Деня на влюбените - 14 февруари, защото именно силата на споделената любов е посланието и темата на \"Тук до мен\". Под бурните аплодисменти на публиката, Нели и Виктор изпълниха песента на юбилейния спектакъл на Стоянка Мутафова „70 години на сцена\" в зала 1 на НДК, както и на авторския концерт - спектакъл на Виктор Калев „Грамофонът\" в театър „Сълза и смях\". Режисьор на видеото е Люси Иларионов, а за стилната и елегантна визия се погрижи топ дизайнера София Борисова. Проектът е осъществен с подкрепата на \"Черноморско злато\" Поморие и хотел \"Уинтър Палас\".  Автори на мелодичната балада са: музика - Спас Лазаров, Деан Асенов, Нели Петкова, текст -  Лора Димитрова, Йордан Ботев, аранжимент - Стойчо Стоянов, Милко Михайлов. В звукозаписа участват:  пиано - Кристиан Илиев, китара -  Стойчо Стоянов.Нели Петкова и Виктор Калев Тук до мен Музика: Спас Лазаров, Деан Асенов, Нели Петкова Текст: Лора Димитрова, Йордан БотевАранжимент: Стойчо Стоянов, Милко Михайлов Пиано: Кристиан Илиев Китара: Стойчо СтояновРежисьор - Люси Иларионов Оператор - Иван Иванов Продуцент - Нели Петкова, Виктор Калев \n\t\t\t\t\t ", "date": "2019.02.18", "title": "Нели Петкова и Виктор Калев с промо на новата си песен „Тук до мен\" (видео)"}
{"url": "http://www.cross.bg/plyton-planeta-tyalo-1596842.html", "text": "/КРОСС/ Плутон, който доскоро се смяташе за деветата планета на Слънчевата система е разположен 40 пъти по-далеч от Слънцето от Земята и доскоро беше напълно неизследван. Неговото съществуване теоретично е предсказано от американския астроном Пърсивал Ловел през 1915 година. Петнадесет години след това астрономът Клайд Уилям Томбо, служител на обсерваторията Ловел, откри планетата.В тази обсерватория Томбо работи от 1929 година. Задачата на младия учен е да получава систематично образи на нощното небе под формата на сдвоени снимки с интервал от две седмици между тях, последвано от сравняване на двойки, за да се открият обекти, които променят позицията си. За сравнение е използван мигащ компаратор, който ви позволява бързо да превключите дисплея на две плочи, което създава илюзията за движение за всеки обект, който е променил позицията или видимостта/яркостта си между снимките.На 18 февруари 1930 г., след почти една година работа, Томбо открива възможно движещ се обект на снимките от 23 и 29 януари, а на 13 март 1930 г., след като обсерваторията получава други потвърждаващи снимки, новината за откритието е телеграфирана в обсерваторията в Харвардския университет.Правото да се даде име на ново небесно тяло принадлежи на обсерваторията на Ловел. Вариантите на името започват да идват от цял ​​свят. Името \"Плутон\" за първи път е предложено от Венеция Бърни, единадесетгодишна ученичка от Оксфорд. Тя се интересува не само от астрономията, но и от класическата митология и решава, че това име - древноримската версия на името на гръцкия бог на подземния свят - е подходящо за такъв вероятно тъмен и студен свят.Официално обектът е кръстен на 24 март 1930 година. 76 години по-късно, през август 2006 г., в Асамблеята на Международния астрономически съюз, проведен в Прага, Плутон бе лишен от статута на планетата на Слънчевата система. Сега той е само \"джудже планета.\" След една седмица дискусии, 2,5 хиляди астрономи, представящи 75 страни по света, одобриха с гласуване критериите, които небесното тяло трябва да изпълни, за да получи статут на планета.Според новата дефиниция, състоянието на планета се приписва на \"небесно тяло, което се движи по орбита около слънцето, принадлежаща изключително на това небесно тяло, има достатъчно маса, за да образува гравитационно поле, в резултат на което това небесно тяло получава сферична форма.\"След изключването на Плутон от броя на планетите, това име се дава само на 8 небесни тела: Меркурий, Венера, Земя, Марс, Юпитер, Сатурн, Уран и Нептун. Според новата класификация, Плутон е класифициран като малка планета или планетоид. ", "date": "2019.02.18", "title": "На днешната дата е открит Плутон"}
{"url": "http://www.cross.bg/prohod-troyanskiya-dvizhenieto-1596856.html", "text": "/КРОСС/ Започна разчистването на Троянския проход, съобщиха от АПИ. Целта е поетапно възстановяване на движението по второкласния път II-35 Троян - Кърнаре във възможно най-кратък срок и в зависимост от метеорологичните условия. През зимните месеци трафикът през най-високия старопланински проход бе ограничен, за да се гарантира безопасността на шофьорите, поради силния вятър, снеговалежите и образуването на преспи на места до 3-4 метра.Разчистването на пътното платно от огромните снегонавявания се извършва от специализирани машини - роторен снегорин, грейдери, багери и т. н. С пускането на движението през Троянския проход ще се улесни пътуването на шофьорите от областите Ловеч и Пловдив, както и връзката между Северна и Южна България.Снимки АПИ ", "date": "2019.02.18", "title": "В Троянския проход преспите стигнаха до 3-4 метра, започна спешно разчистване"}
{"url": "http://www.cross.bg/zlatni-pyasutzi-park-1596851.html", "text": "/КРОСС/ Първото пролетно почистване на природен парк \"Златни пясъци\" ще се проведе тази седмица. Инициативата е насрочена за 23 февруари (събота) от 10:00 ч. Сборният пункт е паркингът на ресторант \"Горски кът\".В почистването могат да се включат всички желаещи. Парковата администрация ще осигури на доброволците чували и ръкавици. ", "date": "2019.02.18", "title": "Търсят доброволци за почистване на природен парк „Златни пясъци”"}
{"url": "http://www.cross.bg/evro-valyta-proverka-1596857.html", "text": "/КРОСС/ 27 760 евро задържаха митнически служители от Митнически пункт Летище София - пътници. Валутата е открита при съвместна проверка на митнически и гранични служители. Пътникът - 42 годишен мъж от Йемен, с документ на бежанец, пристигнал с полет от  Париж през Белград на Терминал 2 и преминал през „зелен коридор\", а при запитване дали пренася валута и ценности заявил, че не носи нищо, подлежащо на деклариране. При последвалата физическа проверка е установено, че в джобовете му и в ръчния му багаж мъжът носи голяма сума валута, предимно в банкноти от по 50 евро. Откритите общо 27 760 евро надвишават лимита от 10 000 евро, които могат да бъдат внесени без да бъде подадена валутна декларация. По случая е съставен акт по Валутния закон.снимката е илюстративна ", "date": "2019.02.18", "title": "Бежанец от Йемен е опита да изнесе 27 760 евро през Терминал 2"}
{"url": "http://www.cross.bg/priemna-tzonkov-obshtinskiyat-1596859.html", "text": "/КРОСС/ Народният представител от „БСП за България\" Николай Цонков и общинският съветник Иван Таков ще проведат приемна за гражданиНа 19 февруари, от 15.00 до 17.00 часа, народният представител от „БСП за България\" Николай Цонков и общинският съветник Иван Таков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86. ", "date": "2019.02.18", "title": "БСП организира приемна за граждани в София"}
{"url": "http://www.cross.bg/bulgariya-tazi-chyzhdi-1596858.html", "text": "/КРОСС/Ние, членовете на НД \"Русофили\", сме силно разтревожени от факта, че България и българското публично пространство ускорено се вкарват в хибридна и дезинформационна война между големите сили, чрез която страната ни се превръща  във фронтова държава на битка на чужди интереси. Дали това ще бъде зле конструирана хипотеза за престъпни банкови преводи от страна, взета \"на прицел\" от САЩ; или още по-зле измислен транфер на историята \"Скрипал\" на наша територия,чрез специално подготвена дезинформация, целта е една - изкуствено създаване на образ на враг. Веднъж преживяхме това преди няколко десетилетия във връзка с конструираната от чужди разузнавателни служби дезинформация за опит за убийството на папата от българин. Сега под индиго ни се натрапва нова поредна измислица за удовлетворяването на чужди интереси.Още по-обезпокоително е въвличането на България в грубото незачитане на международния правов ред, този път във връзка с процесите във Венецуела.Свидетели сме на недопустима намеса във вътрешните работи на тази латиноамериканска страна. САЩ и част от държавите от ЕС поставят ултиматуми на Венецуела, признават за ръководител на тази държава политик, самообявил се за неин президент. България се присъедини към тази геополитическа авантюра.Цивилизованата европейската позиция не може да бъде тази, която поставя ултиматуми, а тази, която уважава суверенитета на всяка държава, независимо колко малка е тя.Вярната позиция, към която трябваше да се придържа България, е тази на Секретариата на ООН, огласена от генералният секретар на организацията Антонио Гутериш - ненамеса във вътрешните работи на суверенната страна Венецуела.  Правилно беше България да сподели правните резерви на страни като Италия, Гърция, Ирландия и Словакия. Бихме добавили и резервите на нашите съседи -Турция и Сърбия.Има реална заплаха международното поведение от позиция на силата да се превърне в траен стил на поведение в света и утре да застраши и други региони и други страни. Има реална опасност да навлезем в период, в който проблемите ще се решават основно с икономически диктат и военна принуда. Ценностната система на българските русофили, освен всичко друго включва и уважение към международно признатия правен ред и международните институции; към националния суверенитет и правото на нациите да определят съдбата си; към неприлагането на сила във международните отношения. Обратното ни тревожи и прави бдителни. В такива случаи при изработването на българска позиция е необходимо решение на Консултативния съвет за национална сигурност при президента.", "date": "2019.02.18", "title": "НД \"Русофили\":   Вкарват ускорено България в хибридни и дезинформационни войни"}
{"url": "http://www.cross.bg/belgiya-obratno-teroristite-1596853.html", "text": "/КРОСС/ Белгийският премиер Шарл Мишел е съгласувал с британския премиер Тереза Мей възможностите за обратно приемане в Европа на джихадистите от \"Ислямска държава\" (ИД), както призова президентът на САЩ Доналд Тръмп, съобщават местни медии. Отбелязва се, че в следващите дни Мишел ще разговаря с президента на Франция Еманюел Макрон и с премиера на Холандия Марк Рюте. Белгия цели въпросът да бъде решен с общи усилия, уточнява министърът на правосъдието Кун Генс. По неговите думи трябва да бъде намерено решение, което ограничава възможно най-много заплахата за сигурността. Очевидно е, че оставането на терористите под надзор е за предпочитане пред тяхното пълно освобождаване, казва Генс. Той пояснява, че дори да бъдат върнати в Белгия, джихадистите незабавно ще бъдат прехвърлени към затвора, защото имат задочно издадени присъди. Бившият белгийски държавен секретар по миграцията Тео Франкен настоява терористите да бъдат лишени от белгийско гражданство. По неговите думи така ще отпадне необходимостта те да бъдат връщани в страната. Тръмп призова вчера държавите от Европа да приемат обратно над 800 джихадисти, заловени в Сирия и предупреди, че в противен случай терористите ще бъдат освободени. Тереза Мей е потърсила Шарл Мишел непосредствено след това съобщение от Вашингтон, уточняват медиите.", "date": "2019.02.18", "title": "Белгия приема обратно бойци на \"Ислямска държава\"?"}
{"url": "http://www.cross.bg/petkov-zastrahovatelyat-dymite-1596850.html", "text": "/КРОСС/ Седмица след големия пожар в завода за преработка за месни продукти в пловдивското село Войводиново все още не са ясни причините за инцидента. Собственикът му Петко Петков заяви пред bTV, че все още нямат достъп до изгорялото предприятие.\"Притесняваме се, че много скоро може да настъпи сериозен проблем заради развалящото се месо, което стои вътре, ако не ни допуснат още днес. И застрахователят, и БАБХ са готови за съдействие. Моля, разследващите органи да направят нещо, защото ще стане страшно за населението\", посочи той.Петков изтъкна, че има доверие на разследващите, но трябва да се вземат спешни мерки, тъй като времето е топло. По думите му вътре има около 1000 тона стока. Част от 220-те работници в завода остават на работа, каза собственикът. \"Това са тези, които могат да продължат търговската дейност. Колеги ни предложиха съдействие и ние работим в техните помещения\", отбеляза той.  По думите му към този момент става дума за 30 души. \"Ако ни дадат достъп да разчистим и ако застрахователят си свърши работата, веднага имаме работа за още 40-50 души. Това е реален план\", категоричен беше Петков.За друга част от хората работим с държавните структури, като бюрото по труда. Ще направим курсове за преквалификация. Ако вдигнем бързо предприятието, надявам се, голяма част от работниците да се върнат обратно, увери той. По думите му всички работници са получили заплатите си, всички ще си ползват и ще се платят техните отпуски.Собственикът на изгорялото предприятие отхвърля версията за умишлен пожар. \"Ние се ползваме с доверие и добро отношение, аз нямам конфликти с никого. Дори с такива фирми, с които сме в известен смисъл конкуренти на пазара, си помагаме взаимно. Почти всички ми се обадиха и предложиха съдействие - кой с машини, кой да приеме хора\", изтъкна Петко Петков. Какви са щетите от пожара, ще каже застрахователят и нашите юристи, допълни той. ", "date": "2019.02.18", "title": "Войводиново пред екокатастрофа: 1000 тона месо гние в изгорелия завод"}
{"url": "http://www.cross.bg/anita-godini-razmer-1596852.html", "text": "/КРОСС/ Анита Желева, известна като Анита Мейзер, да изтърпи наказание „лишаване от свобода\" в размер на 2 години, реши съдебен състав на Върховния касационен съд (ВКС). Наказанието „лишаване от свобода\" е намалено от 3 на 2 години. Наложена е и „глоба\" в размер на 4000 лв. Решението е окончателно.По отношение на оплакването на подсъдимата относно необходимостта от прилагане на института на условното осъждане, върховните съдии не намират основания за уважаването му. Тричленният състав на ВКС споделя тезата на въззивната инстанция за необходимостта от преценка на обстоятелството, че са извършени две престъпления.„Това по чл. 304а НК (предлагане на подкуп на полицейски орган) не само е тежко такова, но то е рушащо държавността и вярата на обществото в добросъвестното изпълнение на професионалните задължения на държавните органи\", категорични са върховните съдии. ", "date": "2019.02.18", "title": "Окончателно: 2 години затвор за Анита Мейзер "}
{"url": "http://www.cross.bg/daisy-tech-sred-1596847.html", "text": "/КРОСС/ Пазарът и търсенето са най-точният и верен измерител за това кои наистина са най-добрите касови апарати. Този показател нарежда българската компания Daisy Tech сред световните лидери с продажби в над 50 държави в Европа, Азия, Африка и Южна Америка.  Благодарение на високото си качество, касовите апарати на фирма Daisy Tech са сред най-популярните и надеждни устройства на много чуждестранни пазари, сред които Австрия, Италия, Чехия, Румъния, Македония, Молдова, Грузия, Словения и още над 40 държави по цял свят. Daisy Tech е производител №1 не само в България, но и в цяла Европа, като от създаването си до днес е продала над 2 000 000 фискални устройства по цял свят.Анкети сред потребителите показват, че те са предпочели касовите апарати на Daisy Tech заради влаганите в тях най-висококачествени материали, компоненти и практични иновации. По думите им, устройствата на българската компания се отличават с изключително бърз процесор; надежден, скоростен и безшумен принтиращ механизъм; висока скорост на печат на бележките, супер удобни операторски и клиентски дисплеи с достатъчно големи и видими цифри.Потребителите на продуктите от хитовата по цял свят гама Compact са изключително доволни и от издържливата им вградена батерия. Те споделят, че устройствата на Daisy Tech издържат по цяла седмица работа само на батерия, като зареждането й отнема не повече от час! Разнообразните и удобни комуникационни възможности също са са сред топ причините серията Compact да бъде предпочитана от над 2 милиона бизнесмени, производители и търговци в над 50 държави на 4 континента. Това е така, тъй като новото поколение фискални устройства на иновативната българска компания дават възможност за връзка с компютър, таблет и други мобилни устройства: чрез Bluetooth, WIFI, USB и пр.А една от големите гордости на компанията - най-малкият касов апарат в света Compact S, притежава и подсветка на клавиатурата, което го прави подходящ за работа и при недобре осветена работна среда. Продуктите на Daisy Tech са издръжливи на атмосферни условия където и да е по света, като пряка слънчева светлина, влага, студ, а работният им температурен диапазон е от впечатляващите минус 10 до плюс 45 градуса по Целзий! Всички тези факти правят касовите апарати Daisy Tech най-предпочитаните и сред клиентите в България. Родните потребители споделят още, че избират продуктите на компанията и заради това, че те са изцяло съобразени и сертифицирани спрямо последните изменения в Наредба Н-18, които трябва да бъдат приложени до 31 март от всички регистрирани по ДДС и до края на юни - от останалите бизнесмени и търговци. Подробности за това защо продуктите на Daisy Tech са предпочитани от над 2 милиона души в повече от 50 държави по света можете да научите на https://daisy.bg/.", "date": "2019.02.18", "title": "Касовите апарати на Daisy Tech са сред пазарните лидери в над 50 държави на 4 континента"}
{"url": "http://www.cross.bg/-godishen-izbi-semeiistvoto-si-v-novi-iskur-1596845.html", "text": "/КРОСС/ Военен уби четирима свои близки. Той е умъртвил родителите си, брат си и баба си. Драмата се е разиграла в Нови Искър. Сигналът е подаден в МВР в 10,35 часа. 25-годишният извършител на четворното убийство е задържан.Очаквайте подробности. ", "date": "2019.02.18", "title": "25- годишен изби семейството си в Нови Искър"}
{"url": "http://www.cross.bg/zvyka-thinq-aydio-1596846.html", "text": "/КРОСС/ По време на Световния мобилен конгрес през 2019, LG Electronics (LG) ще припомни на публиката репутацията и историята си като лидер в звука при смартфоните благодарение на новия LG G8 ThinQ  с Crystal Sound OLED (CSO) - новаторска технология, която използва OLED дисплея на телефона като аудио усилвател.С все повече и повече потребители, които използват смартфоните си като устройство за гледане на филми, играене на игри и слушане на музика, търсенето на мобилни телефони, способни да предлагат високо качество на звука е по-високо от всякога. LG винаги е признавал важността на висококачественото аудио в смартфоните при създаването на крайния потребителски опит и това вярване продължава и с LG G8 ThinQ.Разработена от LG, CSO преразпределя OLED дисплея като бленда, предизвиквайки вибрации по цялата повърхност, за да възпроизведе звук с впечатляваща сила. И понеже уникалната технология на LG използва предимствата на целия дисплей, CSO подобрява и яснотата, правейки гласовете и музикалните ноти по-лесни за разпознаване.Когато е в режим на високоговорител, звукът се предава с впечатляващ  бас през долния говорител. Пълноценното стерео изпълнение е възможно с 2-канална аудио настройка, която използва същия този долен говорител и горната част на дисплея. Освен че подобрява звука, CSO също осигурява на LG G8 ThinQ и чист, минималистичен вид.Работейки в тясно сътрудничество с партньор като Meridian, LG отново предоставя изключителна точност на звука при мобилното изживяване, както и фино настроено качество, което потребителите очакват от премиум продукта на компанията. В допълнение, новата G-серия телефони на LG включва: DTS:X 3D Surround Sound, който подражава на 7.1-канална система със или без слушалки, за пръв път за LG.  Hi-Fi Quad DAC повишава качеството при слушане чрез възпроизвеждане на звука с изключителна прецизност с добавената възможност да се използват най-много аудио файлове за по-голяма яснота и дълбочина. Master Quality Authenticated (MQA) поддържа висококачествен аудио стрийминг дори без неограничен план за данни. Boombox Speaker се възползва и от вътрешното пространство на телефона като резонансна камера, за да генерира невероятен бас и по-голяма сила на звука.„Нашата цел да пренесем звука от смартфоните до нови висоти е ясно показана в LG G8 ThinQ\", заяви Чанг Ма, старши вицепрезидент и ръководител на продуктовата стратегия на LG Electronics Mobile Communications Company. „Чрез разработването на нови технологии и тясното сътрудничество с едни от най-добрите в областта на аудиото партньори, LG ще продължи да осигурява качество на звука, което потребителите изискват и заслужават.\"Посетителите на Световния мобилен конгрес в Барселона могат да посетят щанда на LG между 25 и 28 февруари, за да изпробват Crystal Sound OLED и LG G8 ThinQ заедно с много други мобилни иновации. ", "date": "2019.02.18", "title": "Новата G серия на LG поставя нови граници на звука при смартфоните"}
{"url": "http://www.cross.bg/dogovor-konstantinopol-mirniya-1596854.html", "text": "/КРОСС/ В Руския културно-информационен център в София се провежда международна научна конференция, посветена на 140-ата годишнина от подписването на мирния договор в Константинопол. В работата на конференцията участват посланика на Руската федерация Анатолий Анатолиевич Макаров, председателя на политическата партия АБВ Румен Петков, ръководителя на международния отдел на партия \"Единна Русия\" Андрей Климов, изпълнителния директор на фонд \"История на Отечеството\" Константин Могилевский, княз Никита Дмитриевич Лобанов - Ростовски, президента Георги Първанов (2002-2012 г), представители на БАН, обществени и политически организации.", "date": "2019.02.18", "title": "РКИЦ е домакин на международна конференция, посветена на мирния договор от Константинопол"}
{"url": "http://www.cross.bg/gazprom-potok-samo-1596836.html", "text": "/КРОСС/ Приетите поправки в Газовата директива на Европейския съюз заплашват да оставят новия газопровод \"Северен поток-2\" запълнен само наполовина. Това със сигурност ще затрудни \"Газпром\" и ще постави под въпрос ефективността на проекта. Това пише \"Комерсант\" в коментар за ситуацията около спорния газопровод.Според медията, въпреки активната защита от страна на Германия, новите регулаторни промени на Брюксел предвиждат съгласие за изваждането на газопровода от Газовата директива да дава не само Европейската комисия, но и комитет от представители на страните-членки.Това прави процедурата дълга, сложна и трудно предсказуема. Вероятно поради тази причина \"Газпром\" вече даде сигнали,че възнамерява да проучи възможностите за строителство на \"Турски поток-2\".Промените в Газовата директива на ЕС вече имат окончателен текст и сега трябва просто да бъде гласувани за втори път в съвета на Европа на 20 февруари, да минат през Европейския парламент и да бъдат одобрени от лидерите на страните - членки до април 2019 година, след което ще влязат в сила.Според тях, \"Северен поток-2\" трябва да има независим от \"Газпром\" оператор, а до тръбата трябва да получат достъп и други доставчици. Но от русия единствено \"Газпром\" може да доставя природен газ до Германия. Поради тази причина Европейската комисия може да постъпи както с газопровода \"Опал\" - да разреши използването от руската компания само на 50% от капацитета на тръбата.Проблемът може да се реши само ако новият газопровод бъде изключен от тези правила. Но вече е ясно, че тази процедура е сложна, дълга и с неизвестен край.Точно затова Алексей Милер, шефът на \"Газпром\" допусна, че е възможно да се отиде към строителство на \"Турски поток-2\". Причината - газопроводът влиза от Черно море в страна, извън ЕС, Турция и после ще влезе в ЕС по суша, което го оставя извън изискванията на Газовата директива. Две нови тръби по дъното на Черно море с обща мощност 32 милиарда м3 пък са точно колкото 50% от \"Северен поток-2\". ", "date": "2019.02.18", "title": "\"Комерсант\": \"Газпром\" обмисля построяването на \"Турски поток-2\""}
{"url": "http://www.cross.bg/mitko-shterev-iznese-1596840.html", "text": "/КРОСС/ Композиторът Митко Щерев изнесе 40 минутна лекция за изкуството в класа на внучката си Мишел. Чрез въпроси към второкластниците, той се опита да обясни какво представляват киното, театъра, операта и оперетата както и каква е специфичната дейност на копозитора, художника писателя и скулптора. Когато стана въпрос за кино, той помоли едно момиче да зазстане до прозореца и да погледне  навън и импровизира на пианото филмова музика. След това каза на децата: \"Ето това вече е кино\". Децата му задаваха изненадващи за възрастта си въпроси, които на няколко пъти доста го смутиха и се стигне до момента, когато той каза, че е „много трудно един 73-годишен човек да комуникира с 8-годишни деца\". По въпроса за подаръците, той призна, че през последните 5 години, винаги връщайки се от концерти на „Диана Експрес\", е носел подаръци на Мишел и внука си Денис. По време на лекцията композиторът изсвири фрагменти от филмите „Дубльорът\", „Мъж за милиони\", „Адаптация\" и „Осъдени души\". Накрая класната г-жа Цочева благодари за посещението на Митко Щерев и отбеляза, че не е виждала отдавна децата от ІІ б толкава тихи и заинтригувани, а композиторът подари на всяко дете по един диск с музика.", "date": "2019.02.18", "title": "Митко Щерев изнесе лекция пред второкласници"}
{"url": "http://www.cross.bg/mlyako-sirene-tzenite-1596834.html", "text": "/КРОСС/ Само за последната седмица пакетчето масло на едро поскъпна с 20 стотинки. На щанда в магазина  125 грама - струва средно между 2.80 и 3.20 лв.  Нагоре, макар и незначително, тръгнаха и цените на сиренето и кашкавала. И в момента на едро кг сирене се продава за около 6 лв., а кг кашкавал купуваме за малко над 10 лв. Задава ли се ново рязко поскъпване провери Георги Георгиев в рубриката „На твоя страна\".Цените нагоре се определят от суровината, която в момента е 4 пъти по-малко, отколкото лятото. И ние, за да можем да компенсираме - продаваме продукция, която е произведена лятото. А тя е с много по-голяма себестойност, коментира Никодим Войнов, собственик на мандра край Благоевград.Когато млякото е малко - най-голямото предизвикателство е да се запази качеството, защото рецептата остава същата, разказва технологът Георги Георгиев. За 1 кг сирене отиват около 6,5 л мляко, за кашкавала - около 10, обясни той.Ще дойде време, в което въобще няма да има българско мляко - а оттам и български продукти. Много от стопанствата изчезват, защото субсидията е много малка. Всичко, което ядем в нашия регион е от Гърция, от Македония, в другата част на България - пък е от Турция, пък коментира  млекопроизводителят Димитър Бакалов. У нас годишно се произвежда около 1 млн. литра сурово мляко. Средно годишно консумираме 58 хиляди тона сирене и 34 хиляди тона кашкавал. Това означава, че средно всеки българин през миналата година е изял 9 кг сирене и 5 кашкавал.Цената, на която Димитър продава литър мляко сега, е 60-65 ст. И тъй като сметката не излиза, стопаните като него - стават все по- малко. Литрите мляко, които тръгват от фермите към мандрите, - също.В началото на годината се вдигнаха доста наши разходи - в това число горивата, тока - основни енергийни суровини за бранша, както и прагът на работната заплата. Всеки един собственик на предприятие - от 242 предприятия - преценява как това ще се отрази в цените - но трябва да отбележим, че в ЕС суровото мляко има ръст в цените около 1,5-2 % само на месечна база и най-чувствително това се усеща при маслото, обясни Димитър Зоров от Асоциацията на млекопреработвателите. ", "date": "2019.02.18", "title": "Цените на млечните продукти тръгнаха нагоре"}
{"url": "http://www.cross.bg/politziya-putna-avtomobili-1596835.html", "text": "/КРОСС/ От днес до 24 февруари се провежда операция на Пътна полиция за контрол на товарните автомобили и автобусите. Тя е част от календара на TISPOL - Европейската мрежа на службите на Пътна полиция и подобни действия има на територията на всички държави-членки.Операциите за контрол над товарните автомобили и автобусите имат за цел да се обърне внимание на водачите, че последиците и броят на загиналите и ранените при пътнотранспортно произшествие с участието на тежки машини и автобуси са значително по-големи в сравнение с другите тежки ПТП. Основните причини за възникналите инциденти с участието на товарни автомобили и автобуси са неспазване времето за почивка от водачите, превишаването на скоростта, употребата на алкохол и упойващи вещества, превоз на необезопасени товари както и претоварването на автомобилите.Проверките ще се осъществяват съвместно със служители на Изпълнителна агенция \"Автомобилна администрация\". В проверките ще се включат служители на криминална и икономическа полиция. ", "date": "2019.02.18", "title": "\"Пътна полиция\" започва масови проверки на автобуси"}
{"url": "http://www.cross.bg/vzrivovete-vzriva-donetzk-1596831.html", "text": "/КРОСС/ В центъра на Донецк избухнаха три взрива, съобщава РИА Новости, цитирайки информацията на Министерство на външните работа на самопровъзгласилата се Донецка народна република. В съобщението се отбелязва, че в района на взривовете се намира резиденцията на главата на ДНР.По думите на представител на МВД двата взрива са станали на няколкостотин метра от хотела, в който живеят представителите на Специалната  мониторингова мисия ОБСЕ, а третие - недалеко от града на празен терен. Никой не е пострадал от взривовете. Както заяви представител на силовите структури на републиката, причината за взривовете е станала атака на украински безпилотни летателни апарати. В момента сътрудниците на правоохранителните органи изясняват типа на взривовете. ", "date": "2019.02.18", "title": " Три взрива избухнаха в центъра на Донецк "}
{"url": "http://www.cross.bg/politziyata-zadurzhani-dvama-1596833.html", "text": "/КРОСС/ За броени часове служители на РУ-Белоградчик и сектор „Противодействие на криминалната престъпност\" в ОДМВР-Видин разкрили извършители на грабеж. За престъпното деяние в полицейския арест са задържани двама 18-годишни. Разследването започнало след  като 69-годишна жителка на с. Динково потърсила помощ в полицията в ранните часове вчера. По телефона обяснила, че към 4.22 часа двама маскирани проникнали в дома й, нападнали я и след побой й отнели наличните пари. На местопроизшествието незабавно пристигнали екипи на полицията и спешния център, медиците оказали помощ на пострадалата жена.Веднага стартирали и оперативно-издирвателните действия , в рамките на които криминалистите разкрили 18-годишните автори на посегателството - единия  местен жител,  а другия  от село Дондуково.При претърсване необитавани от тях имоти - в Динково и Дреновец, разследващите открили и иззели общо 446 лева и множество веществени доказателства.Двамата били  приведени в ареста и задържани за срок до 24 часа, уведомена е прокуратурата. При допълнителната справка станало ясно, че 18-годишният от Динково - криминално проявен, е в срок на изтърпяване на 3-годишна условна присъда за идентично престъпление, извършено на 26 декември м.г. в същото село.Работата по случая продължава в рамките на образувано досъдебно производство по описа на РУ-Белоградчик. В процес на установяване е съпричастността на двамата задържани и към друг грабеж, извършен миналата седмица в селото, който не е бил заявен в полицията.  ", "date": "2019.02.18", "title": "МВР задържа двама 18-годишни, пребили и ограбили възрастна жена"}
{"url": "http://www.cross.bg/milanov-rymen-gebrev-1596830.html", "text": "/КРОСС/ Забелязан ли е от българските служби засеченият у нас по време на отравянето на Емилиян Гебрев „Федотов\", ако е служител на ГРУ? Това според проф. Румен Миланов, бивш директор на НСБОП и на БОРКОР, е по-важният въпрос за националната ни сигурност.„Какво е правил, сам ли е бил, имало ли е други, какви са им били целите. Това е по-големият проблем за националната сигурност, отколкото  това деяние срещу Гебрев\", посочи Миланов в предаването „Тази сутрин\" по bTV. Ние не знаем реалната картина по този случай. Знаем само това съобщение през един английси сайт за разследваща журналистилка. По мое лично мнение зад този сайт и разследване стоят пак специални служби, няма как да стане без това\", отбеляза той. По думите му това е форма на външен натиск.Проф. Миланов каза, че не би могъл да сложи знак за равенство между случая с Гебрев и отравянето на Скрипал във Великобритания. Той коментира и парите от Венецуела, преведени в българска банка.„Това са средства от държавната петролна компания на Венецуела, която ги е превеждала в България в банката X или Y. Веднага възниква въпросът тези средства придобити ли са по престъплен начин, или са преведени в България с цел да бъдат ползвани в случай на криза\", коментира той. „Правилното е да се каже: „Стоп, имаме данни, дайте да проучим, да разследваме и тогава можем да твърдим, че има пране на пари\", смята проф. Миланов.„Финансовите потоци, които вървят, се декларират в тази банка съгласно закона срещу изпирането на пари, веднага трябва това да се сигнализира в дирекция „Финансово разузнаване\" в ДАНС и започва цялата процедура за изясняване\", отбеляза той. Според него случаят най-вероятно е пропуснат, тъй като по думите му би било глупаво, ако е премълчан.„Съмнявам се дали Димитър Желязков - Митьо Очите е човекът, който контролира бизнеса на юг по елементарната причина, че не може да сравняваме 1998 г. с 2018 или 2019 г.\", каза още Румен Миланов в разговора след екстрадицията на Желязков.„Един беше относителният дял на черния бизнес през 1998 г., когато този контрол беше доста активен, сега икономиката върви към белия сектор, тя се развива и влиянието на подобни фактори все повече намалява\", заяви Румен Миланов. ", "date": "2019.02.18", "title": "Проф. Румен Миланов: Случаят \"Гебрев\" е въпрос на националната сигурност"}
{"url": "http://www.cross.bg/fevryari-obshto-plovdiv-1596837.html", "text": "/КРОСС/ На 16 февруари 2019 г. (събота) EVN и бургазлии изплетоха общо 115 броя шалове, използвайки своята енергия. Това стана възможно чрез специална инсталация, разработена от EVN, която включва фиксиран велосипед и плетачна машина. Въртенето на педалите на велосипеда задвижва плетачна машина, която произвежда шал. Времето необходимо за изплитането на един шал е точно 5 минути.Всеки шал е с дължина 1,5 метра, с тегло около 100 грама. Общата дължина на използваната прежда е 172,5 метра. С тази инициатива EVN България продължава да напомня, че малките стъпки за енергийна ефективност могат да имат реален ефект, когато ги прилагаме редовно и последователно.За първи път инсталацията гостува на 09.02.2019 г. в Стара Загора, където изплетените шалове бяха 127. Така общо изплетените шалове от посетители на EVN инсталацията са 242 броя. Последната спирка на EVN машината е в Пловдив на 23 февруари в Мол Пловдив Плаза, (ниво 0) и 24 февруари в Мол Пловдив, (ниво 0). ", "date": "2019.02.18", "title": "EVN и бургазлии изплетоха общо 115 шала, използвайки своята енергия"}
{"url": "http://www.cross.bg/gerb-kodeks-borisov-1596843.html", "text": "/КРОСС/ Председателят на ГЕРБ и министър-председател на България Бойко Борисов свика заседание на Изпълнителната комисия на партията, съобщиха от пресцентъра на ГЕРБ.Заседанието се провежда в момента в централата на ПП ГЕРБ, а темата, която се разисква са последните промени в Изборния кодекс.След заседанието ще се проведе пресконференция за представителите на медии.  ", "date": "2019.02.18", "title": "Бойко Борисов събра извънредно ГЕРБ заради промените в Изборния кодекс"}
{"url": "http://www.cross.bg/zaginal-kushta-godishen-1596838.html", "text": "/КРОСС/ 54-годишен мъж е загинал при пожар в къща. Това съобщиха от пресцентъра на полицията във Варна. Тази сутрин, около 07.25 часа, на телефон 112 е постъпил сигнал за пожар, горящ в къща, намираща се на ул. \"Розова долина\" във Варна. На място са изпратени два противопожарни екипа, които успяват да овладеят огъня и да потушат пожара.След ликвидиране на произшествието е установено, че в къщата е загинал 54-годишен мъж. По случая има образувано досъдебно производство. Изясняват се причините и обстоятелствата, довели до инцидента. ", "date": "2019.02.18", "title": "54-годишен мъж е загинал при пожар в къща"}
{"url": "http://www.cross.bg/deteto-roditeli-detza-1596839.html", "text": "/КРОСС/ \"Имаме само двама души, които се нуждаят от по-сериозно интензивно лечение, другите го карат със средна тежест. Лошото при морбили е, че са възможни по-късни усложнения, така че тези деца трябва да се наблюдават в близките 1-2 години. За момента заразата е ограничена, вече 2-3 ден нямаме нови случаи, но може да се предполага, че вирусът продължава да циркулира и ако намери неимунизирани лица, независимо от възрастта може да се заразят\". Това коментира по БНТ държавният здравен инспектор д-р Ангел Кунчев.Има откъде да се внесе вирусът, при съвременните комуникации е лесно, трябва да не му даваме да предизвиква епидемии като в Разлог, но причината за това е натрупване на грешки. Инфекциозните заболявания се лекуват в инфекциозни клиники\", категоричен бе доктор Кунчев.Според него родителят трябва да съдейства активно и да води редовно децата за имунизации, а лекарят трябва да настоява и да търси детето до последно, когато по календар дойде времето за имунизация, да не я пропуска.\"В ситуация на епидемия хората са доста по-информирани. Изпратихме писма до всички общопрактикуващи лекари да си проверят списъците и всички деца до 18 години, за да не позволим да се разрасне този епидемичен взрив\", заяви докторът.За отказа на съдействие от страна на някои родители той каза: \"Много е трудно, опитвали сме и по-настойчив груб тон и с убеждаване. Трудно се разговаря с такива родители. Те казват детето си е мое, аз решавам дали да го имунизирам, но тук става въпрос за колективен имунитет\". ", "date": "2019.02.18", "title": "Д-р Кунчев: Заразата от морбили е ограничена за момента "}
{"url": "http://www.cross.bg/vruzka-naredba-pargov-1596848.html", "text": "/КРОСС/ Имат ли апаратите за самотаксуване в \"синя\" и \"зелена\" зона за паркиране в центъра на София фискална връзка с НАП? Това пита председателят на БСП - София и на групата на социалистите в СОС Калоян Паргов. Въпросът му е във връзка с измененията, налагани от Наредба Н-18, която задължава да бъдат направени промени на около 170 000 фискални устройства в страната до края на март. Измененията във въпросния документ, които предизвикаха бурно негодувание от бизнеса и заплахи за протести, бяха приети в края на септември миналата година. Те предвиждат всяка издадена касова бележка да бъде изпращана почти в реално време - до 5 минути - към сървърите на НАП. Досега този процес, според данни на приходната агенция, е отнемал месец. Друга новост е задължително да бъде отпечатван QR-код върху всяка касова бележка. За тази цел обаче са необходими сериозни софтуерни промени и поредна смяна на касовите апарати.\"Промените в Наредба Н-18 засягат пряко общинското дружество \"Център за градска мобилност\" ЕАД, коментира Калоян Паргов, който е заместник-председател на Комисията по транспорт и туризъм в СОС. - В тази връзка настоявам директорът Румяна Милова да информира всички членове на Комисията по транспорт и туризъм, както и обществеността за процеса на работа по промяна на софтуера за фискална връзка с НАП. Както и да докладва дали \"Център за градска мобилност\" ЕАД ще се справи с тези промени в указания срок до края на март 2019 г. Освен това, макар и не много, в София има апарати за самотаксуване в \"синя\" и \"зелена\" зона. В тази връзка бих искал да чуя от госпожа Милова дали те имат фискална връзка с НАП към този момент и дали софтуерът вече е или предстои да бъде съобразен с новите изисквания на Наредба Н-18?\".Калоян Паргов и останалите общински съветници от групата на БСП са притеснени от твърденията на експерти, че най-затруднени от промените, въведени от Наредба Н-18, ще бъдат фирмите за градски и обществен транспорт. Затова настояват за бърза и изчерпателна информация от страна на ръководството на \"Център за градска мобилност\" ЕАД и транспортните дружества по въпроса за промяната на софтуерите. ", "date": "2019.02.18", "title": "Калоян Паргов: Апаратите за самотаксуване в \"синя\" и \"зелена\" зона имат ли връзка с НАП?"}
{"url": "http://www.cross.bg/geshev-politzaya-nikola-1596832.html", "text": "/КРОСС/ Премиера на документалния филм за топ полицая Никола Гешев ще има на 26 февруари, вторник, от 18.00 ч. в Дом на киното в София.   Лентата, озаглавена „Гешев\", е реализирана от Пи Арт Индъстри и Одеска киностудия, с подкрепата на Национален филмов център. Филмът е посветен на живота и дейността на Никола Гешев, началник на отделение „А\" в Дирекция на полицията, отговорно за борба с нелегалната в периода 1941-1944 година Българска Комунистическа партия.Имал ли е връзка висшият полицай на най-високи нива с дейци на компартията и семейството на Борис Трети? Коя е била голямата му любов? Безпардонен или състрадателен е бил Гешев в разпитите със заловените? Отговорите на тези въпроси във филма търсят акад. Георги Марков, д-р Владимир Станев, Петя Минкова, правнучката на брата на полицая - Анна Гешева.Режисьорът Васил Барков е и автор на игрални възстановки, сътворени от професионални актьори на фона на безценни кадри, собственост на Одеска киностудия. В ролята на Никола Гешев е актьорът и продуцент на филма Пенко Русев. Сценарий: Марин Дамянов, Оператор: Красимир Андонов. Музика: Калин Николов.Консултанти: проф. Дочо Боджаков, доц. Любомир Христов, Костадин Бонев.„Във филма Гешев е разкрит в неговата пълнота и дълбочина като човек и професионалист, с неговите качества и привички - да се вози до работното си място в трамвай и без охрана, да не търпи вмешателство в делата си и да не се обвързва политически през всичките 19 години, в които работи в Дирекция на полицията\", пише културологът Борислав Гърдев. Предизвикателството на творческия екип е: „Те се страхуваха от Гешев! Те сънуваха Гешев! Те се криеха от Гешев! Те победиха!\" Ще влязат ли зрителите в спор с авторите на филма? Ще се появят ли нови версии, свързани със смъртта на топ полицая? Ще го оневини ли времето? Думата последен ще има зрителят.", "date": "2019.02.18", "title": "Филм за топ полицая Никола Гешев с премиера  в Дома на киното  "}
{"url": "http://www.cross.bg/tochki-myasto-aleksandur-1596829.html", "text": "/КРОСС/ Най-добрият ни тенисист Григор Димитров вече е извън топ 30 на световната ранглиста. 27-годишният българин, който се възстановява от контузия в рамото, загуби 7 позиции и така за първи път 15 август 2016 г. не намира място сред най-добрите 30 тенисисти. С актив от 1310 точки Димитров заема 31-ото място.Сривът в ранкинга му се дължи на отказа да участва на турнира в Ротердам, където имаше да защитава 300 точки заради миналогодишния си финал.Гришо не е играл от загубата си от Франсис Тиафо на осминафиналите на Откритото първенство на Австралия. Той ще пропусне и турнира в Акапулко в края на февруари, тъй като продължава да лекува травма в лявото рамо. Очаква се да бъде на линия през март за мастърсите в Индиън Уелс и Маями.От останалите българи, Димитър Кузманов се изкачва с четири позиции до №335, Александър Лазов e с едно място нагоре - №481, а Александър Лазаров е №489 с прогрес също от една позиция.Няма промени в топ 10. Лидер е шампионът от Откритото първенство на Австралия Новак Джокович с 10955 точки, следван от Рафаел Надал (Испания) с 8320 точки и Александър Зверев (Германия) с 6475 точки. ", "date": "2019.02.18", "title": "Гришо изпадна от топ 30 за пръв път от лятото на 2016 г."}
{"url": "http://www.cross.bg/vigenin-gerb-ypravlyavashtite-1596823.html", "text": "/КРОСС/ Ние стигнахме до решението да напуснем към този момент Народното събрание, защото смятаме, че всички други възможности се изчерпаха. Последния удар бяха промените в Изборния кодекс и нежеланието на управляващите да започнат процедура за избор нова ЦИК, така ка кто е предвидено по закон. Това каза в сутрешния блок на БТВ „Тази сутрин\" Кристиан Вигенин, депутат от „БСП за България\". Струва ни се, че това е достатъчно сериозно основание, в името на защитата на демокрацията и за това, за което се борихме толкова години, ние да направим тази възможна последна и рязка крачка, с която надяваме се да пробудим съзнанието на управляващите, добави той. В позицията, която изразихме, ние заявихме при какви условия бихме се върнали в парламента - връщане на Избирателния кодекс, отмяна на промените, които бяха направени и стартиране на процедура по избор на нова ЦИК. По закон мандата на сегашната комисия изтича в края на месец март - процедурата за такъв избор започва до два месеца преди и един месец до изтичането на мандата. Ако това беше направено миналата седмица, както бяхме предложили, щяхме да сме си изцяло в необходимите срокове, каза още Вигенин. Според него няма никакъв риск за изборите при смяна на ЦИК, защото отговорност на политическите формации е да предложат хора, които са наясно с изборния процес. Ако на ГЕРБ толкова харесват техните представители, те могат да ги предложат отново същите да влязат и в новия мандат, но въпроса е, че принципно се показва закона при един много чувствителен въпрос, каза още депутатът от левицата. Той добави и че не са верни твърденията, че БСП има повече представители в ЦИК, като заяви, че представителите им в нея са 6-ма, докато на ГЕРБ са 7. Промените в изборното законодателство, направени в последния момент - три месеца преди изборите, считаме, че са направени по начин, който изцяло води до това управляващите да си гарантират служебна победа или поне да се опитат чрез тези промени, да си гарантират една среда, която е по-благоприятна за тях. Това е удар по демокрацията и изборните права и ние няма как да участваме в това, каза още Вигенин. Той изрази увереност, че при всичките опити на управляващите за манипулации, то БСП ще спечелят предстоящите избори. Кристиан Вигенин също така коментира, че се е видяло при дебатите за промените в Изборния кодекс, че коалицията, която е започнала настоящото управление, между ГЕРБ и ОП, вече не е цяла и единна, тъй като Патриотите са пред разпад, а ГЕРБ вече може да се каже, че управляват с помощта на ДПС.", "date": "2019.02.18", "title": "Кристиан Вигенин: Напускаме парламента, защото всички други възможности се изчерпаха"}
{"url": "http://www.cross.bg/sudebni-izpulniteli-chastni-1596821.html", "text": "/КРОСС/ Потърпевши от частни съдебни изпълнители се готвят за протест. Те искат Министерството на правосъдието да контролира ефективно работата на ЧСИ.Според недоволните, частни съдебни изпълнители нарушават закона. Например, продават имоти на умишлено занижени цени, както и запорират сметки и имущество при свръхобезпеченост. Недоволните от практики на ЧСИ утре ще протестират пред Министерството на правосъдието и ще предложат промени в закона.", "date": "2019.02.18", "title": "Потърпевши от частни съдебни изпълнители се готвят за протест"}
{"url": "http://www.cross.bg/google-pametnitzi-murfi-1596813.html", "text": "/КРОСС/ Повече от 20 древни структури, съобщава на своя сайт „Таймс\", някои от които датират от бронзовата епоха, са били открити из цяла Ирландия, след като Google Earth е актуализирала своите сателитни изображения със снимки, направени по време на засушаването през миналото лято.Антъни Мърфи, автор, който е посветил две десетилетия на проучвания и публикации за мегалитни паметници в долината на Бойн, казва, че сателитите на Google са заснели исторически паметници, за които археолозите и изследователите преди не са подозирали, че съществуват. \"Част от изображенията в Google Maps дават сведения за паметници, около 50% от които не са били документирани по-рано, затова не знаехме, че те съществуват\", казва Мърфи.Редица древни структури са били открити след двумесечния период на засушаване, благодарение на изображенията, направени с помощта на дронове. Различните количества влага в почвата, под която са заровени обектите, се проявяват в растежа на растенията на повърхността.Сред откритията са неолитни укрепителни съоръжения, т,н. хендж - праисторически землени съоръжения с камъни в кръгла или овална форма, подобни на тези в Нюграндж, които са в Списъка на световното наследство на ЮНЕСК. Съоръжението, за което се смята че има диаметър от 200 м, вероятно е построено преди повече от 500 години след Нюграндж, който датира от 3000 г. пр. н. е. \"Сега, когато времето е обичайното, те отново са скрити\", казва Мърфи. \"В Нюграндж, преди реколтата да бъде събрана през август, те вече не бяха видими, поради дъжда и времето, все едно тези паметници отдавна са изчезнали.\"Г-н Мърфи вярва, че тези открития са само върха на айсберга и има много други, за които обществеността не знае. \"След толкова стотици години на земеделска работа на повърхността на тази планета, е вероятно това, което сме виждали досега, да е само част от това, което съществува\", каза Мърфи. \"Тези площи бяха обработени и това позволи по време на сушата паметниците да бъдат забелязани, тъй като те задържат влагата по-добре от самата почва.\" Той добавя: \"Тези структури са много по-лесно различими на площи със зърнени култури, като ечемик и пшеница, отколкото на затревени терени, и затова мисля, че това наистина е само върхът на айсберга.\"Google Earth няма за цел да „улови\" именно тези паметници, но заявява, че постоянно се опитва да подобрява услугите си за потребителите, като редовно актуализира изображенията. „Създадохме Google Earth, за да вдъхновим любопитните умове да изследват, да се учат и всички да се грижим за нашата огромна и крехка планета. Доволни сме, че археолозите в Ирландия са намерили това приложение с тези изображения за полезно\", казва техен говорител. ", "date": "2019.02.18", "title": "Гугъл разкрива неизвестни праисторически обекти"}
{"url": "http://www.cross.bg/lynata-stantziyata-zemyata-1596812.html", "text": "/КРОСС/ Русия планира в периода 2031-2035 г. да изстреля към Луната многоразов космически кораб за транспортиране на товари, тежък луноход за добив на полезни изкопаеми и модули за лунната база, съобщи в неделя РИА Новости, позовавайки се на източник от ракетно-космическия отрасъл.Акционерната компания „Научно-производственото обединение „Лавочкин\" предлага на Роскосмос и Руската академия на науките да изстрелят към Луната четири автоматични космически апарата от 2031 до 2035 г. Така станцията „Луна-30\" ще достави на повърхността на Луната многоразов лунен космически кораб за поддръжка на пилотирани мисии, а станцията „Луна. -31″ще докара на Луната тежък луноход с тегло до пет тона, оборудван с необходимите средства за разработка на лунните ресурси\", заявява източникът на агенцията.Според него, станцията „Луна-32\" ще достави на естествения спътник на Земята тежки модули с тегло до шест тона за изграждането на лунен полигон, а изстрелването на орбиталния апарат „Луна-33\" ще осигури комуникацията и навигацията.По-рано, генералният директор на Роскосмос, Дмитрий Рогозин, съобщи, че през 2021 г. е планирана да бъде изпратена космическа станция „Луна-25\" на Луната, през 2023 г. - орбитален апарат „Луна-26\" и през 2024 г. - станция „Луна-27\".Космическата станция \"Луна-25\" ще търси воден лед на южния полюс на Луната и също ще тества технологията на меко кацане на естествения спътник на Земята. Това ще бъде първата руска мисия след 40-годишна пауза. Последната съветска станция бе изстреляна към спътника на Земята през 1976 г. и се наричаше \"Луна-24\".Орбиталният апарат „Луна-26\" трябва да проведе картографиране и дистанционно проучване на повърхността на спътника на Земята. Станцията \"Луна-27\" трябва да вземе проби от почвата на южния полюс на Луната и да го проучи.През 2027 г. се планира към Луната да се изстреля станцията „Луна-28\", с която да се върнат до Земята проби от криогенни почви от южния полюс на естествения ни спътник, а през 2028 г. да се изпрати станцията „Луна-29\" с луноход.", "date": "2019.02.18", "title": "Русия планира да добива полезни изкопаеми на Луната"}
{"url": "http://www.cross.bg/bila-dyma-postanovka-1596824.html", "text": "/КРОСС/ Химическата атака в сирийския град Дума през април 2018 г. е била медийна постановка, призна продуцент от новините на Би Би Си в профила си в Twitter. Заради нападението Съединените щати нанесоха ракетен удар по цели в Сирия. В съобщение в социалните мрежи продуцентът разказва как филмови екипи са подготвили сцените в болницата, където са били откарани пострадалите хора. По думите му нападение е имало, но без употребата на зарин и ситуацията е била използвана от опозицията с цел създаване на допълнителен драматичен ефект. За съмненията за манипулация още тогава писаха няколко независими западни журналисти. Заснетите деца и родители също свидетелстваха по-късно, че за участието в снимките са им били раздадени подаръци и лакомства.Говорител на Би Би Си коментира, че твърденията на Далати са негови лични и не обвързват медията. Междувременно продуцентът изтри публикацията си с мотива, че е нарушил вътрешноредакционни разпоредби и профилът му в \"Туитър\" стана затворен за хора извън последователите му. Очаквано, коментарите на Далати веднага предизвикаха интереса на медиите в Русия, а и не само. „В резултат на откровената мащабна манипулация по територията на суверенната Сирийска арабска република беше нанесен масиран ракетен удар. Тогава разкрихме фалшификация и разказахме за технологията на нейната постановка, както и за печалните резултати, до които тази фалшификация доведе\", каза говорителят на руското външно министерство Мария Захарова.Руският външен министър Сергей Лавров коментира, че инсценировката на газова атака е била очевидна за всички от самото начало. \"Мисля, че от самото начало Западът разбира това напълно добре, защото някои западни страни организираха тези провокации, включително чрез прословутите\" Бели каски \"- хуманитарна организация, оглавявана от бивш служител на МИ-6,\" каза Лавров на пресконференция в Мюнхен, където министърът участва в конференция по сигурността.\"Западните страни, които не са участвали в тези провокации, мисля, също са разбрали абсурдността на обвиненията, които звучат, но е окуражаващо, че на Земята има честни журналисти\", добави той.Видео участник в Думската болница, 11-годишно момче Хасан Диаб, и баща му по-рано съобщиха на РИА Новости за подробностите на сценично видео през пролетта на 2018 година. Според тях на децата се раздаваха бисквитки за участие в производството. Жители на Дума, интервюирани от РИА Новости, не можаха да потвърдят факта на химическото нападение, заявявайки, че по принцип не са чували и не познавали никой, който да е пострадал от токсични вещества. ", "date": "2019.02.18", "title": "Журналист от BBC: Химическата атака в сирийския град Дума беше постановка"}
{"url": "http://www.cross.bg/dogovor-margaritov-ysloviya-1596825.html", "text": "/КРОСС/ Не е сключен договор, ако общуването е вървяло само по телефона или по друг комуникационен канал, без да са положени подписи върху хартиен носител или по реда на Закона за електронния подпис, което става със специално регламентирана процедура. Това каза председателят на Комисията за защита на потребителите Димитър Маргаритов пред БНТ, а поводът е наскоро влязло в сила, потвърдено от Върховния административен съд, решение на КЗП за нелоялна практика на телеком, изисквал суми на свой „клиент\" по несъществуващ договор.„Ако просто Ви се обадят, дори да се съгласите да сключите определен договор с дадени условия, докато не се случи подписването му, няма как да бъдете обвързани от това, което в този договор се предвижда като клаузи\", обясни Маргаритов. По отношение на изискването от някои търговци на подпис върху таблет, при което човек не може да види текста на подписвания от него договор, председателят на КЗП разясни, че никой не може да бъде задължен по какъвто и да било начин да подпише нещо, което не е прочел. „Понякога в офисите в обстановка с повече хора се създава впечатление, че няма време и трябва на момента нещо да се случи. Това не е така, всеки потребител има право преди да подпише един договор, да се запознае внимателно с общите му условия, включително при необходимост и у дома\", добави той.Председателят на КЗП каза още, че трябва много да се внимава при телефонни обаждания със специални оферти от представители на телекомуникационните компании. „Честа практика е, когато имате срочен договор, малко преди изтичането му, да Ви се обадят по телефона и да Ви изкушават с доста на пръв поглед изгодни оферти, да Ви представят новите планове като специални за Вас като лоялен клиенти и т.н. Трябва да се знае, че когато изтече един срочен договор, той се трансформира автоматично в безсрочен. Това е голямо удобство и предимство за потребителя, защото той може да го прекрати с едномесечно предизвестие\", посочи Маргаритов. Той уточни, че понякога при сключване на срочен договор има преференциални условия и след изтичането му, те може да спрат да важат. Но бихме могли да останем на тях за месец, в който да решим дали да запазим този договор или да го прекратим и да сключим нов.„Когато условията се третират като специални, преференциални, за лоялни клиенти и пр. и по телефона се отправят апели, че важат само за два дни, защото тази промоция приключва, това също не бива да бъде уловка и потребителите да остават с впечатление, че нещо много изгодно им се предлага. Трябва по-скоро да помислят внимателно дали, ако допълнителни услуги се наслагват към ползваните досега, те са им необходими. В днешно време, когато телекомуникацията е основният начин за общуване, много хора се изкушават допълнително да бъдат добавени услуги към техните планове, но нека имаме предвид и това, че винаги - независимо от това за какъв период от време то е било гратис, идва моментът, в който се плаща и реалната цена за използваните услуги. Тогава можем да останем неприятно изненадани от сметки за неща, които не са ни трябвали или не сме използвали, а ще се наложи да платим\", предупреди Маргаритов.Ако сме били подведени при представяне на офертата, а впоследствие се окаже, че договорът е с по-различни параметри, то ние сме станали жертва на нелоялна практика. След нейното установяване от контролните органи, имаме право да развалим договора и да получим обратно платеното от нас, обясни още председателят на КЗП.Димитър Маргаритов припомни, че след произнасяния на Комисията телекомите вече не могат да създават пречки пред клиентите си при прекратяване на договор: „Не могат да Ви задължат, ако искате да подадете заявление за предсрочно прекратяване на договор, това да стане в точно определен офис, или на точно определена дата, или попълвайки точно определена бланка. Всичко е въпрос на воля на потребителя, на възможност той да си упражни правото там, където за него е подходящо и никой не може да утежнява излишно условията, при които той може да постъпи, както е намерил за добре.\"При предсрочно прекратяване на договор с телеком, принципът е, че максималната дължима неустойка е до три месечни такси. „Може да има нюанси, свързани с преференциални условия. Затова нека потребите знаят, че когато се пристъпи конкретно към оформянето на отношенията по прекратяването, следва да прочетат внимателно в каква степен ползваните до момента от тях преференциални условия отпадат и какъв ще бъде планът, по който ще ползват съответната услуга занапред\", добави в края на разговора Маргаритов. ", "date": "2019.02.18", "title": "КЗП: Не подписвайте договори, които не сте прочели "}
{"url": "http://www.cross.bg/dvizhenieto-trakiya-lenta-1596827.html", "text": "/КРОСС/ До 21.02.2019 г. се ограничава движението в активната лента от км 156 до км 162  на ,, АМ Тракия\" в посока София поради ремонтни дейности. Трафикът ще се осъществява в изпреварващата лента.Необходимо е шофьорите да се движат с повишено внимание и съобразена скорост, като спазват стриктно поставената сигнализация и указанията на сигналистите.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.02.18", "title": "Ограничения в движението на АМ Тракия заради ремонти"}
{"url": "http://www.cross.bg/otpadutzi-obshtina-toksichni-1596828.html", "text": "/КРОСС/ Над 14 т токсични отпадъци са изхвърлени край село Гара Яна. Районът е отцепен в периметър от 1 километър.Сигнал за опасния боклук е подаден преди дни от граждани в Столичната община (СО).Направен е 48-часов мониторинг на въздуха, няма опасност за населението наоколо, каза за bTV Красимир Димитров, директор на „Аварийна помощ и превенция\" към СО.Той уточни, че токсичните отпадъци вече са пренесени на лицензирана площадка.Води се досъдебно производство по случая, уточни Димитров.Снимка: Столична община", "date": "2019.02.18", "title": "Над 14 тона токсични отпадъци са изхвърлени край Гара Яна (снимки)"}
{"url": "http://www.cross.bg/levski-vasil-bulgariya-1596816.html", "text": "/КРОСС/ България отбелязва 146 години от гибелта на Васил Левски. Историците спорят, дали Апостолът е убит от османската власт на 18-ти или 19-ти февруари по нов стил. Затова и в двата дни има официални чествания. Тази вечер смъртта на Левски почитат в родния му град Карлово. Утре, в 9 часа сутринта в храм \"Света Богородица\", където Васил Левски е скужил като дякон, ще има света литургия.", "date": "2019.02.18", "title": "България отбелязва 146 години от гибелта на Васил Левски"}
{"url": "http://www.cross.bg/poredno-petrova-podkyp-1596818.html", "text": "/КРОСС/ Поредно заседание по случая \"Иванчева\". Отстранената кметица на \"Младост\" и заместничката й Биляна Петрова са обвинени в получаване на подкуп в особено големи размери.Иванчева и Петрова са под домашен арест от Колада миналата година, след като бяха задържани в ареста в продължнеие на 8 месеца. Те бяха арестувани показно в центъра на София с белязани 56 000 евро. Според прокуратурата това било първи транш от поискания подкуп.", "date": "2019.02.18", "title": " Поредно заседание по случая \"Иванчева\""}
{"url": "http://www.cross.bg/advokati-dans-zaradi-1596817.html", "text": "/КРОСС/ Адвокати в протестна готовност. По обяд те ще се срещнат с Висшия адвокатски съвет заради промени в закона, с които фирми, неправителствени организации и кметове трябва да докладват официално на службите как ще обучават персонала си срещу пране на пари.Срокът изтече в петък и затова стотици хора чакаха на опашки пред  ДАНС и пощите. Според някои от засегнатите, изискванията са абсурдни и не трябва да са едни и същи за малките и големите играчи на пазара.", "date": "2019.02.18", "title": "Адвокати на протест заради отчетите в ДАНС"}
{"url": "http://www.cross.bg/v-nyu-iiork-pravyat-nova-bira-po-godishna-retzepta-1596814.html", "text": "/КРОСС/В момента студенти по биотехнологии от държавния университет в Ню Йорк се опитват да установят точните съставки и маята, използвани за направата на древната бира. Пивоварната „Хоус кейв\" вече е изявила желание да я произвежда, ако получи рецептата.Неотворената бутилка с бира е била открита сред останките на кораба „Орегон\", който отплавал от Ливърпул, Англия, за Ню Йорк с 852 души на борда на 14 март 1886 година, пише в. „Нешънъл пост\". Плавателният съд се ударил в шхуна край остров Файър близо до Голямата ябълка и потънал. При инцидента няма оцелели. ", "date": "2019.02.18", "title": "В Ню Йорк правят нова бира по 133-годишна рецепта"}
{"url": "http://www.cross.bg/gradysa-raiiona-zona-1596819.html", "text": "/КРОСС/ Седмицата започва със слънчево и тихо време. Слаб вятър в Североизточна България. На отделни места около реките сутринта ще се образуват мъгли. Високи дневни температури в цялата страна. В ранния следобед днес стойностите ще са между 13 и 18 градуса. Най-хладно ще се усеща времето около Черноморието - около 12 градуса.В планините - слънчево и топло. Вятър със скорост до 20-30 километра в час. Снежната покривка по курортите е повече от добра за всякакви зимни спортове. В района на ски зона „Узана\" в Стара планина - 50 см, в ски зона „Осогово\" - около 20 см, във Витоша на „Алеко\" - около 100 см, на „Боровец\" в Рила - около 160 см, в района на Банско в Пирин - между 160 и 200 см и в Пампорово в Родопите - около 190 см.Топлото и сухо време тези дни се дължи на обширен антициклон, който ще се задържи до средата на седмицата. След това очакваме нахлуване на студен въздух от север. Вятърът ще се усили.До четвъртък дневните температури ще са високи - над 10 градуса. След това обаче постепенно ще паднат драстично до нулата. ", "date": "2019.02.18", "title": " Слънчева и топла седмица"}
{"url": "http://www.cross.bg/kyustendil-muzhe-grypi-1596815.html", "text": "/КРОСС/ Задържаха 19-годишния заподозрян за убийство след запой и бой в центъра на Кюстендил. Той е с криминално минало и живее в ромската махала в града. 35-годишен мъж почина след пробождане с нож, а други петима са пострадали. Четирима от тях са в болници, двама са в тежко състояние.При мелето, станало между две групи мъже пред заведение, са нанасяни удари с твърд предмет и нож. Смята се, че убитият мъж е разтървавал двете групи мъже. През вчерашния ден в Кюстендил имаше и протест, където хората поискаха повече сигурност. ", "date": "2019.02.18", "title": " Задържаха издирвания за убийството в Кюстендил"}
{"url": "http://www.cross.bg/leva-direktor-toplofikatziya-1596802.html", "text": "/КРОСС/ Омбудсманът Мая Манолова ще се яви от 10.00 ч. на заседание в Административен съд София-град, след като на 4 февруари т.г. делото по жалба на Манолова срещу решение на изпълнителния директор на „Топлофикация София\" ЕАД, с което й бе отказан достъп до обществена информация, беше отложено.Съдебната сага на омбудсмана с „Топлофикация София\" продължава вече трета година, тъй като ръководството на дружеството отказва да предостави исканата по ЗДОИ информация за какво са похарчени събраните през 2015 г. юрисконсултски възнаграждения за близо 15 млн. лева чрез започнати дела срещу 21 000 столичани. В тези производства дружеството е поискало минимум 300 лева пред съда, 350 лева пред частен съдебен изпълнител и 300 лева по исково производство.През 2018 г. съдът отмени „мълчаливия отказ\" на изпълнителния директор на „Топлофикация София\" ЕАД, като преписката бе върната за произнасяне. Последва решение на столичното топлофикационно дружество, в което отново изпълнителният директор отказа да предостави исканата обществена информация, предмет на настоящото съдебно производство. ", "date": "2019.02.18", "title": "Мая Манолова отново на съд с „Топлофикация София“ ЕАД"}
{"url": "http://www.cross.bg/godini-litra-alkohol-1596806.html", "text": "/КРОСС/ По данните от Годишния доклад за състоянието на здравето през 2017 г. средният годишен разход на човек за здраве е 280 лева, а за алкохолни напитки и тютюневи изделия е 219 лева. За последните 19 години (до 2017 г. вкл.) похарченото от българските домакинства за лекарства и медицински услуги е нараснало двойно, съобщи Нова.Ситуацията с употребата на алкохол при подрастващите е сериозна. Над 60% от децата между 10 и 19 години са опитвали алкохол. Средната възраст на първата консумация е 13 години. При възрастните данните показват, че за период от 16 години - между 2001 и 2017 г., консумацията на алкохол се е увеличила с близо 11 литра на човек.Българите пият все повече, показва статистиката. Последните обобщени от здравните власти данни са за 2017 г., като средно едно лице от домакинство е изпило за година 22 литра бира, около 4 литра вино, близо 2 литра ракия и под литър други спиртни напитки.В Европейския съюз пушачите намаляват, за разлика от България. Според доклада у нас дори се пушат повече цигари спрямо предходни години въпреки увеличението на цените и забраната за пушене на закрито.През 2017 г. има над 240 нови регистрирани случая на хора с ХИВ инфекция. Това е най-големият годишен брой досега. \"Близо 90% от новорегистрираните са мъже и 10% жени. Данните показват, че 53% от новорегистрираните са мъже, които имат сексуални контакти с други мъже\", каза Тонка Върлева от Министерството на здравеопазването. Изследването за ХИВ е безплатно.Не на последно място по важност е показател, който също е свързан със здравето - значителна част от населението в активна възраст (78%) не спортува в свободното време. ", "date": "2019.02.18", "title": "Българите харчат все повече за здравеопазване, алкохол и цигари"}
{"url": "http://www.cross.bg/vestnik-godini-godina-1596803.html", "text": "/КРОСС/„Българи над 55 вдигат икономиката\", съобщава вестник . Изданието обяснява, че икономическият растеж в България в последните години се крепи все повече на работниците над 55 години, докато делът на заетите до 34 години трайно спада. Това показва анализ на икономиста Лъчезар Богданов, основан върху данни на НСИ.„Бедни общини продължават да „късат от залъка\" си за МВР\", пише в заглавие на първата си страница вестник .  Министерството е получило дарения за почти 1 200 000 лева за миналата година въпреки бюджета си от над 1 милиард, показва регистърът на сайта му. 536 000 лева са дадени от чужди посолства.Както винаги нищо не може да попречи на полицията да получава подаръци от бедни общини, коментира изданието. Те са дали на ведомството 434 644 лв. Това е изпитаната практика за безпроблемно получаване на подаръци, откакто през 2011 г. стана известно, че полицията е получавала дарения от хора, които разследва. Оттогава заобикалянето на забраната върви с пълна сила през общините и собствените фирми на МВР, отбелязва „Сега\".„5000 българи остават без пари и лечение всяка година след изпит пред ТЕЛК\". Това пише  като се позовава на информация от бивши членове на териториалните лекарски комисии. Докато посредници уреждат фалшиви експертизи, деца и възрастни със сериозни здравословни проблеми не вземат свидетелства. Между 50 и 70 000 българи на година получават за първи път свидетелство за ТЕЛК, уточнява „Телеграф\".„БСП напуска Народното събрание\" е водещата публикация за вестник . Докато ГЕРБ, ДПС и НФСБ не отменят скандалните промени в Изборния кодекс и докато не бъде избрана нова Централна избирателна комисия, депутатите от „БСП за България\" напускат парламента. Това реши Националният съвет на партията, уточнява „Дума\".„Предизвестената смърт на преференциите\". Под това заглавие вестник публикува анализа на д-р Борислав Цеков от Института за модерна политика по повод приетите от парламента промени в Изборния кодекс и по-специално по-високия праг за преподреждане на избирателните листи. По думите на експерта партиите правят всичко възможно да запазят властта на своите политбюра за сметка на гражданите. ", "date": "2019.02.18", "title": "Преглед на вестниците "}
{"url": "http://www.cross.bg/venetzyela-gyaiido-parlament-1596820.html", "text": "/КРОСС/ Венецуела е отказала вчера на група депутати от Европейския парламент да влязат на нейна територия с аргумента, че отиват в Каракас с \"конспиративни мотиви\", съобщи ДПА.Европейският парламент, заедно с няколко западни страни, призна венецуелския опозиционен лидер Хуан Гуайдо за временен държавен глава, след като президентът Николас Мадуро спечели втори мандат миналата година на избори, които критици нарекоха \"измама\". Четиримата евродепутати от дясноцентристката Европейска народна партия са пътували към Венецуела, за да се срещнат с Гуайдо.\"В момента ни експулсират от Венецуела: конфискуваха ни паспортите, не ни казаха причината за експулсирането\", заяви евродепутатът Естебан Гонсалес Понс в разпространено в социалните мрежи видео, заснето на летището в Каракас.Венецуелският външен министър Хорхе Ареаса каза в акаунта си в \"Туитър\", че депутатите са били предупредени няколко дни по-рано, че няма да им бъде разрешено да влязат в страната.\"Няма да позволим на европейската крайна десница да смути мира и стабилността на страната със своите груби вмешателства\", написа той. ", "date": "2019.02.18", "title": "Венецуела е изгонила група евродепутати, отишли да се срещнат с Хуан Гуайдо "}
{"url": "http://www.cross.bg/chasa-sofiyaot-levski-1596801.html", "text": "/КРОСС/Карлово.От 18.00 часа пред паметника на Апостола вицепрезидентът Илияна Йотова ще участва във възпоменателното отбелязване на 146 години от гибелта на Васил Левски в град Карлово. От 19.00 часа в Народно читалище „Васил Левски - 1861\" Илияна Йотова ще присъства на спектакъла „Васил Левски - един неосъществен сценарий\", подготвен от учениците от СУ „Васил Левски\".***Петрич.От 18.15 часа председателят на Народното събрание Цвета Караянчева ще участва във възпоменателна церемония в град Петрич по повод 146-ата годишнина от обесването на Васил Левски.***София.От 10.00 часа в Руски културно-информационен център, 3 ет., к.305, ще се проведе научна конференция, посветена на 140-та годишнина от подписването на Константинополския мирен договор. Сред участниците в конференцията са извънредният и пълномощен посланик на Руската Федерация в Република България Анатолий Макаров, Георги Първанов, президент на България в периода 2002- 2012 и основател на ПП АБВ и председателят на АБВ Румен Петков.***София.От 10.00 часа 16 състав на Специализирания наказателен съд ще гледа делото срещу Милко М., Росен Д., Златомир И. и др., обвинени в организиране и ръководене на организирана престъпна група.***София.От 10.00 часа 12 състав на Специализирания наказателен съд ще гледа делото срещу Румяна Ж. обвинена в престъпление по служба - чл.283 НК.***София.От 10.00 часа състав на Административен съд - София ще заседава по делото, заведено по жалба на омбудсмана Мая Манолова срещу „Топлофикация София\" ЕАД. Омбудсманът Мая Манолова ще се яви на заседанието.***София.От 10.30 часа на ул. „Сава Михайлов\" 57 зам.-кметът на София Дончо Барбалов ще провери готовността за възобновяване на дейността на Банката с майчина кърма.***София.От 11.00 часа в партерното фоайе на Софийската опера и балет ще се състои пресконференция за премиерата на операта \"Трубадур\".***София.От 11.00 часа 18 състав на Специализирания наказателен съд ще гледа делото срещу Красимир К., Славчо А. и Галина А., обвинени в организиране и ръководене на организирана престъпна група.***София.От 11.00 часа в заседателната зала на НЦЗПБ, бул. „Янко Сакъзов\" №26, ще се състои пресконференция във връзка със стартирането на Проект „Фундаментални, транслиращи и клинични изследвания в областта на инфекциите и инфекциозната имунология\", финансиран по процедура Изграждане и развитие на центрове за компетентност, договор BG05M2OP001-1.002-0001-C02.***София.От 11.00 часа в Национален пресклуб на БТА ще се проведе пресконференция на национално представителните организации на и за хора с увреждания във връзка с действието на новата наредба за ТЕЛК и предоставените данни от Министерството на здравеопазването.***София.От 12.00 часа в Национален пресклуб на БТА Гражданско движение „Покана за доброволно изпълнение\" и Сдружение на потърпевшите от частните съдебни изпълнители и съдебната система „Солидарност\" организират пресконференция по повод стартиралата наказателна процедура срещу България от 24 януари 2019 г. и дадения двумесечен срок за становище от българска страна за съответствието на заповедното производство по ГПК и неговото прилагане от съдилищата с правото на ЕС.***София.От 13.00 часа 5 състав на Специализирания наказателен съд ще гледа делото срещу Петър М., Адам П. и др., обвинени в безстопанственост в особено големи размери.***София.От 13.00 часа 17 състав на Специализирания наказателен съд ще гледа делото срещу Янко М., чл. 65 НПК - молба за изменение на мярка за неотклонение.***София.От 13.00 часа 22 състав на Специализирания наказателен съд ще гледа делото срещу Валентин И., чл. 65 НПК - молба за изменение на мярка за неотклонение.***София.От 13.30 часа 11 състав на Специализирания наказателен съд ще гледа делото срещу Симеон Т., Добрин Д., Веселин Р. и др., обвинени в организиране и ръководене на организирана престъпна група.***София.От 13.30 часа 17 състав на Специализирания наказателен съд ще гледа делото срещу Енчо С., Георги Д. и др., обвинени в организиране и ръководене на организирана престъпна група.***София.От 13.30 часа 14 състав на Специализирания наказателен съд ще гледа делото срещу Десислава И., Биляна П. и Петко Д., обвинени в подкуп.***София.От 13.30 часа в сградата на КЕВР на бул. „Княз Дондуков\" 8-10, ет. 4 ще се проведе открито заседание за обсъждане на доклад относно заявления от „Каварна газ\" ООД за утвърждаване на цени за пренос на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа на територията на общините Каварна и Шабла за регулаторен период 2019 - 2023 г.***София.От 13.40 часа в сградата на КЕВР на бул. „Княз Дондуков\" 8-10, ет. 4 ще се проведе обществено обсъждане на проект на решение за утвърждаване на цени на „Каварна газ\" ООД за пренос на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа за територията общините Каварна и Шабла за регулаторен период 2019 - 2023 г.***София.От 14.30 часа в централата на „АБВ\" на улица „Врабча\" 23 ръководството на партията ще даде пресконференция.***София.От 14.30 часа в БТПП ще се състои презентация „Подкрепата на Столична община за инвестициите, предприемачеството, иновативните и стартиращи фирми в София\".***София.От 14.30 часа 4 състав на Специализирания наказателен съд ще гледа делото срещу Юлиян Т., Христо С. и др., обвинени в организиране и ръководене на организирана престъпна група.***София.От 15.00 часа Х въззивен състав на Софийския градски съд ще гледат делото срещу К. Каменаров (чл. 343Б, ал.1 НК).***София.От 15.00 часа 11 състав на Специализирания наказателен съд ще гледа делото срещу Айдън Д., чл. 65 НПК - молба за изменение на мярка за неотклонение.***София.От 17.00 часа в Сохо, зала SoHall, улица „Искър\" 4, АЕЖ-България организира дискусия на тема: „Жената в обектива\"***София.От 17.30 часа в Мраморното фоайе на Столична библиотека ще бъде представена книгата на Николай Иванов „Проучванията на евреите за бесилката и гроба на Левски\".***София.От 18.00 часа в Чешкия център (бул. „Раковски\" 100) ще бъдат представени най-новите книжни издания на „Бохемия клуб\" и „Парадокс\": „Чешки съновник\" от Лудвик Вацулик и „Хотел „Авион\" от Иржи Кратохвил по случай 51 години от Пражката пролет.***София.От 18.00 часа в Литературния клуб на Столична библиотека издателство „Скалино\" представя дебютната книга с поезия на Евелина Митева като част от поредицата „Дебюти в Столична библиотека\".***София.От 19.00 часа в Театър Азарян ще бъде представен „За кравите\" - документална пиеса на Вадим Леванов.***София.От 19.00 часа в галерия „Червената точка\" ще бъде открита изложбата \"Горен пласт точки\".***Благоевград.От 19.00 часа в зала „Пейо Яворов\" ще бъде представена постановката „Тайна вечеря на Дякона Левски\".***БургасОт 11.00 часа Регионалният щаб за борба с ГРИП и ОРЗ ще заседава затворено заседание .***Велико Търново.От 11.00 часа във фоайето на Централната сграда РБ „П. Р. Славейков\" ще се състои откриването на изложба - базар „Мартеници\".***Драгоман.От 11.00 часа в Драгоман ще бъде тържествено открит първият паметник на Васил Левски в Общината.***Добрич.От 10.30 часа в Детска градина № 18 ще се проведе Куклен спектакъл „Глупавият вълк\" на Държавен куклен театър „Дора Габе\".***Добрич.От 11.00 часа пред паметника на Васил Левски ще се състои панихида и общоградско поклонение по повод 146 години от гибелта на Апостола на българската свобода - Васил Левски.***Добрич.В АЕМО „Стария Добрич\", Възрожденско училище, ще се проведе образователна програма „Мога ли да бъда като Левски?\".***Добрич.В Младежки център - Добрич ще бъде представена изложба „Познатият и непознат Апостол\".***Дупница.От 11.00 часа в залата на Община Дупница ще започне международна конференция за подобряване на взаимоотношенията между организации, бизнес и спортни клубове с Община Крива Паланка.***Варна.От 09.30 часа в Пункт за базиране Варна ще се проведе ритуал за изпращане на минен ловец „Цибър\" от състава на флотилия бойни и спомагателни кораби за участие във Втората постоянна противоминна група кораби на НАТО.***Варна.От 11.00 часа в централата на ГС на БСП на ул. „Македония\" 33 - Александър Паунов, народен представител от ПГ „БСП за България\", член на комисиите по енергетика и по транспорт, информационни технологии и съобщения, ще приема граждани.***Варна.От 16.00 часа във фоайето на Регионална библиотека „Пенчо Славейков\" - Варна, на бул. Сливница 34, ще се състои откриване на изложба „Съзвездие Блъскови и Варна\".***Велико Търново.От 09.30 часа Апелативен съд - Велико Търново ще заседава по делото срещу „Червеите\" - близнаците Илия и Станчо Станчеви, стреляли по Карамфил Бижев и Айдън Хюсеинов в офис във Велико Търново.***Велико Търново.От 17.30 часа паметника на Васил Левски в центъра на Велико Търново ще бъде почетена паметта на Апостола.***Горна Оряховица.От 11.00 часа пред паметника на Васил Левски в кв. „Пролет\" ще бъдат отбелязани 146 години от смъртта на Апостола на свободата.***Каварна.От 11.00 часа пред паметника на Васил Левски в Градския парк ще се състои общоградско поклонение, с което ще бъде почетена паметта на апостола.***Кюстендил.От 16.00 часа в залата на Общински драматичен театър ще бъде представен „Разпитът\" - театрален спектакъл, посветен на 146 години от обесването на Васил Левски.*** Монтана.От 17.00 часа в експозиционна зала „Кутловица\" ще бъде открита изложба на жени художници, посветена на 8 март.***Пазарджик.От 10.30 часа в Пресклуб-Пазарджик ще се проведе пресконференция на евродепутата от ПЕС Момчил Неков на тема „Перспективи пред Европа\".***Петрич.От 11.00 часа в Исторически музей ще бъде представена експозицията „Апостолът на свободата\". В 13.00 часа ще започне церемонията по награждаване на участниците в областния конкурс „Левски-пример за величие\", организиран от ЦПЛР-ОДК в Петрич. В 18.00 часа от градския площад ще започне и факелното шествие в памет на Апостола. От 18.30 часа пред паметника на Народните будители ще бъде поставено началото на литературно-музикален спектакъл „Дела трябват, а не думи\".***Плевен.От 10.00 часа в зала „Магнум\" на Втора клинична база ще се състои тържествено откриване на новата академична 2018/2019 година за новоприетите чуждестранни студенти на Медицински университет.***Пловдив.От 09.00 часа в зала 1 на Окръжния съд ще се проведе заседание по делото срещу Атанас А., обвинен в избягване на установяването и плащането на данъчни задължения в особено големи размери.***Пловдив.От 10.00 часа в зала 10 на Окръжния съд ще се проведе заседание по делото срещу Милена К., Димитър Р. и Славка П., обвинени в издаване и в съответно даване на подкуп за издаване на подправени експертни решения на ТЕЛК.***Пловдив.От 11.30 часа в сградата на Община Пловдив Два дни преди предпоследния домакински двубой на Марица (Пловдив) с френския шампион Безие (Безие) от Група А на Шампионската лига, кметът на Пловдив Иван Тотев, президентът на волейболния клуб Илия Динков, старши-треньорът на българския първенец Иван Петков, мениджърът Борис Халачев и състезателки на Жълто-сините ще разговарят с представителите на медиите.***Пловдив.От 15.00 часа в НБ „Иван Вазов\" - Пловдив ще бъде показан филма „Забраненото образование\", а от 17.30 - „Методът Монтесори\".***Русе.От 14.00 часа в Регионалния исторически музей ще се проведе пресконференция за дейностите по новия проект на музея - „Културна екосистема. Човек и природа - музейни образователни модули\".***Сливен.От 9.30 часа в офиса на ПП ГЕРБ в Сливен, на адрес: ул. „Цар Освободител\" № 17, общинските съветници Тодор Начев и Здравко Костадинов ще се срещнат с граждани.***Смолян.От 18.00 часа от читалище „Балкански просветител\" в „Райково\" ще тръгне факелно шествие, което ще продължи до двора на ППМГ „Васил Левски\", с което ще бъдат отбелязани 146 години от гибелта на Васил Левски. От 18.30 часа в двора на гимназията ще се проведе митинг и с военни почести ще бъдат поднесени венци пред паметника на Левски, след което ще има заря в памет на Дякона. В тържествените чествания ще участват 101 -ви Алпийски полк, Общинският духов оркестър и ученически блок от ППМГ.***Стара Загора.От 9.00 часа в IX ОУ „Веселин Ханчев\" детски отдел на библиотека „Родина\" ще гостува на 4а клас.***Стара Загора.От 10.00 часа в Екопарк за биоразнообразие и алтернативен туризъм „ВАЯ\" Фондация Виа Понтика, със съдействието на Спасителен център за диви животни - Стара Загора, ще пусне в естествена среда розов пеликан и 40 други птици, сред които големи белочели гъски и зеленоглави патици.***Стара Загора.От 18.00 часа в РБ „Захарий Княжески\" ще бъде открита изложба за Васил Левски - книги и календари от колекцията на Георги Туртуриков.*** Шумен.От 10.00 часа в зала 203 на общината зам.-кметът Найден Косев и представители на различни културни институции, ще говорят за програмата за отбелязване на 120 години от рождението на Панчо Владигеров.*** Шумен.От 14.00 часа в зала 203 на общината ще се проведе Консултативен съвет.  ", "date": "2019.02.18", "title": "Предстоящи събития в страната на 18  февруари"}
{"url": "http://www.cross.bg/vnimavaiite-zashtoto-prevrushtat-1596794.html", "text": "/КРОСС/  Внимавайте с мислите, защото те се превръщат в думи. Внимавайте с думите, защото те се превръщат в действия. Внимавайте с действията, защото те се превръщат в навици. Внимавайте с навиците, защото те оформят характера ви. Внимавайте с характера си, защото той определя вашата съдба. Това, за което мислим, в това се превръщамеМаргарет Тачър", "date": "2019.02.18", "title": "Внимавайте с мислите"}
{"url": "http://www.cross.bg/filip-zritelite-kirkorov-1596800.html", "text": "/КРОСС/ Кралят на руския поп Филип Киркоров ще представи новото си шоу \"New Project \"Я+R\" - второе Я\" (\"Второто ми аз\"),  на 10 юни в зала „Колодрума\" в Пловдив . Идеята за мега спектакъла започна от желанието за подобряване на шоуто, създадено от творческия двигател на Цирк Дю Солей - Франко Драгоне. След реализацията на всички замислени идеи, обаче, се получи едно абсолютно ново шоу, което надскочи и най-смелите фантазии на зрителите във всеки един аспект.Тонове на техническо оборудване, асансьори, товарен лифт, трон, LED екрани излъчващи концептуална графика с 3D анимация и стотици дизайнерски костюми, ръчно изработени специално за 3-часовия концерт.В новата си програма звездата от български произход кани зрителите в пътешествие в своите най-съкровени мечти, мисли и чувства.  Сюжетът на миналата шоу-програма на Филип Киркоров се фокусираше върху дарът, който малкият Филип получи от Бог с думите \"Хората го търсят цял живот, а аз ти го подарявам\". Така зрителите успяха да проследят цялостното развитие на творческата кариера на артиста от първите стъпки към самия Олимп.В новата програма певецът е съпроводен от образите на \"Муза\" и \"Ангел\" - спътници на всички творчески личности. Новата история на звездата е изпълнена с драматургия и неочаквани сюжетни линии, основани на реални събития от живота на Филип. Концертът ще включва както най-обичаните хитове на артиста, така и най-новите песни, \"счупили\" рекордите на руските радио класации, като \"Цвет настроения синий\" , \"Ибица\"и др. Зрителите могат да очакват и много музикални изненади, като преработената песен на Алла Пугачова \"Уважаемый автор\" (1987 г.). Певецът преосмисли и промени куплетите, оставяйки обичания припев в оригиналния му вид.Заповядайте в многофункционална зала \"Колодрум Пловдив\" за още една незабравима вечер, канят организаторите. Билетите са на стойност от 40 до 120 лв. и се рьазпространяват в мрежата на Ивентим.", "date": "2019.02.18", "title": "Кралят на руския поп Филип Киркоров отново с грандиозен концерт "}
{"url": "http://www.cross.bg/rozhdenitzi-na--fevryari-1596799.html", "text": "/КРОСС/  Георги Ангелов, конституционен съдия Георги Петров, бизнесмен, многократен републикански шампион по автомобилизъм Диляна Георгиева, световна и европейска шампионка по художествена гимнастика. Иван Комитски, бивш председател на Държавна агенция „Архиви\" Йордан Дафов, композитор и диригент Чл.-кор. Лозан Спасов, физик Магърдич Халваджиян, продуцент, режисьор Стефан Начков, скулптор Проф. д-р Таню Бонев, директор на Институт по астрономия към БАН Христо Живков, актьор.  ", "date": "2019.02.18", "title": "Рожденици на 18   февруари"}
{"url": "http://www.cross.bg/vladislav-otkriva-fevryari-1596796.html", "text": "/КРОСС/ 1229 г. - Съгласно договор между императора на Свещената Римска империя Фридрих II и египетския султан Ал-Камил, християнските поклонници получават право да посещават Йерусалим, Витлеем и Назарет.1688 г. - Сектата на менонитите в Пенсилвания първа осъжда робството в Северна Америка.1856 г. - В Цариград е обнародван султанският реформаторски указ Хатихумаюн.1861 г. - Виктор Емануил II става първият крал на Италия.1873 г. - Българският революционер Васил Левски е обесен в покрайнините на София. Днес тази годишнина официално се чества на 19 февруари.1909 г. - Приет е Закона за народното просвещение, останал в сила около 40 години.1919 г. - Извършен е неуспешен опит за покушение срещу премиера на Франция Жорж Клемансо.1929 г. - Обявени са първите Награди на Академията.1930 г. - Американският астроном Клайд Томбо открива Плутон.1932 г. - Япония създава марионетен режим в Манджурия и обявява територията за независима от Китай.1942 г. - Най-голямата подводница в света - Сюркуф (Франция), потъва в Атлантическия океан.1945 г. - Варненските футболни клубове Тича и Владислав се обединяват в „ТВ-45\" (Тича - Владислав 45), предшественик на днешния ФК Черно море.1952 г. - Гърция и Турция стават членове на НАТО.1960 г. - В Скуо Вали (Калифорния) са открити VIII зимни олимпийски игри.1965 г. - Гамбия получава независимост от Великобритания.1968 г. - Китаристът Дейвид Гилмор заменя Сид Барет в групата Пинк Флойд.1972 г. - Върховният съд на щата Калифорния отменя смъртното наказание.1980 г. - Израел открива първото си посолство в арабска държава - Египет.1983 г. - Открит е Минно-обогатителния комплекс Елаците - медно находище.1987 г. - В Ирландия Чарли Хоги е избран за министър-председател.1999 г. - 38 Народно събрание ратифицира „Рамковата конвенция за малцинствата\".2003 г. - При пожар в метрото на Тегу (четвъртия по големина град на Южна Корея) загиват 198 и са ранени 147 души.  ", "date": "2019.02.18", "title": "18 февруари  в историята"}
{"url": "http://www.cross.bg/bila-atila-papa-1596795.html", "text": "/КРОСС/ Свети Лъв бил италианец. Той от ранни години се посветил на служение Богу. Възведен бил на папския престол в 440 г. след смъртта на папа Сикст ІІІ. Като добър пастир той се грижел за повереното му духовно стадо, давал му пример на благочестие и ревностно го защищавал от външни и вътрешни врагове.Ужасно бедствие застрашавало в това време Италия: Атила, цар на хуните, наречен с прозвището \"бич Божий\", около 452 г. нападнал Италия и отивал с войската си срещу Рим. Папа Лъв усърдно се помолил на Бога, изпросил застъпничеството на светите апостоли Петър и Павел, излязъл с римските сенатори да посрещне страшния цар и го помолил за пощада. Атила, като изслушал речта на светителя, обещал да пощади цялата Римска област. И действително, той се оттеглил, за крайно учудване на своите войници, непривикнали да виждат в него такова милосърдие. Те с удивление го попитали, защо послушал папата и тъй лесно се отказал от изгодите, които покоряването на Рим му обещавало.Четвърти вселенски събор- Нима вие не видяхте онова, което аз видях? - запитал ги Атила. - Докато папата говореше с мене, двама светли мъже държаха над мене измъкнати мечове и ме застрашаваха със смърт, ако не послушам Божия архиерей.Във време на светителството на Лъв Велики в Рим и друго бедствие тежало над Църквата. Ереси непрекъснато смущавали християните. Осъдени на вселенските и поместните събори, те изникнали отново с някои изменения и спечелили много последователи.Главна ерес била монофизитската, която била създадена от лъжеучителя Евтихий и проповядвала, че у Иисуса Христа имало само едно естество - Божеско. На един поместен събор в 448 г. тази ерес била осъдена и Евтихий бил лишен от свещен сан.Папа Лъв І също изложил учението за вълпъщението на Сина Божи, като обявил за недействителни определенията на беззаконния събор, свикан в Ефес от съмишлениците на Евтихиий. По настояване на папа Лъв бил свикан в 451 г. Четвърти вселенски събор, на който окончателно била осъдена Евтихиевата ерес.Папа Лъв вдъхнал почит и внушил милосърдие и у краля на вандалите Хензерих, който нападнал Рим.Свети Лъв Велики умрял в дълбока старост.  ", "date": "2019.02.18", "title": "Св. Лъв, папа Римски. Св. Агапит Изповедник, епископ Синадски"}
{"url": "http://www.cross.bg/mitropolit-zashtoto-gavriil-1596798.html", "text": "/КРОСС/  Възпитанието на децата, право на аборт, религия в училище. Тези теми, засегнати в позицията на БПЦ по проекта за Национална стратегия за детето, предизвикаха вълна от коментари и недоволство през изминалите дни. Впоследствие позицията беше свалена. Синодът съобщи, че не е съгласувана с него, а е лична инициатива на ловчанския митрополит Гавриил и написана от богослова Десислава Панайотова.„Ние изработваме становищата по екипен начин. Синодът определя комисия от педагози, богослови и юристи, на които им се възлага дадена тема. След това становището минава през заседание на Светия синод. В случая нямаше възможност, защото имахме четири дни, за да направим становище, за да може то да влезе навреме в сайта на Министерския съвет\", обясни в предаването „120 минути\" митрополит Гавриил.Аз лично съм против физическите наказания. Смятам, че това не работи. По-добре е детето да бъде лишено от нещо, което обича. Например някаква игра. Това дава по-добър ефект. Физическото наказание е крайна мярка\", на мнение е той.По думите му скандинавският пример децата да имат повече свобода да взимат решения всъщност е свободия.„За мен този пример е страшен и най-много ме е страх България да не стигне някога до това, което е в скандинавските страни. Ако имаме възражения срещу тази стратегия, то е защото се опасяваме, че тя е един преходен елемент по пътя към стигане на нещо подобно. А то е нещо страшно, защото постепенно се изземват функциите на възпитание на родителите и се възлагат все повече на държавни учреждения\", на мнение е митрополит Гавриил.„Абортът е убийство. В този смисъл бихме искали защитата на детето да започне още в момента на неговото зачатие. Не си въобразявам обаче, че можем да постигнем това да бъде забранен. Не се и опитвам да го правя. Мнението ми обаче не може да бъде друго\", каза митрополит Гавриил. ", "date": "2019.02.18", "title": "Митрополит Гавриил: Свръхлибералният скандинавски подход към децата е страшен"}
{"url": "http://www.cross.bg/tema-zashto-kyustendil-1596797.html", "text": "/КРОСС/ Тема: Кюстендил след убийството. Проблеми и решения, на живо от града.Тема: Внимание: морбили: Откъде идва заразата и как да бъде спряна? Гост: Главният епидемиолог д-р Ангел КунчевТема: Светът и силата. Посланията от срещата в Мюнхен.Тема: Не могат да се сключват договори с мобилни оператори по телефона. Какво още съветва Комисията за защита на потребителите?Тема: Пролет през февруари. Колко дълго ще продължи топлото време?Тема: След убийството пред дискотека в Кюстендил, кои са причините за масовия бой и какво е състоянието на ранените?Тема: Бившият директор на НСБОП Румен Миланов: За венецуелската вразка и отравянето на Емилиян Гебрев.Тема: Защо БСП напуска парламента? В студиото депутатът Кристиан Вигенин.Тема: Седмица след големия пожар във Войводиново. Каква съдба очаква десетките работници? На живо: Собственикът на месокомбината Петко Петков.Тема: „Чети етикета\": Експеримент на БТВ: Какви поражения върху здравето може да предизвика слушането на силна музика? Тема: На живо от Кюстендил: Как се стигна до масовия бой между българи и роми, завършил с един убит и тежко ранени?Тема: Защо беше поискано отпадането на преференциите от избирателните листи и зависи ли управлението на страната от ДПС?Тема: Очаква ли ни ново шоково поскъпване на маслото и колко ще ни струват сиренето и кашкавала на щанда. Проверка в \"На твоя страна\".Тема: \"Пълен абсурд\" с Румен Бахов:  Защо не могат да бъдат връщани закупени винетки със сгрешени данни?Тема: Изхвърлени токсични вещества край Гара Яна. Има ли опасност за живеещите наоколо?Тема: Трудно ли е да си жена в армията? Разказва Ани Салич.Тема: \"Дръжте крадеца\" , серийни кражби за хиляди левове в хранителен магазин в Монтана. Репортаж на Биляна Борисова.Тема: Защо близки на възрастни хора ги изоставят в болница и не ги прибират никога? Репортаж на Мира Безус.Тема: Заловиха шофьор в градския транспорт с крадено гориво, той твърди, че е постановка. Има ли отмъщение заради протестите на служителите?Тема: Последен епизод на \"Шеф под прикритие\". Уникални човешки черти и отношение на преден план. ", "date": "2019.02.18", "title": "Теми и гости в сутрешните блокове на телевизиите"}
{"url": "http://www.cross.bg/obrazovanieto-sevlievo-vulchev-1596822.html", "text": "/КРОСС/ Министърът на образованието и науката Красимир Вълчев ще бъде в Габрово и Севлиево днес, 18 февруари 2019г. В Габрово министърът ще участва в работна среща на регионалните управления на образованието.През деня министър Вълчев ще проведе работна среща с директори на училища и детски градини от Севлиево, в която ще участват и представители на местната власт и синдикалните структури в системата на образованието. Министърът ще посети и ПГМЕТ \"Ген. Иван Бъчваров\" в града. ", "date": "2019.02.18", "title": "Министър Красимир Вълчев ще посети Габрово и Севлиево "}
