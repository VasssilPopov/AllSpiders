{"url": "http://www.cross.bg/bonzaii-druvcheta-hvoiina-1596356.html", "text": "/КРОСС/ Вековни дръвчета бонзай за над 100 хиляди долара бяха откраднати от градина в префектура Сайтама, намираща се близо до японската столица Токио. Потъналите в скръб собственици отправиха емоционално послание към крадците, в което ги инструктират как да се грижат за миниатюрните растителни видове.Стойността на откраднатите бонзай дръвчета е 118 хиляди щатски долара. В японски йени стойността е най-малко 13 милиона. Изчезнал е и рядко срещан вид хвойна бонзай на 400 г., който този месец е трябвало да се \"състезава\" в конкурс за красота, съобщи CNN. Според Фуюми Имура - съпруга на майстора на бонзай, който е отглеждал откраднатите дръвчета,  само наградата за миниатюрния вид хвойна  надхвърля 10 милиона йени  или $90 000. 400-годишната хвойна е донесена от планина преди векове и превръщането ѝ в бонзай е труден процес, включително заради факта, че е трудно да се достигне и вземе оригиналното дърво от опасните скалисти места, по които вирее. Когато семейство Имура взели редкия вид хвойна, тя била висока около метър. Когато я откраднали, била смалена до около 70 см.\"Грижихме се за тези миниатюри като за наши деца\", казва Фуюми Имура и допълва. \"Няма думи, с които да опишем как се чувстваме. Това е като да са отрязали крайниците ти.\"  Според Фуюми крадците са професионалисти, защото са подбрали най-ценните дръвчета от около общо 3 000 бонзай видове, разположени в градина с приблизително 5 000 хектара площ.Съпругът ѝ Сейджи Имура - е пето поколение майстор на бонзай. Неговото семейство се занимава с това от периода Едо - 1603-1868 г.", "date": "2019.02.12", "title": "Откраднаха вековни дръвчета бонзай за над $100 000"}
{"url": "http://www.cross.bg/payur-pregovori-predlozhila-1596347.html", "text": "/КРОСС/ „Индия пауър“ все още не е предложила цена за закупуването на българските активи на ЧЕЗ, въпреки че води преговори от декември. Това потвърди пред БНР говорителката на чешката компания Алис Хоракова.След като през ноември „Инерком“ не успя да плати за активите на дружеството, започнаха преговори и с втория класиран кандидат – „Индия пауър“.„Ние все още не сме получили обвързваща оферта от „Индия пауър“, така че не знаем какво ще предложат“, заяви Хоракова.В публикация на изданието „Лидове Новини“ се съобщава, че индийската компания е предложила по-висока оферта, но с разсрочено плащане. Затова от Прага за избрали първо да водят преговори с „Инерком“.", "date": "2019.02.12", "title": "„Индия пауър“ още не е предложила цена за българските активи на ЧЕЗ"}
{"url": "http://www.cross.bg/leva-singul-h--1596348.html", "text": "/КРОСС/ Манчестър Юн. Ще продължи победната си серия и в Шампионската лига според „Еврофутбол“, а всички почитатели на „червените дяволи“ очакват с нетърпение сблъсъка им срещу Пари Сен Жермен довечера от 22.00 часа на „Олд Трафорд“:Манчестър Юн. (Анг.) – Пари Сен Жермен (Фр.)     Сингъл, Live, ТОП „1“-2.14 „Х“- 3.30 „2“- 2.87Освен Шампионската лига по футбол, феновете ще се наслаждават и на сблъсъците от Лига Европа. Етои най-интересните от тях:Фенербахче (Тур.) – Зенит СтП (Рус.)                  Сингъл, Live, ТОП „1“-1.95 „Х“- 3.20 „2“- 3.38Тотнъм Хотспър (Анг.) – Дортмунд (Гер.)             Сингъл, Live, ТОП „1“-2.09 „Х“- 3.15 „2“- 2.82Аякс Амстердам (Хол.) – Реал Мадрид (Исп.)       Сингъл, Live, ТОП „1“-3.46 „Х“- 3.62 „2“- 1.71Рапид Виена (Авс.) – Интер Милано (Ит.)            Сингъл, Live, ТОП „1“-4.82 „Х“- 3.48 „2“- 1.53Лацио (Ит.) – Севиля (Исп.)                               Сингъл, Live, ТОП „1“-2.16 „Х“- 2.98 „2“- 2.84Селтик (Шот.) – Валенсия (Исп.)                        Сингъл, Live, ТОП „1“-3.10 „Х“- 3.04 „2“- 2.01Спортинг Л. (Порт.) – Виляреал (Исп.)                Сингъл, Live, ТОП „1“-2.14 „Х“- 3.02 „2“- 2.83Участници от село Марково трупат солидни печалби от Спортмакс. В последните четири дни те спечелиха суми от общо 9592,50 лева, 8637 лева, 6998 лева, 5631,60 лева, 5512 лева и още други от предвиждане за Секунда на 1-ви гол. Вчера добричлия взе 2372,80 лева с 40 лева за Първи голмайстор. Други 3112,50 лева отидоха в столицата отново за Секунда на 1-ви гол. В събота 5665 лева пристанаха на друг софиянец, който избра същия вид залог. В Бургас също могат да се похвалят от петък с печалба от 2850 лева за комбинация от Точен резултат и Секунда на 1-ви гол.В Гълъбово пък триумфираха с хубави печалби от Коне. Две суми от по 1760 лева бяха реализирани в събота и неделя за Дубъл с 4 коня.Към 12.30 часа на 12.02.2019 г. сумата в Суперджакпот 15 достигна 101 214 лева.  ще откриете и мачовете от него. Джакпот от 13 срещи е на стойност 12 257 лева. Вижте кои мачове попадат в него  .„Еврофутбол“ желае успех на всички участници!", "date": "2019.02.12", "title": "Манчестър Юн. Ще продължи победната си серия и в Шампионската лига според „Еврофутбол“"}
{"url": "http://www.cross.bg/ledorazbivacha-atomni-proekt-1596351.html", "text": "/КРОСС/ Руската корпорация „Росатом“ може до 2024 г. да въведе в експлоатация четири нови атомни ледоразбивача по проект 22220 – главният ледоразбивач „Арктика“ и три серийни ледоразбивача по същия проект. Това съобщиха от „Росатом“.При реализиране на тези планове, до 2024 г. флотът от атомни ледоразбивачи ще наброява осем плавателни съда – четири действащи ледоразбивача („Вайгач“, „Таймир“, „Ямал“, „50 лет Победы“) и четири нови – „Арктика“, „Сибир“, „Урал“ и трети сериен атомен ледоразбивач.Общо в рамките на концепцията за развитие на руския флот от атомни ледоразбивачи на руската корпорация „Росатом“ се предполага строителството на пет серийни ледоразбивача по проект 22220.Освен това, концепцията включва строителството на три атомни ледоразбивача от типа „Лидер“ с мощност 120 мегавата, като въвеждането им в експлоатация ще позволи целогодишна навигация по цялата акватория на Северния морски път.", "date": "2019.02.12", "title": "Руската корпорация „Росатом“ може до 2024 г. да въведе в експлоатация четири нови атомни ледоразбивача по проект 22220"}
{"url": "http://www.cross.bg/konstantin-kiril-filosof-iiotova-1596353.html", "text": "/КРОСС/ В сряда13 февруари, вицепрезидентът Илияна Йотова ще участва в откриването на Международна научна конференция „Нему да бъде слава, чест и почит“ – 1150 години от кончината на Константин-Кирил Философ.Конференцията, която ще продължи до 15 февруари, се организира от Кирило-Методиевския научен център при БАН и се провежда под патронажа на президента Румен Радев. В събитието, което се посвещава и на 150-годишнина от основаването на Българската академия на науките, ще участват над 50 учени от 6 страни. ", "date": "2019.02.12", "title": "Вицепрезидентът Илияна Йотова ще открие международна научна конференция в чест на Константин-Кирил Философ   "}
{"url": "http://www.cross.bg/mlrd-petkov-rymen-1596349.html", "text": "/КРОСС/ Председателят на ПП АБВ Румен Петков изрази безпокойство по повод технологията и вземането на решения по процедурата около изграждането на втората тръба от „Турски поток“ през България.Той коментира, че в предвидените обеми гориво по тръбопровода има несъответствия и разминаване на вход и изход от страната ни „Входът от Турция е с максимален обем 15,75 млрд. куб. м.Обемът, който е резервиран на изход от нас е 17,585 млрд. куб. м. Тези 2 млрд. куб. м. разминаване трябва да бъдат обяснени. „Булгартрансграз“ трябва да отговори, защо, при положение, че потокът на вход от Турция е 15,75 млрд. куб. м., ние предвидихме и построихме технически капацитет от 20 млрд. куб. м.”.Румен Петков е на мнение, че налице са необосновано завишени параметри на газопровода през страната ни и респ., завишена цена.Според него, налице е съмнение за финансова злоупотреба и резултатът от оскъпяването на съоръженията, в крайна сметка, е увеличаване на цената на горивото за крайния потребител.Председателят на ПП АБВ настоя, като решение, да бъде прекратена окончателно концесията за добив на газ на „Галата“ и незабавно преминаване на съоръженията в собственост на „Булгартрансграз“ и обявяването на нова входна точка за Европа „Галата“ с привличане на концесионер, който да изгради солидно газохранилище. Петков настоява също министър-председателят и министърът на енергетиката незабавно да предприемат преговори на най-високо ниво с Русия и ЕК, за да се гарантира българския интерес.Румен Петков подчерта, че изводът от срещите му с посланиците на съседните на България държави и с посланика на Австрия е изразена от тяхна страна подкрепа на позицията на АБВ, защото това е силното европейско решение. В противен случай Европа трябва да плаща транзитна такса на трета държава.", "date": "2019.02.12", "title": "Румен Петков изрази безпокойство по изграждането на втората тръба от „Турски поток“ през България"}
{"url": "http://www.cross.bg/belgiya-stachka-poleti-1596354.html", "text": "/КРОСС/ Wizz Air, най-голямата нискотарифна авиокомпания в Централна и Източна Европа и водещият превозвач в България, би искала да уведоми своите клиенти, че отменя всичките си утрешни полети от и до Брюксел поради планираната за утре (13.02.2019 г.) обща стачка в Белгия. Полетите са пренасрочени за 14 февруари 2019 г.", "date": "2019.02.12", "title": "Wizz Air пренасрочва всичките си утрешни полети от и до Белгия заради национална стачка"}
{"url": "http://www.cross.bg/dzhymaya-blagoevgrad-gorna-1596352.html", "text": "/КРОСС/ Днес, 12.02.2019г., военнослужещи от Бригадно командване - Благоевград и признателни граждани, тържествено отбелязаха 141 години от Първото освобождение на Горна Джумая (днес Благоевград) от турска власт.Тържественият ритуал по полагане на цветя в знак на признателност се състоя в двора на православния храм „Въведение Богородично“, пред паметната плоча на първия освободител на града - майор Иван Павлович Орлински, който по време на Руско-турската война служи в Мариуполски 4 -ти хусарски полк, и под негово командване ескадрон на полка на 12 февруари 1878 година освобождава град Горна Джумая.Официални гости на тържественото честване бяха заместникобластният управител на област Благоевград Иван Стоянов, заместник-кметът по строителството и сигурността на община Благоевград инж. Емилия Тунева и командирът на Бригадното командване полковник Красимир Кръстев.", "date": "2019.02.12", "title": "Военнослужещите от сухопътните войски отдадоха почит на първия освободител на Горна Джумая"}
{"url": "http://www.cross.bg/panov-obshtinite-daniel-1596350.html", "text": "/КРОСС/ Отчет на ключовите направления в дейността на НСОРБ през 2018 г. направи пред Общото събрание на общините в България председателят на Управителния съвет /УС/ на Националното сдружение на общините /НСОРБ/ и кмет на община ВеликоТърново Даниел Панов.В сферата на общинските финанси и приходна политика той акцентира върху постигнатия ръст на всички стандарти за делегираните от държавата дейности за 2019 г. и трансферите за местни дейности.11,9% е ръстът при делегираните дейности /без „Образование“/ или 92 млн. лв. Общото увеличение на субсидиите за общините в Закона за държавния бюджет за 2019 г. е с 481,7 млн. лв., от които 361 млн. за образование и 121 млн. лв. за останалите трансфери.За първи път от много години насам имаме и увеличение с 8 млн. лв. на средствата за подпомагане на храненето на децата от подготвителните групи и учениците от I-IV клас, подчерта Панов и добави, че значително по-висок е и общия размер на средствата за социално осигуряване, подпомагане и грижи – завишението е с 29,9 млн. лв. (13%) спрямо 2018 г.Той далеч няма да бъде достатъчен за задържане на кадрите в тази система и привличане на нови, каза още председателят на УС на сдружението.Даниел Панов изтъкна, че остава неудовлетворено едно от основните предложения на сдружението на общините – за значителен ръст (със 120 млн. лв.) на общия размер на целевата субсидия за капиталови разходи, от които поне 100 млн. лв. за общински пътища.Състоянието на общинската пътна инфраструктура е критично и затова и през 2019 г.Сдружението ще продължи да настоява за държавна подкрепа за ремонтирането й.Панов отчете, че по стратегическия за местната власт процес на децентрализация през 2018 г. няма никакъв напредък. Той поясни, че нормативно определения консултативен орган за това в лицето на Съвета по децентрализация към Министерски съвет не провежда заседания вече втора поредна година.Даниел Панов отчете изключително успешното представяне на НСОРБ по време на българското Европредседателство. Домакинствата ни различните форуми и събития са били възможност за по - ясно, по-категорично и по-отчетливо позициониране на общините ни и НСОРБ в европейски и международен контекст. Сдружението и общините придобиха опит и доказахме, че имаме капацитет за организиране и провеждане на значими международни събития и проекти, допълни Даниел Панов.Сред основните проблеми за общините Панов открои финансовите корекции по проектите с европейско финансиране.Въпреки подготвените анализи, постоянно предоставяната информация за типови грешки, срещите с вицепремиер, министри, ръководители на Управляващи органи, не успяхме да намерим дори частично разрешаване на проблема, каза Панов.Предложенията ни за разширяване на еднократното поемане от държавния бюджет на наложени финансовите корекции на общините по проекти от настоящия програмен период, както и налагането на плоски финансови корекции за сметка на отделните програми, с мотив необходимост от дисциплиниране, не срещнаха подкрепа от страна на държавата.Той изказа задоволство и подчерта добрата работа между сдружението и законодателната власт в дейностите, свързани с промени и оптимизиране на законодателните инициативи. Сред приоритетите за работа през 2019 г.Даниел Панов очерта подобряването на взаимодействието между отделните министерства, за да бъде избегнато припокриването на дейности, които засягат местната власт.По думите на председателят на УС на НСОРБ 2019 г. ще бъде ключова за практическото въвеждане на електронното управление в общинските услуги, тъй като предстоят промени в организацията на работа в общините за намаляване на административната тежест за гражданите и бизнеса.32-то Общо събрание на НСОРБ премина в атмосфера на оживени дискусии, критични мнения и позиции, препоръки за подобряване на работата.Делегатите направиха много работни предложения за нови дейности и задачи, които сдружението да изпълни през 2019 г. ", "date": "2019.02.12", "title": "Даниел Панов: Близо 482 млн. лв. е увеличението на държавните субсидии за общините през 2019 г."}
{"url": "http://www.cross.bg/malko-programa-sgrada-1596355.html", "text": "/КРОСС/ Чрез инвестиция от малко над 3 млн. лв. успяхме да постигнем цялостно обновяване на корпус от Националната музикална академия „Проф. Панчо Владигеров“. Това е един от най-значимите проекти, свързани с подобряване на образователната среда, защото като единствена в България академията дава възможност да се докоснем до музикалното творчеството.Това заяви днес заместник-министърът на регионалното развитие и благоустройството Деница Николова при откриването на реновираната учебна сграда.Радвам се, че заедно с Министерството на образованието и науката намерихме подходящия подход да финансираме университетите, които създават най-значимите кадри, които след време ще допринасят за това да показваме България, коментира заместник-министърът.В рамките на Оперативна програма „Региони в растеж“ 2014-2020 с ресурс малко над 3 млрд. лв. са заделени близо 600 млн. лв. за сферата на образованието, като това е един от знаковите обекти, напомни Деница Николова. Допринасяме за инвестиции в още 12 университета и стотици детски градини и училища на територията на страната. Надявам се, че чрез тях ще подкрепим бъдещето на страната по най-подходящия начин и ще създадем условията за хората, които се обучават и работят в тези институции да покажат най-доброто и да работят в името на България, каза още заместник министърът.Проф. д-р Димитър Цанев – ректор на висшето музикално училище, благодари на управляващия орган на програмата, защото никога досега академията не е имала тези условия, които вече има с модерното инфраструктурно обзавеждане и оборудване.При обновяването на остарялата инфраструктура на учебната сграда със средствата от оперативната програма е монтирана изолация на всички външни стени, подменена е конструкцията на покрива, монтирани са термопанели. Ремонтирани и обновени са 56 учебни и 2 концертни зали, като са изпълнени специални акустични мерки, набелязани с обследване. Изпълнени са всички мерки за пожарна безопасност и осигуряване на достъпност на средата. Подменена е отоплителната инсталация, осигурени са енергоспестяващо осветление и видеонаблюдение. Доставени са 18 пиана и съвременна озвучителна техника. ", "date": "2019.02.12", "title": "С малко над 3 млн. лв. от Оперативна програма „Региони в растеж“ е обновена учебната сграда на Националната музикална академия   "}
{"url": "http://www.cross.bg/obshtinite-sdryzhenieto-pravitelstvoto-1596337.html", "text": "/КРОСС/ Днес ръководството на БСП, кметове и председатели на общински съвети и делегати на Общото събрание на Сдружението на общините от партията проведоха среща в централата на Позитано 20.След обсъждане е взето решение кметовете от левицата, членове на УС на Сдружението на общините, да напуснат Управителния съвет.Мотивите са дългогодишната и целенасочена политика на правителството на Бойко Борисов за разделение на кметовете според политическата им принадлежност, с което се наказват жителите на общини, управлявани от БСП.\"Многократно сме алармирали, че средствата, разпределяни извън бюджета с решение на МС, се насочват към общини на ГЕРБ и ДПС. Финансирането се прави без критерии и процедури. Напускаме УС на Сдружението в знак на несъгласие с тази политика и липса на всякаква чуваемост от страна на правителството за проблемите на местната власт\"- е позицията на БСП.", "date": "2019.02.12", "title": "БСП напусна сдружението на общините"}
{"url": "http://www.cross.bg/plovdiv-selena-toplofikatziya-1596343.html", "text": "/КРОСС/ С ползването на екологично чисто централно отопление АГ „Селена“ е спестила през зима 2017/18 повече от 123 тона вредни емисии въглероден диоксид във въздуха на Пловдив.На 12 февруари 2019 г. EVN Топлофикация отличи АГ „Селена“ Пловдив със свидетелство за значителен принос към качеството на въздуха и околната среда на град Пловдив.С използването на екологично чисто централно отопление от EVN Топлофикация, клиниката допринася за по-чистия въздух в Пловдив. От името на EVN Топлофикация свидетелството беше връчено от г-н Робърт Дик, регионален мениджър на EVN, на д-р Здравко Минев от АГ „Селена“.„За нас е важно, че такъв значим за града клиент като АГ „Селена“ ползва най-екологичното отопление в Пловдив, предоставяно от EVN Топлофикация.Така EVN и АГ „Селена“ допринасят заедно за по-чист въздух за пловдивчани“ сподели г-н Дик при връчване на сертификата. През отоплителен сезон 2017/18 г. клиниката е консумирала над 307 MWh (мегаватчаса) топлинна енергия и по този начин е спестила повече от 123 тона вредни емисии въглероден диоксид във въздуха на Пловдив.АГ „Селена“ използва услугите доставка на гореща вода и централно отопление от декември 2015 г. Здравното заведение беше топлофицирано през последните години като част от цялостното развитие на топлофикационната мрежа в града. Модерната когенерационна централа на EVN Tоплофикация не отделя във въздуха на Пловдив серни диоксиди, фини прахови частици (ФПЧ) и диоксини.", "date": "2019.02.12", "title": "EVN Топлофикация отличи АГ „Селена“ Пловдив за ползване на екологично чиста топлинна енергия"}
{"url": "http://www.cross.bg/kresnenskoto-defile-rafting-1596342.html", "text": "/КРОСС/ Задава се третото издание на Outdoor & White Water Fest –фестивал на екстремните спортове и активния отдих в Кресненското дефиле, откриващ рафтинг и каяк сезона край бреговете на река Струма и отбелязващ традиционно началото на пролетта.Събитието ще се случи през уикенда на 30 и 31 март, а домакин и тази година Център за приключения и рафтинг кемп Адвенчър Нет.За трета година водните активности със състезателен елемент ще бъдaт централна част от фестивалната програма в дневните часове на събитието, а в по-късните часове всички ще могат да се забавляват с DJ парти и музикална сцена.През 2018 г. ветровитото време не спря множество ентусиасти да се впуснат в първите за годината рафтинг и каяк спускания в бурните води на Струма, както и да се включат в разнообразни речни игри и състезания, наслаждавайки се на пролетното пълноводие с приятели.Няма да бъдат забравени съпътстващи спортни активности като катерене за деца, колоездачни турове, целящи да запознаят присъстващите с природните богатства и културни на Кресненското дефиле и Пиринския регион и др.Очаква се специален интерес да предизвика състезание с дронове, в което всеки ще може да опита късмета си в управление на симпатичните летящи устройства като запечатат невероятни гледки отвисоко към величествения релеф на Кресненското дефиле и Струма.И тази година присъстващите ще имат възможността да се включат в дискусии на актуални теми с уважавани личности от света на екстремните спортове и планината и да станат част от презентации на местни поминъци и обичаи. С изключителната си био продукция ще гостува прочулата се в цяла България Дешка Кротева от разложкото с. Горно Драглище, превърнала родното си място в малка столица на селския туризъм и развиваща старинна технология за приготвяне на местни колбаси.Преходно- средиземноморски климат в Кресненското дефиле е изключително гостоприемен към желаещите да го посетят в началото на пролетта, тъй като температурата на въздуха е много по-мека отколкото в по-северно разположените територии на страната и го прави приятна за активен отдих и вечер, когато партито ще бъде в разгара си.Уютният палатков лагер в Адвенчър кемп, сгушен сред иглолистните дървета и край реката, ще подслони най-купонджийски настроените, които искат напълно да се потопят в атмосферата на планината.Предпочитащите удобствата на дома пък ще могат да изберат да нощуват в къщи за гости в непосредствена близост в Симитли, Кресна и региона. Наред с настроението и фестивалния дух, Outdoor & White Water Fest има за цел да популяризира туризма, екстремните спортове, активния отдих и местния поминък и продукция в района пред една широка аудитория като стимулира обмена на спортни и туристически програми между клубове и тур оператори от България и съседни държави.Как да стигнем до Център за приключения и рафтинг кемп Адвенчър Нет: на 120км. от София по главен път Е79 за Гърция, непосредствено след втория тунел от Благоевград, отбивката вдясно - GPS: 41.834594,23.15307 Подробности за програмата и участниците ще бъде представена съвсем скоро.", "date": "2019.02.12", "title": "Задава се третото издание на Outdoor & White Water Fest в Кресненското дефиле"}
{"url": "http://www.cross.bg/living-godinata-interiora-1596340.html", "text": "/КРОСС/ Този великолепен микс носи усещането за повече топлина, оптимизъм и надежда, че животът ще бъде по-безгрижен и по-радостен. Вече 20 години Пантон обявява т.нар. цвят на годината, проследявайки тенденциите в различни сфери от живота – от модата през интериорния и продуктовия дизайн до индустрията на развлеченията и графичните символи на съвремието. Това е обследване на експертно ниво и с много широк спектър. През годината се наблюдават модните дефилета, пътуващите по света изложби, спортните събития, популярните дестинации за пътуване, филмите, които са в процес на заснемане, за да излезе на сцената главният герой – цветът на предстоящата година.Living Coral е описван като „утвърждаващ живота нюанс на оранжевото със златни отблясъци“. Как да го включим в дома, за да влезем първи в тренда, който ще ни залее през новата година? Нека да не бързаме да боядисваме някоя от стените в оранжево, а да помислим как ни въздейства този цвят и кое е най-подходящото място и най-адекватната форма да го включим във всекидневната си среда.Може би най-добре е да си поиграем на декоратори и да заложим на акцентите в интериора – малките аксесоари, посудата, наметалата и възглавничките, кърпите или халатите за баня, осветлението. Какво да очакваме като въздействие върху сетивата ни?Според интериорните специалисти Living Coral дава усещане за повече топлина в модерните и по-семплите интериори. Ако се комбинира с матови повърхности и естествени материи и материали пък, ще внесе рустикално усещане в дома. Палитрата от земни тонове ще го открои по изискан начин, като създаде атмосфера на спокойствие, комфортна за обитаване.Неутралните тонове като камък, пясък, скала, различните нюанси на светлосивото с акценти от бяло и черно за по-категорична визия са идеалната рамка, в която цветът на годината ще „заблести“ като примадона на интериорната сцена.Един по-индустриален декор пък, с наличието на метални елементи, ще извади златните полутонове в Living Coral и ще придаде на интериора софистицирана визия. Този жив и динамичен цвят не по-зле се поставя и в рустикалните интериори, както и в стилистиката на шаби-шик. ", "date": "2019.02.12", "title": "Цветът на 2019 - да го поканим в интериора"}
{"url": "http://www.cross.bg/gerb-kristian-vigenin-1596341.html", "text": "/КРОСС/ „ГЕРБ се чувстват застрашени от вероятността да загубят европейските избори”, коментира на пресконференция в Ямбол сектератят на ПГ за \"БСП за България\" Кристиан Вигенин предлаганите от управляващата партия, в последния момент, промени в Изборния кодекс.Той изтъкна, че тези промени са в разрез с демократичните принципи, с традициите за провеждане на избори в България досега и допълни, че „за първи път една партия се опитва толкова грубо да промени в последния момент правилата, за да се чувства по-удобно в предстоящите избори”.Народният представител от ПГ на левицата Николай Пенев обясни, че с промените ГЕРБ се опитват да узаконят диктатурата и да въведат принципа „една партия – една държава”.Той заяви, че според първата промяна ГЕРБ иска да въведе обикновено мнозинство при решенията на комисиите, вместо досегашното квалифицрано мнозинство с две – трети от гласовете, като по този начин ще бъдат елиминирани другите партии.Като втора промяна депутатът посочи, че се предвижда при отмяна на решение на комисията от Административния съд, на база на същите протоколи, тя да вземе ново решение, вместо досегашното насрочване на нови избори. Не на последно място той посочи и промяна, искана от ГЕРБ, за отмяна на правото да се обжалва пред следваща съдебна инстанция – ВАС.Николай Пенев уточни, че БСП ще сезира Венецианската комисия за исканите от ГЕРБ промени в изборното законодателство и настоява те да бъдат оттеглени. Той изтъкна, че промените в Изборния кодекс трябва да вървят и с решение за промяна на състава на ЦИК, чийто мандат изтича на 21 март 2019 г.„Процедурата за промяна на ЦИК трябва да започне тази седмица, в противен случай излизаме извън законовите срокове”, заяви Кристиан Вигенин и допълни, че нищо не пречи на ГЕРБ да си излъчи пак същите представители в ЦИК в новата комисия, но законът е закон и ако мандатът на тази комисия не бъде подновен, това също само по себе си поставя под въпрос провеждането на изборите и резултатите от тях.„От ден –два се вкара още една тема, свързана с изборите, подготовка на още едно оправдание от страна на ГЕРБ в случай, че загубят изборите”, коментира Кристиан Вигенин обявеното от Цветан Цветанов виждане, че Русия ще се намеси в изборите в България. Според него това е един вид подготовка на обществото, че ако БСП спечели изборите, то ще е заради руската намеса.„Виждаме едно притеснение от страна на ГЕРБ, а когато ГЕРБ са притеснени, са склонни да поставят под въпрос базисни принципи на демокрацията. Затова всички трябва да бъдем много внимателни и това е нашият призив не само към нашите членове и симпатизанти, но и към всички, които през тези години се бориха да има честни и демократични избори в България”, заключи Кристиан Вигенин", "date": "2019.02.12", "title": "Кристиан Вигенин: ГЕРБ се чувстват застрашени от вероятността да загубят европейските избори"}
{"url": "http://www.cross.bg/slyhove-dimitur-slychaya-1596338.html", "text": "/КРОСС/ Изказванията за възможност за манипулирането на резултатите от бъдещите избори у нас са слухове, коментира пред БНР проф. Димитър Иванов - предприемач, историк, преподавател и бивш офицер от Държавна сигурност“.„Аз трябва да коментирам някакви слухове или някакви версии, които се издигат от едната от страните, участващи в едната от страните, участващи в този спор или този конфликт, или този медиен казус по-скоро. Не съм притеснен, защото това са текущи становища, мнения, които се изказват от страни, които заемат една или друга позиция. В случая обаче ние трябва да коментираме, пак повтарям слухове и версии, които не са подплатени с никакви доказателства. Разбира се, един форум, събран при министър-председателя на България с участието на посланик на Велика сила, Великобритания, е достатъчно ангажиращ, за да му обърнем внимание. Още повече, когато присъства и главният обвинител в лицето на главния прокурор Сотир Цацаров, но ние нямаме тяхно становище, нито на посланичката на Великобритания, нито на главния прокурор. Единственото, на което стъпваме, това са изказвания на народния представител Цветан Цветанов, който беше на Молитвена закуска в САЩ и след завръщането си, от „високия“ форум в Харманли отправи геополитически констатации и изказвания и прогнози. На мен това не ми звучи достатъчно сериозно.“ В предаването „Нещо повече“ Димитър Иванов заяви, че става сума по-скоро за интрига за „вътрешна употреба“: „Интригата е главно за вътрешнополитическа консумация. Липсва логика. Ако кажем, че има намеса или намерение, или сигнали за намеса на една Велика сила, каквато е Русия във вътрешнополитическия процес в България, предвид предстоящите поне два избора през тази година, трябва да кажем в чия полза е тази намеса и в чия вреда. Изказванията първо на народния представител Цветанов и а след това на вицепремиера Дончев, а и от събирането тази сутрин при премиера Борисов, излиза, че Русия се опитва да се намеси в изборите с компроматна, фейк или някаква друга война във вреда на сега управляващите. Това ли е подтекстът на изказването?“ Иванов коментира и случая „Гебрев“: „В случая „Гебрев“, първо , никой не е доказал, че има отравяне, второ, че това отравяне е с Новичок, даже обратно. За мен Гебрев е поръчал в независима финландска лаборатория изследвания, които показват, че това, което той е консумирал, пил, ял и т.н. няма следи от Новичок.“ ", "date": "2019.02.12", "title": "Проф. Димитър Иванов: Цветанов се върна от молитвена закуска в САЩ и обяви, че Русия ще се меси в изборите"}
{"url": "http://www.cross.bg/nikolina-nina-kontzerta-1596344.html", "text": "/КРОСС/ Броени минути след края на концерта на 8 февруари, Нина Николина насрочи нова дата - 29 март за втори концерт с новия си проект „Нина Николина Live“.Стотици аплодираха новия проект на Нина Николина инспириран от Златните хитове на българския песен фолклор.Залата на клуба се оказа тясна за желаещите да посетят концерта, а десетки не можаха да влязат. Сред гостите бяха Захари и Явор Бахаров, Владо Пенев, доайенът на българската хореография Иван Тодоров, Вики Терзийска, Свилен Ноев и още много популярни хора от различни сфери.“Избрахме 10 от златните хитове на българския песенен фолклор. Това беше труден избор. Прослушала съм над 200 песни и избрах 10 емблематични от различни фолклорни области и разбира се “Излел е Дельо хайдутин”, на която винаги съм се възхищавала. Учила съм се от „космическата“ Валя Балканска, но искахме на тази красива песен да придадем ново звучене, изслушвах внимателно и вниквах в текста, в орнаментиката и спецификата на родопската песен. С музикантите работихме много и искахме да придадем една нова картина, отдавайки почит на автентичното звучене на българския фолклор ,но и да го развием в нова посока..“ каза Нина Николина.Нина Николина с виртуозните музиканти - Калин Вельов барабани и перкусии, Мартин Ташев тромпет и вокал, Ясен Велчев клавишни, Таня Първанова вокал изнесоха концерт на световно ниво, с висока класа и неподражаем стил.Поради големия интерес, очаквайте концерта отново в Sofia Live Club на 29 март. Билети в мрежата на www.eventim.bg и на входа на Sofia Live Club в деня на концерта.", "date": "2019.02.12", "title": "Нина Николина с нов концерт в Sofia Live Club на 29 март"}
{"url": "http://www.cross.bg/vegan-staya-samo-1596339.html", "text": "/КРОСС/ Лондонското студио Bompas & Parr осъществи един авангарден проект – обзаведе първата в света веган стая в хотел „Хилтън“ в британската столица. Проектът е пилотен и засега само изразява идеята на двамата дизайнери, че веган философията не е свързана само с храненето, а може да има и други измерения в начина на живот на хората.При обзавеждането на хотелската стая не са използвани кожа, вълна и гъши пух. Как се случва това?По-голямата част от мебелите са облечени в иновативния материал Pinatex, разработен от компанията Ananas Anam. Той е алтернатива на кожата и всъщност е направен от целулозни влакна, извлечени от отпадъчните листа на ананаса. С него са покрити диваните, възглавничките в червено и декоративните пана на стената, с бродерия по дизайн на Емили Потър. Използването точно на Pinatex има и друго послание – на Borough market, който се намира недалече от хотела, за първи път в историята на британската столица са се продавали екзотичните за онова време ананаси, докарвани с корабите.В обзавеждането на стаята се намесват и други „веган“ решения – вълненият килим е заменен от памучен, а възглавниците за сън не са с гъши пух, а са с елда, семена от просо или бамбукови влакна. Разбира се, в тази веган концепция поднесените сладкиши и закуски са без животински произход, както са и всички продукти за почистване на стаята.", "date": "2019.02.12", "title": "Първата веган хотелска стая"}
{"url": "http://www.cross.bg/margaritov-otnoshenie-potrebitelite-1596345.html", "text": "/КРОСС/ \"Архаична и несъответстваща на съвременните темпове на търговския оборот е съществуващата нормативна уредба за решаването на потребителски казуси с дефектни стоки. Въпреки че в България, за разлика от много европейски държави, тя е доста конкретна. Например, в разстояние от 30 дни търговецът трябва да вземе отношение, допускат се три ремонта и след това се разваля сделката и се връщат парите. Затова съвсем адекватни са усилията на европейските институции към закономерни ходове, които да поставят потребителя „в центъра на събитията“ и той да има възможност да вземе решението какво точно би желал да получи насреща\" това мнение изрази председателят на Комисията за защита на потребителите (КЗП) Димитър Маргаритов по телевизия Bulgaria ON Air.Маргаритов разясни, че подготвяните на европейско ниво промени целят хармонизиране на законодателствата в държавите-членки по отношение конкретно на рекламацията на дефектни стоки.Сега Директивата за продажба на стоки въвежда минимални правила, над които някои законодателства са надграждали, други са ги възприели каквито са.Той обясни, че оттам се е стигнало до известни различия, включително и в българското законодателство спрямо това в други държави.„Някъде режимът е повече в полза на потребителите, някъде центърът на тежестта е малко изместен към това търговците да имат решаващата дума при удовлетворяването на рекламациите. Всичко това налага да се направи преоценка, както се нарича течащият в момента процес и в резултат на нея да се възприемат нови правила“, посочи Маргаритов.Председателят на КЗП подчерта, че това са проектни текстове, които предстои да бъдат гласувани в комисиите в Европейския парламент, в Пленарна зала и одобрени от Съвета на ЕС, след което има възможност за адаптиране и приемане в националните законодателства. При настоящите правила статистиката на КЗП сочи, че в около 60% от случаите рекламациите се удовлетворяват по начин, който е приемлив за потребителите. „Но този процент би трябвало да е по-висок, тъй като останалите 40% не остават удовлетворени, дори в някои редки случаи и да не са имали съвсем право“, добави Маргаритов.Той припомни, че спазвайки установения в закона ред – първо да предявят рекламацията пред търговеца, потребителите в никакъв случай не бива да допускат да бъдат насочвани към сервизи и трети лица, които нямат и не би трябвало да имат отношение към произнасянето по казуса и неговото решаване.В студиото на „Денят ON AIR“ Димитър Маргаритов припомни по повод наближаващия 14 февруари, че купените онлайн подаръци могат да бъдат заменени в 14-дневен срок. „Когато са изработени по индивидуални поръчки – например бижу по специална поръчка на клиента извън каталога на търговеца, това право не важи“, уточни той.При подаряването на ваучери поднасящите ги трябва да са наясно с периода на валидност, евентуални ограничения по отношение на продуктовите групи и т.н.„Настоявайте да Ви бъдат предоставени поне някакви компенсации, като допълнителни услуги само и само търговецът да разбере, че когато е обещал нещо, той е длъжен максимално да се придържа към него, особено когато става дума за конкретни дати и празнични събития“, посъветва председателят на КЗП за случаите на резервации на специални туристически пакети.", "date": "2019.02.12", "title": "Димитър Маргаритов, председател на КЗП: „Обновяване на правилата ще осъвремени начините за решаване на жалби заради дефектни стоки“"}
{"url": "http://www.cross.bg/karakachanov-bulgariya-vmro-1596346.html", "text": "/КРОСС/ Вицепремиерът и лидер на ВМРО Красимир Каракачанов каза, че е готов да си подаде оставката и да мине в опозиция, ако концепцията му за интеграция на ромите не бъде приета в парламента. Това се разбра от негово интервю по телевизия \"Евроком\".\"Отдавна в България е дошло \"време разделно\". Ако ГЕРБ смятат, че ДПС са им по-близки и идеологически по-близки до сърцето - няма никакъв проблем. Аз си подавам оставката и минавам в опозиция. Да направят коалиция с ДПС и да си управляват заедно и щастливо!\", каза Каракачанов на въпрос дали ГЕРБ няма да се съобразят с ДПС, които критикуват концепцията му.Лидерът на ВМРО каза, че вече имаше подобен случай със Закона за вероизповеданията. \"Ето, ГЕРБ приеха предложенията на ДПС, а не приеха предложенията на ВМРО за твърди мерки срещу проникването на радикалния ислям и опитите на чужди държави и религии през вероизповеданията в България да реализират политика. Това беше, както се казва, \"светване на лампичката\" в моята глава. Ако и този път решат да се съобразят с ДПС - няма проблем, да си управляват с ДПС. Да обяснят на обществото, че са готови да управляват с една етническа партия, а не с една патриотична организация като ВМРО\", добави Каракачанов.Той смята, че ДПС традиционно работи с този електорат. \"И от това е проблемът на България - не само ДПС, но и така наречените системни партии много обичат да работят с този електорат по време на избори, по един или друг начин да ги мотивират - било с обещания, било материално - да гласуват за тях. И точно тук е разковничето на проблема: българските партии не желаят да губят електорат и поради тази причина досега не правят абсолютно нищо. Защото, за съжаление, в последните 28-29 години вече партиите в България се интересуват не от проблемите на българската нация, а се интересуват от предизборните си резултати, от следизборните си резултати и от това дали ще са на власт, или не\", каза още Каракачанов.Каракачанов добави, \"че всеки ден има в някое населено място в България подобен конфликт - цигани пребили младеж, цигани пребили пенсионер, ограбили го, изнасилили бабичка\". \"Това не може да продължава. В един момент на някой ще му гръмне \"бушонът\" и ще започне да се саморазправя и тогава положението ще бъде окончателно изтървано. Все още има някакъв шанс да вкараме този проблем в някакви релси и да се опитаме да го решаваме\", добави вицепремиерът. Той каза още, че не се притеснява, \"под формата дори ако трябва на повинност, тези хора да бъдат принудени да ходят на училище и да бъдат принудени да се квалифицират, за да могат да си намерят работа.\"Каракачанов каза още, че българският бизнес от години говори за липса на работна ръка и има идеи да се вкарват работници от Третия свят, от Виетнам, от Китай, от Индия и т.н.\" В същото време има 400 хил. български граждани в работоспособна възраст, които се водят трайно безработни, които всъщност не желаят да работят - нямало работа в България\", каза още той в интервюто.В концепцията на Красимир Каракачанов се предлага въвеждането на общественополезен труд, контрол над социалните помощи, спиране на детската раждаемост. Основната идея в предложенията му предвижда спиране на помощите при: отказ за започване на работа; спиране на децата от училище; демонстриране на скъп начин на живот, несъответстващ на статута \"социално слаб\". При злоупотреба с парите от \"детски\" да се въведе отпускането на надбавки в натура, предлага лидерът на ВМРО. Той предлага спиране на помощите и при отказ от образоване, придобиване на трудови навици и квалификация, както и при липсата на видим напредък по социализиране и интеграция. Част от \"идеите му\" и сега са заложени в много закони. Други, като забрана за заселване и трудова повинност противоречат на конституцията и международните договори за правата на човека.", "date": "2019.02.12", "title": "Каракачанов ще напусне коалицията, ако не се приеме концепцията му за ромите"}
{"url": "http://www.cross.bg/horata-pomosht-leva-1596335.html", "text": "/КРОСС/ От днес започва изплащането на новия вид финансова помощ за хората с увреждания, съобщиха от Агенцията за социално подпомагане. Помощта ще бъде преведена по банков път, а за хората, които я получават чрез пощенските клонове, ще бъде налична след 15 февруари. Размерът на помощта за тази година е от 24 лева за хората с най-ниски проценти инвалидност до 198 лева за хората с най-тежки увреждания. Социалните напомнят, че лицата, които досега не са получавали интеграционни добавки по стария закон, трябва да подадат заявление в съответната дирекция по настоящ адрес до края на март, а новата помощ ще им бъде отпусната със задна дата, считано от 1 януари.Новата помощ за хората с увреждания е разписана в новия закон, който влезе в сила от началото на годината. Право на тази подкрепа имат пълнолетните хора с издаден ТЕЛК, а размерът й се определя в зависимост от степента на намалена работоспособност в телковото решение.Най-малката сума от 24 лева е за хората с от 50 до 70 процента намалена работоспособност, а най-голямата - 198 лева - за лицата с над 90 процента, с чужда помощ и получаващи социална пенсия за инвалидност.  Помощта има пет размера, като всеки от тях е обвързан с линията на бедност и ще се променя с увеличаването на нейния размер през всяка следваща година. Новото подпомагане заменя старите интеграционни добавки, както и прекратените четвъртинки от социалната инвалидна пенсия, които получаваха хората с ТЕЛК в пенсионна възраст. От АСП напомнят, че лицата, които до момента не са получавали интеграционни добавки, трябва да подадат заявление-декларация в социалната дирекция по настоящ адрес до 31 март, за да им бъде отпусната новата помощ.Заявление на същото място трябва да подадат и хората, които получават месечна добавка за социална интеграция за наем на общинско жилище, тъй като от 1 януари сумата се отпуска под формата на целева помощ и се превежда директно на общините. Законът гарантира, че никой няма да вземе по-малка сума от получаваната до края на 2018 година, припомнят още от агенцията.", "date": "2019.02.12", "title": "Изплащат новия вид финансова помощ за хората с увреждания"}
{"url": "http://www.cross.bg/bond-mart-plovdiv-1596326.html", "text": "/КРОСС/ Трогателно романтично видео послание, записано специално за всичките си български фенове, по случай наближаващия 14 февруари, изпратиха очарователните Еос Чатър и Гай-И Уестерхоф от феноменалните BOND, които ще представят най-доброто от творчеството си на 26 март в зала 1 на НДК – София и на 27 март в комплекс СИ’ЛА в Пловдив.„Ние сме BOND и искаме да ви пожелаем един наистина специален Свети Валентин, изпълнен с много любов! И още, пригответе се за един незабравим спектакъл, който ще изпълним в София на 26 и в Пловдив на 27 март!Обичаме ви!“, споделиха пред обектива световнопризнатите кросоувър музикантки, които, заедно с останалите членове на най-известния и успешен струнен квартет в света, избраха именно България, за да отпразнуват своя 20-годишен юбилей на сцената.BOND, смятани за пионери на кросоувър течението и най-известните негови представители, имат изключително натоварена програма – освен че репетират активно за грандиозния юбилеен спектакъл у нас, те се готвят и за едно от най-мащабните събития не само във Великобритания, а и в света, посветено на правата на жените глобално – ежегодният March 4 women, който ще се проведе на 3-ти март в Лондон.От всички популярни дамски формации на Острова, именно BOND са избрани за посланици на събитието, което тази година се фокусира върху темата за насилието над жени на работното място и у дома.\n\t\t\t\t\t„March 4 women” е изключително важно събитие за нас и има много специално място в сърцата ни.Бидейки част от BOND ние сме привилигировани – изразяваме се по начина, по който най-много обичаме – чрез своята музика и сме свободни. Не трябва обаче да забравяме всички онези жени, чиято свобода бива застрашена заради насилие – било то на работното място или у дома“, споделиха музикантките, превърнали се в мултиплатинени заради рекордните продажби в световен мащаб, които са реализирали за бляскавата си 20-годишна кариера.Билети за концертите на BOND в София на 26 март и в Пловдив на 27 март вече могат да се открият в мрежата на Ивентим – България в цялата страна и онлайн, както и в Билетна каса НДК и онлайн на tickets.ndk.bg.", "date": "2019.02.12", "title": "Красавиците от BOND със специално любовно послание за българските си фенове (ВИДЕО)"}
{"url": "http://www.cross.bg/godini-fytbola-benks-1596336.html", "text": "/КРОСС/ На 81 години почина Гордън Бенкс, един от най-великите вратари във футболната история. Легендата издъхна в съня си, след като от години се бореше с рак на бъбреците.Бенкс е епоха във футбола, считан за един от двамата най-добри вратари в историята, редом с Лев Яшин.Неговото спасяване при удар на Пеле в мача Бразилия - Англия (1:0) на световното първентство в Мексико 1970 е избрано за номер едно в играта от специалистите на ФИФА. Двамата с Краля на футбола се събраха години по-късно на \"Уембли\" в Лондон и се снимаха, припомняйки си онзи непреходен футболен момент. Това е един от \"Стоте най-велики моменти в историята на футбола\", пак според световната централа. Спасяването на века! Бенкс тръгва към футбола, след като му се налага да работи на 14 години като въглищар в родния Шефийлд, напускайки училище. Семейството има нужда от прехрана.Играе за Честърфийлд, Лестър, Стоук, както и в няколко американски тима в зародиша на сокъра в страната. Никога не е бил в гранд, което не пречи да вдигне световната титла с Англия от 1966 г.Известен с коравия си характер - човек, който никога не се е страхувал от болката. Играе с фрактури на пръсти, ребра, ключица... Губи почти напълно зрението с едното си око в автомобилна катастрофа през 1972 г., но продължава да пази! Отказва се едва през 1978-а, на 41 години.Смелостта си на вратата отдава на детските години., разказва в едно от интервютата си.Записва 73 мача за Англия, охранява вратата на две световни и две европейски първенства. Наричат го \"Стената\" или \"великият едноок Бенкс\" към края на кариерата му след инцидента.Избран е сред стоте най-велики играчи в историята на футбола в класацията на ФИФА. Рицар на Британската империя.\n\t\t\t\t\t", "date": "2019.02.12", "title": "Отиде си легендата Гордън Бенкс - вратарят, който спря Пеле (ВИДЕО)"}
{"url": "http://www.cross.bg/strasbyrg-atentat-iliyana-1596332.html", "text": "/КРОСС/ В писмо, изпратено до вицепрезидента Илияна Йотова, кметът на Страсбург Ролан Ри специално благодари за изказаната подкрепа и съпричастност към болката от смъртоносния атентат, ударил европейската столица на 11 декември 2018 г. Тогава вицепрезидентът изпрати съболезнователен адрес до кмета и жителите на Страсбург. „Нито един атентат не може да бъде по-силен от нашето желание да живеем в един свободен и демократичен съюз. Убедена съм, че ценностите на Френската република – свобода, равенство и братство, няма да позволят разделението на френското общество пред лицето на тероризма и омразата“, написа Илияна Йотова.„Солидарността с жертвите и техните близки, спонтанните прояви на почит, диалогът, който бе започнат, ни позволиха да преминем през това трагично изпитание заедно. Но повече от всичко друго именно Вашите безброй послания на приятелство, тези на цялата нация, подобно на дошлите от цял свят, ни донесоха най-голяма утеха и бяха особено ценни за нас“, пише Ролан Ри до Илияна Йотова. Той посочва още: „Всяка подкрепа стопляше сърцата ни, вдъхваше ни смелост и ни помагаше да вдигнем отново глави. Благодарение на това успяхме да възобновим нормалния ход на живота си, с натежали сърца, но повече от всякога решени да кажем „не“ на фанатизма и терора.“Петима души загинаха и 12 бяха ранени при атентат на коледния базар в Страсбург на 11 декември 2018 г.", "date": "2019.02.12", "title": "Кметът на Страсбург до българския вицепрезидент: Вашите послания на приятелство ни донесоха най-голяма утеха"}
{"url": "http://www.cross.bg/leva-evroshans-chisla-1596333.html", "text": "/КРОСС/ С  винаги трябва да бъдете нащрек, защото тегленията са на всеки 5 минути. Точните числа, обаче се нуждаят от точния момент.Всичко това се оказва лесна задача за щастливец от Комунига и той „прибира“ 10 000 лева от .Познавачът си гарантира петцифрената печалба с отгатването на 10 от 10 числа, при залога от 10 стотинки. Късметлия от Перник вече се наслаждава на своята печалба от 6 000 лева, която му донесе поток от положителни емоции.Жител на Елин Пелин, също има повод за радост, след като 1 лев и 7 числа му донесоха 5 000 лева. Същата сума добави към бюджета си и пловдивчанин.Безупречна игра демонстрираха и почитатели на  от Пещера, Козлодуй и София, която им донесе по 4 000 лева. 3 641 лева зарадва играч от Юруково, 3 600 лева паднаха в Попово, а две печалби по 3 200 лева отидоха в Елин Пелин и Чорбаджийско. Още две страхотни попадения на стойност 3 000 лева усмихнаха късметлии от София и Кърджали.Тегленията на играта  можете да следите в пунктовете на  и на .  Забавлявайте се и с новото мобилно приложение, което можете да свалите от ", "date": "2019.02.12", "title": "Страхотни печалби в играта „Еврошанс“"}
{"url": "http://www.cross.bg/detza-detzata-aiitos-1596329.html", "text": "/КРОСС/ Сигнали за дискриминация в айтоско училище са подали, в рубриката „Моята новина“ по NOVA, родители на деца от 1-ви до 4-ти клас , тъй като децата плащали различна цена за обяда в училищния стол. Според сигналите, от тази седмица децата с адресна регистрация град Айтос трябва да плащат за купон за храна, а за учениците от селата – храната е безплатна.В Средно училище Никола Вапцаров в Айтос до края на миналата седмица родителите на деца от 1-ви до 4-ти клас, които се хранят в училищния стол плащали по 1 лев за купон. В петък разбрали, че цената се променя на 2,04 лв., а заедно с нея има и други промени. Обядът става платен за децата с адресна регистрация в Айтос  и остава безплатен за тези от околните селища.„За мен е несправедливо едните деца да плащат 2 лв., а другите да се хранят безплатно. А това се случва от този понеделник, т.е. от днес, досега всички деца се хранеха срещу 1 лев на ден. Не е въпросът дали ще е 1 или 2 лв. Просто ме притеснява защо едното дете ще плаща 2 лв, а другото ще се храни безплатно“, разказва баща на ученик в училището.„Това е някакво решение, което са взели. Повечето хора са против това нещо. Хората, които са тук от града, горе – долу са със същите заплати, които получават и другите“, казва майката Мария Костадинова.От ръководството на учебното заведение твърдят, че няма нищо нередно.Оказва се, че от 1 февруари училището им нов директор, след като предшественика му е бил наказан от образователния инспекторат в Бургас заради нарушения свързани с храната на най-малките ученици.„В чл. 53 от Закона за предучилищното и училищното образование е записано,че за средищните училища, за пътуващите ученици осигуряват целодневно организация на учебния ден, обедно хранене и транспорт“, обясни директорът на училището Ирина Вътева.От Образователния инспекторат в Бургас разясниха, че с постановление на Министерски съвет всяка година за децата от селата се отпускат по 629 лв. на година на пътуващ ученик за безплатен транспорт, храна и възпитател. Средства, които са целеви.Всъщност, предишното ръководство е направило нарушение, защото и децата от града, и тези от околностите са плащали за купоните една и съща цена – 1 лев.Констатирано е пренасочване на средства от тези за издръжката на пътуващите деца към тези с адресна регистрация в Айтос и затова цената на обяда е била с 1 лев за всички, вместо сегашните 2,04 лв. Сега след реакцията на родителите,  ръководството на училището се ангажира да търси вариант за по-евтин обяд за всички децата, обещава директорката.„Аз съм убедена, че ще намерим решение за поевтиняване на обедното хранене и на учениците от Айтос, които са на целодневна организация. Ако не и то да бъде безплатно поне за тази учебна година”, казва Ирина Вътева.", "date": "2019.02.12", "title": "В училище: деца от селата се хранят безплатно, а тези от града плащат"}
{"url": "http://www.cross.bg/myasto-zaginali-dvizhesht-1596293.html", "text": "/КРОСС/ Двама души са загинали на място, а една жена е ранена при катастрофа в прохода Петрохан, съобщиха от пресцентъра на МВР.Сигналът за челния удар, който е станал в района на Бучин проход при разклона за село Искрец, е подаден на тел. 112 около 11.55 часа.На място са изпратени екипи на полицията и Спешна помощ. Сблъсъкът е бил между лек автомобил \"Ауди 80\", движещ се от София към Берковица и насрещно движещ се лек автомобил \"Фолксваген Голф\". На място са загинали двама души от аудито, а водачката на фолксвагена е транспортирана в столична болница.Извършва се оглед. До приключване на процесуално-следствените действия движението в участъка се извършва само в едната лента. ", "date": "2019.02.12", "title": "Две жертви и ранена жена при челен удар в прохода Петрохан (ОБНОВЕНА)"}
{"url": "http://www.cross.bg/dogovora-rysiya-stoltenberg-1596334.html", "text": "/КРОСС/ Генералният секретар на НАТО Йенс Столтенберг призова Русия да запази съществуването на договора си със САЩ за ракетите със среден обсег.На пресконференция той заяви, че министрите на отбраната на държавите от алианса ще обсъдят утре и вдругиден в Брюксел въпроса с бъдещето на този договор. Столтенберг отбеляза изразената от САЩ готовност да се оттеглят от договора, сключен със СССР през 1987 г., защото днес документът не се прилага от Москва.Генералният секретар настоя, че в последните години Русия е разработила и разположила в Европа ракети в нарушение на договора. Не възнамеряваме да повтаряме руските действия, но трябва да разполагаме с необходимите средства за сдържане, уточни той.По неговите думи от подписването на договора през 1987 г. досега още държави са разработили или придобили ракети със среден обсег. Според него е възможно занапред да се обсъди възможността тези държави, сред които посочи Китай, Индия, Пакистан и Иран, също да бъдат обхванати в подобен договор. Това, че засега договорът обхваща само Русия и САЩ, не е извинение за неговото нарушаване. Договорът не дава сигурност, ако се изпълнява само от едната страна, поясни Столтенберг.Той заяви, че противоракетният щит в Румъния се състои само от ракетни установки, но не разполага с нападателни ракети. Москва се опитва да отклони вниманието от основния въпрос - че Русия разполага от години нови ракети в Европа, в нарушение на договора, обобщи Столтенберг. Русия има последна възможност да постъпи отговорно, като съхрани договора. Призоваваме да използва тази възможност. Подготвяме се за свят без този договор. Ще обсъдим какви мерки трябва да предприемем в присъствието на повече руски ракети. Няма да предполагам какви биха били тези сътпки. Всяка стъпка, която предприемем, ще бъде съгласувана, отбранителна и съразмерна. Не възнамеряваме да разполагаме нови ракети. Не искаме нова надпревара във въоръжаването, това не е в ничий интерес, каза Столтенберг.Той определи като опасно и безотговорно заглушаването от Русия на спътниковите сигнали за насочване по системата ДжиПиЕс (GPS). По неговите думи въпросът е поставян многократно в разговорите с Москва и са отбелязвани заплахите за въздухоплаването и работата на спасителните и спешните служби. Това подкопава \"сътрудничеството ни\" с Русия, каза Столтенберг, като подчерта кавичките.Генералният секретар потвърди за повишено присъствие на НАТО в северните морета и поясни, че то е свързано с възможностите на алианса за сдържане. Генералният секретар изрази опасения от нарастващото руско военно присъствие в същия район.Столтенберг изрази известна надежда, че е възможно постигането на мирно решение в Афганистан.Рано е да се каже, дали ще се постигне сделка. Ясно е, че влязохме заедно в Афганистан и заедно, съвместно с афганистанците, ще определим пътя напред, добави той.В отговор на въпрос Столтенберг съобщи, че продължават разискванията по съмненията за китайска намеса в далекосъобщителните мрежи. Той уточни, че алиансът работи за подобряване на възможностите си за засичане на източника на електронните и хибридните заплахи.Столтенберг отбеляза, че на заседанията на военните министри от НАТО в следващите дни за пръв път в залата ще присъства представител на Скопие. Това става възможно, след като преди дни държавите от НАТО подписаха протокола за присъединяване на бъдещата Република Северна Македония. ", "date": "2019.02.12", "title": "НАТО призова Русия да запази договора за ракетите със среден обсег"}
{"url": "http://www.cross.bg/proekti-pandzherova-tzrchr-1596330.html", "text": "/КРОСС/ 60 млн. лева не са малко пари. Толкова например горе-долу са годишните приходи на една от големите чужди компании в България - \"Вистеон\", или на една от големите строителни - \"Агромах\" (сега \"Грома холд\"). Толкова са и парите, които всяка година разпределя една държавна структура, за която доскоро повечето хора дори не бяха чували - Центърът за развитие на човешките ресурси (ЦРЧР). Структурата, която е под крилото на Министерството на образованието и се намира в малък вход на \"Граф Игнатиев\" 15, периодично привлича интерес и въпроси - преди година \"Медиапул\" разследваха защо центърът финансира ММА първенството в София, а преди месец \"Канал 3\" се зачуди на странните проекти, за които се дават пари.Начинът, по който се разпределят 60-те милиона европейско финансиране всяка година обаче, е толкова съмнителен, че заслужава много повече внимание и говори за системни проблеми, които никой не иска да разреши.Ролята на Центъра за развитие на човешките ресурси е да разпределя средства, които България получава по програмата за образование, обучение, младеж и спорт \"Еразъм +\". В неговото портфолио са включени цяла серия програми, които вероятно никога не сте чували - \"Грюндвиг\", \"Еуропас\", \"Евридика\", \"Европейски езиков знак\" и др. Като цяло идеята на ЦРЧР е да е местното звено, което раздава пари на цял куп организации - от НПО-та, през младежки съюзи, сдружения, компании, училища, университети.Тъй като Европейската комисия иска това да е максимално опростена програма, която раздава малки грантове за обучение и обмен, за разлика от другите европейски програми тук процедурата е доста по-лесна. Например отчитането на това, че сте завели някаква група младежи някъде, става с прост лист с подписи, без никакви съпътстващи документи.Както сами се досещате, подобна среда - слабо известна държавна структура, много пари, лесни процедури - е идеален развъдник на апетити. Особено ако злоупотребите там трудно могат да бъдат засечени отвън - просто документите са така направени, че да е изключително сложно да уловиш конфликти на интереси, ако нямаш достъп до тях.В средата на миналата година одиторите в ЦРЧР засичат странно съвпадение. Няколко проекта, одобрени през 2017 и 2018 г., отнасящи се до \"мобилност на младежи зад граница\", са спечелени от различни сдружения, които обаче имат едни и същи партньор зад граница. Тъй като идеята на проектите е да са съвместни между тукашен и чужд партньор, трябва да има сключен договор с такъв.В случая сдруженията, с имена като \"Обединени европейци\", \"Младежко общество 2016\", \"Младежки алианси за Европа\", \"Надежда за светло бъдеще\", избират за партньор или London mobility company 2000 или European strategic partnership. Общото между тях е, че и двете са регистрирани в Лондон и двете имат един и същи собственик и управител - в британския регистър като такъв е споменат Димитър Кръстев.Този чужд партньор получава част от парите, но името му не фигурира никъде в официалните документи за одобрените проекти на сайта на центъра. Другото, което не фигурира никъде, е името на оценителите, които са преглеждали проектите. Проектите, с имена като \"Устойчиво европейско бъдеще\", \"Комуникация за интеграция\", \"Междурелигиозен диалог\", са оценени от по двама оценители. Един от тях неизменно е Ася Панджерова, на места появяваща се като Пенчева. Някои от проектите са от 2017 г., а някои са оценени през 2018 г. В средата на 2018 г. оценяващата Панджерова сключва брак с получаващия част от парите по тези проекти Димитър Кръстев.Но това не е всичко. Някои проекти са още по-директно свързани с двойката. През 2017 г. например сдружение \"Шанс и доверие\" печели проект \"Културното многообразие - предпоставка за интеграция и развитие на младите\". Оценител отново е Ася Панджерова. Чуждестранен партньор отново е London mobility company. Управител на \"Шанс и доверие\" е Валентин Кръстев. Той по едно съвпадение е баща на Димитър, а адресът на регистрация е блок в \"Надежда\", където е регистриран още един от победителите в проекти - \"Обединени европейци\", с управител Даниела Кръстева (по всяка вероятност майка на Димитър).На 20 март миналата година Ася Панджерова излиза от управлението на \"Адванст проджект кънсълтинг\", което само дни по-късно кандидатства за финансиране пред Центъра за интегрирана платформа за обучение и мениджмънт. На нейно място в него влиза... Валентин Кръстев. Проектът на Центъра за професионално обучение (ЦПО) към \"Адванст\" попада за оценка при Панджерова и печели 157 хил. евро. Телефонът за контакт на \"Адванст\" е все още мобилният на Панджерова, а за лице за контакт на ЦПО-то е посочена Христина Бойчева - друг оценител на центъра. Същата Бойчева през друго сдружение - \"Европа утре\", отново минава през оценка на Панджерова, като след това сключва договор с чужд партньор. Не е особена изненада, че партньорът е London mobility company.Тъй като центърът е ужасно непрозрачна институция, тези факти не фигурират никъде онлайн. Затова \"Капитал\" не можа да потвърди независимо оценителите на проекти и чуждестранните партньори, но получи потвърждение за сигнала, подаден до ръководството на ЦРЧР, където те са изброени. \"Капитал\" запита за това МОН, които са контролиращата институция, още преди Нова година. Оттам тогава отговориха: \"При проверката на Инспектората са разгледани сведенията за евентуална обвързаност или конфликт на интереси между цитираните оценител и автор на оценяван проект. По време на оценяването те очевидно са близки познати, защото наскоро след оценяването са сключили граждански брак. По правилата на програмата \"Еразъм+\" това е индикатор за нередност.\"Окончателният доклад, обясниха те, ще бъде готов в началото на 2019 г. При повторно запитване беше отговорено че не могат да дадат детайли, защото всичко е пратено на прокуратурата и Комисията за противодействие на корупцията.Спечелилите проекти обаче са видни в документите на Центъра за развитие на човешките проекти. По груба сметка на \"Капитал\" само изброените по-горе възлизат на около 450 хил. евро. В сигнала е направена сметка, че през двете лондонски дружества за 2017 и 2018 г. са минали проекти за над 1.6 млн. евро.Сватбата на Панджерова и Кръстев пък лесно може да бъде потвърдена, тъй като е била доста сериозно светско събитие - информация за нея се намира на няколко места, а кумове са били Ветко и Маринела Арабаджиеви. Самата Ася Панджерова е преподавател в УНСС и ръководител на ЦПО-то към \"Виктория груп\" - компанията на Арабаджиеви.Когато \"Капитал\" се свърза с нея за коментар, тя обясни, че проектите се разпределят на случаен принцип и има повече от един оценител. \"Аз познавам 90% от организациите, които кандидатстват\", каза тя по повод въпроса дали е познавала Кръстев по времето, когато е оценявала проектите. \"Не съм била свързана с него, когато съм оценявала проектите\", заяви Панджерова и посочи, че вече е напуснала ЦРЧР.Проблемът обаче е по-голям от конкретния случай. По всичко изглежда, че става дума за институция, която има системни недостатъци в управлението.През 2017 г. \"Медиапул\" направи разследване, в което установи, че ЦРЧР е похарчил 30 хил. лв, за да финансира първенството по смесени бойни изкуства ММА в София. и 100 хил. лв, за да чества 30 години \"Еразъм+\". Тогава, както и сега, ЦРЧР беше затворена кутия, като се наложи намесата на МОН, за да се стигне до каквато и да е информация по темата. Тогава не последва нищо.После дойде и разследването на \"Канал 3\" от миналата година, в което не се посочваше нищо конкретно като информация за корупция, но се цитираха будещи недоумение имена на проекти, които са финансирани. В резултат този път шефката на ЦРЧР Таня Калканова беше освободена, на нейно място беше назначена друга служителка, която дни по-късно също беше отстранена. В момента центърът се управлява от назначен от министъра служител на МОН.Извън конфликта на интереси въобще не е ясно с какво допринасят много от тези проекти за каквото и да е. Ситуацията много прилича на ваучерната схема от миналия период на голямата програма \"Развитие на човешките ресурси\" - нисък контрол, но по документи висока \"ефективност\", много раздадени пари и огромен брой обучени, образовани и обменени младежи.Самото министерство призна пред \"Капитал\", че в ЦРЧР има проблеми. Сигналът за нередност за конфликта на интереси е от септември. През ноември от МОН отговориха: \"В ЦРЧР е образувано вътрешно производство, което още не е приключило. Това производство е водено твърде бавно и в нарушение на утвърдените процедури за администриране на нередности. Инспекторатът на МОН е установил, че не са предприети ефективни действия от ЦРЧР за изясняване и на други подобни случаи.\" От Европейската комисия уточниха пред вестника, че в момента тече проверка и \"ЦРЧР се очаква да засили вътрешните си контролни структури\".И въпреки това не изглежда нещо съществено да се променя. Изброените проекти, твърдят източници на \"Капитал\", не са спрени. Парите също, както става ясно от отговор на самия център до \"Капитал\", в който се казва, че \"при необходимост\", спиране на плащанията \"ще бъде инициирано\".авт. Огнян Георгиев, www.capital.bg", "date": "2019.02.12", "title": "Колко тихо могат да се \"усвояват\" еврофондове?"}
{"url": "http://www.cross.bg/maklarun-partnyorstvo-inovatzii-1596331.html", "text": "/КРОСС/ Бритиш Американ Табако (БAT) стартира ново глобално партньорство с Макларън, базирано на съвременни технологии и иновации. Многогодишното партньорство се фокусира върху разгръщането на програмата на БАТ за трансформиране на тютюневия си бизнес, в основата на която стои ангажиментът на компанията да предлага портфолио от продукти с потенциално намален риск за „по-добро бъдеще“ на своите потребители.Като част от споразумението, БAT ще работи в тясно сътрудничество с Макларън Аплайд Технолоджис (McLaren Applied Technologies), съдействайки и споделяйки технологична експертиза, включително в областта на батериите, съвременните материали и дизайна. Двете компании ще обменят най-добри практики, процеси, иновации, ноу-хау и опит в различни сфери.Амбицията на БAT да „трансформира тютюна“ цели да предостави на потребителите избор от по-малко рискови тютюневи и никотинови продукти. Това партньорство дава на компанията платформа за ускоряване на тази стратегия и е свидетелство за ангажимента на БAT за намаляване на вредата от тютюна.Сътрудничеството обединява две компании със споделена страст към технологиите, иновациите и дизайна, и с ясно желание към постигане на ярка и значима промяна чрез своя бизнес.Като глобален партньор на екипа на Макларън във Формула 1, БAT ще има присъствие на и извън болида през целия сезон, винаги в съответствие с действащите регулации и законодателство. Новата световна платформа на БAT за „По-добро утре“ ще бъде обявена на представянето на автомобила на Макларън за 2019 г. на 14 февруари.", "date": "2019.02.12", "title": "Бритиш Американ Табако в глобално партньорство с Макларън"}
{"url": "http://www.cross.bg/beli-kafeneto-sezon-1596323.html", "text": "/КРОСС/ Американският дизайнер Ралф Лорън представи своята колекция на Седмицата на модата в Ню Йорк, като покани публиката на своеобразна закуска в кафенето на марката, предаде Асошиейтед прес.\"Ralph's Cafe\" бе открито наскоро на Медисън авеню в Ню Йорк. Посетителите на ревюто бяха посрещани от безупречно облечени келнери, които им предлагаха кафе и сладкиши.От \"Ралф Лорън\" заложиха на интимната, почти домашна обстановка на кафенето си, в рязък контраст с пищното шоу, което организираха миналия сезон в Сентръл парк по случай половинвековния си юбилей.В кафенето нямаше подиум, липсваха обичайните прожектори, а само модели, криволичещи между масите. Кройките бяха семпли и опростени, а преобладаващите цветове се оказаха бялото, златното и черното.На необикновеното ревю бяха представени изцяло бели тоалети с панталони с широки крачоли и сака във военен стил. Други съчетания включваха черни панталони в комплект със златни блейзъри. Някои от роклите и горните дрехи бяха комбинирани с големи бели цветя на черен фон.При вечерните тоалети преобладаваха черните и най-вече златните краски, като бляскавата спускаща се до пода пелерина. Дизайнерът Ралф Лорън сподели, че този сезон е заложил на по-интимна визия и обстановка, която се надява да бъде оценена от публиката.\n\t\t\t\t\t", "date": "2019.02.12", "title": "Ралф Лорън показа моделите си на закуска в „Ralph's Cafe“ (ВИДЕО)"}
{"url": "http://www.cross.bg/tyaloto-sala-dari-1596298.html", "text": "/КРОСС/ Емилиано Сала е починал от наранявания на главата и е трябвало да бъде индентифициран от пръстовите си отпечатъци, когато самолетът от Нант до Кардиф се разбива над Ламанша и преди няколко дни тялото на нападателя бе извадено от отломките.На Сала бе направена аутопсия, която е е показала, че футболистът е починал вследствие на наранявания по главата и гърдите, най-вероятно при падането на самолета във водата.Пълното разследване на обстоятелствата, довели до катастрофата, ще отнеме от 6 до 12 месеца. Предварителният доклад по случая трябва да бъде публикуван в рамките на две седмици.Продължава търсенето на тялото на британския пилот Дейвид Ибстън.Семейството му получи огромна подкрепа от звездата на ПСЖ Килиан Мбапе, който дари 30 хиляди евро, за да продължи търсенето на тялото на пилото.Гари Линекер също така дари 1100 евро. ", "date": "2019.02.12", "title": "Разкриха причините за смъртта на Емилиано Сала"}
{"url": "http://www.cross.bg/internet-stranata-rysiya-1596324.html", "text": "/КРОСС/ Русия ще се опита да се изключи от глобалната интернет мрежа, като част от тест за киберзащитата. Това означава, че докато гражданите ще могат да ползват локални услуги и да предават информация вътре в страната, то достъпът до останалата част от интернет ще бъде временно отрязан, съобщава БиБиСи.Според изтекла информация Русия ще се изключи от глобалната уеб мрежа преди 1-и април тази година. А тестът ще продължи не повече от един ден.Руските власти обаче заявяват, че страната би се изключила от глобалния интернет само в случай на голяма заплаха и атака отвън.През миналата година в парламента бе представен законопроект, който да наложи технически промени, необходими за независимото функциониране на локалния интернет и отрязването от глобалната мрежа. Проектозаконът, наречен Националната програма за дигитална икономика, изисква от руските интернет доставчици да гарантират, че той може да работи в случай, че чуждестранните сили действат, за да изолират страната онлайн.От ръководството на страната смятат, че единият вариант е заради санкции, достъпът на Русия до важни глобални онлайн услуги да бъде отрязан.Възможно е обаче срещу страната да бъде предприета масирана парализираща кибератака, която да изисква превантивното изключване на интернет.Извършването на теста ще провери до каква степен Русия може да удържи на подобни ситуации.Мерките, описани в проектозакона, предвиждат изграждането на собствена руска версия на адресната система на мрежата, известна като DNS, така че тя може да работи, ако се прекъснат връзките към сървърите, намиращи се на международно ниво.В момента 12 организации наблюдават root сървърите за DNS, като нито една от от тях не е в Русия. Въпреки това много копия от основната адресна книга на мрежата вече съществуват в Русия, което предполага, че нейните мрежови системи могат да продължат да работят, дори ако срещо страната бъдат наложени тежки уеб санкции.Очаква се тестът да включи и доставчиците на интернет услуги, които трябва да демонстрират, че могат да насочват данните към контролираните от правителството точки за маршрутизиране. Те ще филтрират трафика, така че данните, изпращани между руснаците, да достигат до местоназначението си, но всички, предназначени за чуждестранни компютри - да се отхвърлят.В крайна сметка руското правителство иска целият вътрешен трафик да преминава през тези маршрути. Смята се, че това е част от усилията за създаване на система за масова цензура, подобна на тази, наблюдавана в Китай, която се опитва да ограничи \"забранения трафик\".Руските новинарски организации съобщават, че интернет доставчиците на национално ниво подкрепят целите на законопроекта, но са разделени за това как да го направят. Те смятат, че тестът ще доведе до \"сериозни смущения\" в руския интернет трафик, съобщава ZDNet.Руското правителство предоставя пари на интернет доставчици, за да променят инфраструктурата си, така че усилията за пренасочване и блокиране на трафика да могат да бъдат правилно тествани.", "date": "2019.02.12", "title": "Русия временно ще се изключи от интернет"}
{"url": "http://www.cross.bg/yambol-festival-kykerlandiya-1596325.html", "text": "/КРОСС/ Серия от анимирани рекламни клипове провокират публиката за предстоящото 20-то юбилейно издание на Международния маскараден фестивал „Кукерландия“ – Ямбол 2019.Стилизираното кукерче от логото на фестивала „оживява“ в поредица от видео спотове. Клиповете разиграват сюжети, които препращат към традициите на кукерските игри – прогонването на злото, посрещането на пролетта и пробуждането на природата.В стилистиката на част от клиповете е вплетена българска шевица като символ на съхранените автентични обичаи, също и като връзка с традиционното облекло на кукерите от ямболския край. Стилизираният кукер е неизменен символ на ямболския фестивал от 2009 г., когато община Ямбол го регистрира като своя запазена марка, заедно с останалите елементи на логото (шрифт и цветове), в Патентното ведомство.Новите клипове вече са качени на официалния сайт на община Ямбол (www.yambol.bg), на банера, посветен на фестивала. Видеата могат да бъдат видени и на Фейсбук страницата на „Кукерландия“ и в YouTube.До края на седмицата ще бъде пусната в обръщение и по-разширена версия на рекламен клип, който ще се излъчва включително и по Българската национална телевизия, която е традиционен медиен партньор на фестивала. Ямболската „Кукерландия“ е първият в страната ежегоден фестивал на маскарадните игри, провеждан без прекъсване от 2000 г. насам.Юбилейното му двадесетото поред издание ще бъде в дните от 28 февруари до 3 март.За участие до момента са регистрирани повече от 80 маскарадни групи от цяла България, също и гостуващи състави от чужбина. Състезателното дефиле на кукери и маскирани очаква своята многохилядна публика на 2 и 3 март (събота и неделя) в Градския парк на Ямбол, превърнат в „Кукерград“.Събитието е организирано от община Ямбол и се провежда под патронажа на министъра на туризма Николина Ангелкова.", "date": "2019.02.12", "title": "Символът на „Кукерландия“ оживява в анимирани рекламни клипове за 20-та  годишнина на ямболския маскараден фестивал"}
{"url": "http://www.cross.bg/vietnam-chen-yn-severna-1596322.html", "text": "/КРОСС/ Комунистическа страна, възприела капитализма, отдавнашен съюзник на Пхенян и стратегическо за Вашингтон място - Виетнам, избран от Доналд Тръмп и Ким Чен-ун за втората им среща, чиято цел е денуклеаризация на Северна Корея, има много предимства. Тази страна в Югоизточна Азия има символично значение за Северна Корея, защото над 20 години бе разделена надве по време на Студената война - също като Корейския полуостров в наши дни. Ханой и Пхенян поддържат дипломатически отношения от 1950 г. и през виетнамската война КНДР дори подкрепи комунистическия Север, изпращайки подкрепления от своите военновъздушни сили.Но що се отнася до икономиката, двустранните търговски връзки са отслабнали заради санкциите на ООН срещу Пхенян.А Ким Чен-ун никога не бил в тази част от Югоизточна Азия - дядо му Ким Ир-сен бе последният севернокорейски лидер, посетил страната през 1961 г. Съответно Ким Чен-ун би могъл да използва престоя си за укрепване на отношенията между страните, както и да си вземе поуки от икономическата трансформация на Виетнам.Внедрили през 1986 г. политиката за икономическо \"обновление\" \"доймой\", виетнамците приеха капитализма, без да ангажират комунистическия си режим - идея, която може да допадне на севернокорейския лидер. В края на ноември той впрочем изпрати в Ханой външния си министър И Йон-хо.Виетнам \"може да стане добър източник на вдъхновение (за Ким Чен-ун), да го подтикне към размисли как да осигури напредък на Северна Корея\", смята Ле Хонг Хиеп от Института за изследвания на Югоизточна Азия в Сингапур.Вашингтон също се надява севернокорейският ръководител да почерпи идеи от виетнамския икономически модел. \"Страната ви може да тръгне по същия път. Ваш избор е дали да използвате момента\", подчерта миналата година при посещение във Виетнам държавният секретар на САЩ Майк Помпейо - косвен намек към Ким Чен-ун.Тръмп ще се стреми в случая да ограничи нарастващото влияние на Пекин, основна икономическа опора и дипломатически съюзник на Северна Корея, останала в изолация на международната сцена. По време на последната им среща в средата на януари - четвърта за по-малко от година, Ким Чен-ун и китайският президент Си Цзинпин се споразумяха между другото и да проучат съвместно преговорите \"за Корейския полуостров\", \"по-специално за денуклеаризацията\".Тръмп може да използва Виетнам, за да отправи сигнал към Пекин, че Китай не контролира Северна Корея и че САЩ могат да бъдат противовес на китайското влияние, коментира Чеон Сеонг Вун, гост-изследовател в института за политически анализи \"Асан\" в Сеул.Страната е от голямо символно значение и за Вашингтон - по-специално балнеологичният курорт Дананг, сочен като място на предстоящата среща Ким-Тръмп; освен това там бяха стоварени първите американски войски, участвали във Виетнамската война. През 2017 г. в тази държава се проведе среща на върха на Азиатско-тихоокеанското икономическо сътрудничество (АТИС), в която участваха държавните глави на САЩ и на Китай, а през 2018 г. там се състоя регионална проява на Световния икономически форум. Срещата между Доналд Тръмп и Ким Чен-ун се очаква да засили \"позициите на Виетнам в международната общност, което ще му помага да привлича туристи и чуждестранни инвестиции\", разсъждава Ву Мин Хуонг от училището за публична политика \"Ли Куан Ю\" в Сингапур.Ако двамата лидери изберат Дананг, в четвъртия по големина град на страната има десетки луксозни хотели, подходящи за проява от подобен мащаб.източник: dariknews.bg", "date": "2019.02.12", "title": "Виетнам - земя на компромиса, подходяща за срещата на върха между Доналд Тръмп и Ким Чен-ун"}
{"url": "http://www.cross.bg/braziliya-balkam-nova-1596320.html", "text": "/КРОСС/ Комисията за защита на конкуренцията (КЗК) наложи две глоби за общо 2.6 млн. лв. за имитация на кафето Nova Brasilia (\"Нова Бразилия\"). Едната санкция е в размер на 40 хил. лв. и е за \"Агро фуудс България\" ЕООД. Втората глоба е за 2.57 млн. лв. и е за \"Балкам Груп\" ЕООД, което е 6% от размера на нетните приходи на дружеството за 2017. Санкциите се налагат за имитация на опаковката на продукта. Решението на КЗК подлежи на обжалване пред Административен съд – София-област в 14-дневен срок от съобщаването му.Производството срещу двете компании е образувано по искане на \"Якобс Дау Егбертс БГ\" и \"Якобс Дау Егбертс ОПС БГ\". Първото дружество отговаря за продажбата и маркетинга, а второто произвежда \"Нова Бразилия\" във фабриката си в Костинброд.В своето искане до комисията двете компании посочват, че кафето \"Нова Бразилия\" присъства на българския пазар от 1991 г. и е \"широко известно, редовно купувано и неговата опаковка и външен вид са много добре познати на потребителите\".В преписката срещу двете компании е отбелязано, че в периода от декември 2017 г. до настоящия момент \"Балкам Груп\" ЕООД произвежда и разпространява на пазара по поръчка на \"Агро Фуудс България\" ЕООД вакумирано мляно кафе \"Brazil Selection Gold\" от 200 гр. Неговият външен вид почти изцяло имитира външния вид на \"Нова Бразилия\", произвеждано и предлагано от искателите.\"Brazil Selection Gold\" е продукт на \"Агро фуудс България\". Едноличен собственик на капитала и управител на дружеството е Веселин Механджийски. Кафето се продава от фирма \"Балкам груп\", която се управлява от Яник Мекушин. Върху опаковката на продукта е използвана маркировка, която се използва и от \"Балкам груп\", съвпада и посоченият фирмен телефон на потребителя.Това не е първият сблъсък между \"Якобс Дау Егбертс БГ\" и \"Балкам груп\". В началото на ноември 2018 КЗК обяви, че не открива нелоялни практики и заблуждаваща реклама от страна на \"Якобс Дау Егбертс БГ\" по отношение на кафето \"Нова Бразилия\". Производството бе образувано по искане на \"Балкам груп\", която твърдеше, че географското означение Brasilia заблуждава крайния потребител, че произходът на кафето е от Бразилия.", "date": "2019.02.12", "title": "Комисията за конкуренция наложи глоба от 2.6 млн. лв. за имитация на кафе \"Нова Бразилия\""}
{"url": "http://www.cross.bg/mitropolit-pozitziya-gavriil-1596327.html", "text": "/КРОСС/ Светият синод на Българската православна църква /БПЦ/ не е одобрявал становище относно Национална стратегия за детето 2019-2030 г., което бе публикувана на официалната страница на Синода в края на миналата седмица, предаде БГНЕС.От Светия синод уточниха, че публикуваната позиция в петък след обяд е лична инициатива на ловчанския митрополит Гавриил. Тази позиция не е съгласувана и с патриарх Неофит.Скандалната позиция на ловчанския митрополит предизвика остри реакции в обществото през последните три дни. В становището Гавриил настоява за радикална редакция на стратегията. Обявява се против яслите и детските градини, като говори за “узаконяване на насилствената институционализация на децата … без никаква възможност за алтернативно решение на техните родители”.Ловчанският митрополит се обяви и срещу абортите, което вероятно би означавало да се криминализират и да се върнем във времената, когато са били забранени. Той иска да бъде въведено задължително религиозно обучение още в детските градини. Само и само да не бъдат възпитавани децата, „че забременяването е лесно отстранимо, че абортът е суверенно право на майката или че двама или повече души могат да живеят без брак и да съжителстват на семейни начала, включително и ако са от един и същи пол”, пише още в позицията на Гавриил.Ловчанският митрополит е единственият, който говори за \"разцеплението в православния свят\" по повод създаването на автокефална църква на Украйна. Той дори призова \"Вселенският патриарх да свика Всеправославен събор, който да реши църковните проблеми в Украйна\".", "date": "2019.02.12", "title": "БПЦ: Патриархът не е одобрявал \"становище\" за Национална стратегия за детето"}
{"url": "http://www.cross.bg/otlichna-tyaloto-vzimaiite-1596312.html", "text": "/КРОСС/ Повечето хора смятат, че стегнатото и хубаво тяло е синоним на здраве и красота, пише Мениджър Нюз. За балерините обаче поддържането на добра форма е ключова предпоставка за успешна кариера.  Не е случаен фактът, че професионалните танцьори се възприемат като своеобразни експерти по отношение на здравословното хранене и физическите упражнения.Именно поради тази причина решихме да ви представим 10 съвета, които според руските балерини са ключови за поддържането на отлична фигура.Ако искате да станете леки като перце, ще трябва да намалите количеството храна, което приемате на ден. Изключете тестото и солта от диетата си, включете повече зеленчуци. Но не прекалявайте. Старайте се ястията да са естествени и балансирани. В противен случай тялото ви може и да започне да жадува за сладки лакомства.Експертите по здравословно хранене са единодушни, че сьомгата, бадемите, маслините, авокадото и камбите се отразяват прекрасно на тялото ви. Включете тези продукти в диетата си и много скоро ще почувствате прилив на енергия.Не е нужно да се насилвате да направите пълен шпагат. Просто седнете на земята, разтегнете краката си колкото можете, и започнете да четете от любимата си книга. Можете да пробвате и да гледате някое ново ТВ шоу. Ще чувствате вина всеки път, когато ще се наложи да признаете пред своя дневник, че сте прегрешили с поредната поничка. Именно поради тази причина воденето на подобни бележки може да редуцира консумацията на вредни храни.Изгаряйте калории, като скачате на въже най-малко по 3 минути на ден. Пуснете любимата си музика и започвайте с подскоците. Може да се опитате да направите и простичко плие.Това е изключително важно. Ако забравяйте, поставете бутилка вода край бюрото или леглото си. Слагайте по една и в чантата, преди да тръгнете за работа. Ако вкуса й не ви допада, винаги можете да я овкусите с боровинки или резенчета ябълка.Красивата поза ще ви направи по-слаби (поне визуално). Добра идея е да изпълнявате упражнения, които заздравяват гръбначния ви стълб.Без значение дали ходите на уроци по танци или на фитнес, шансът да се откажете, когато ви доскучае, е огромен. Затова опитвайте се да експериментирате с различни неща. Превърнете ежедневната си тренировка в забавно занимание. Така например един ден ходете на уроци по хип-хоп, на следващия – на йога, на третия – на плуване и т.н.Купете си пачка, удобен анцуг или някакво друго спортно облекло. Взимайте нещата на сериозно. Това ще ви кара да се чувствате по-мотивирани.Поставете краката си на нивото на рамената, пуснете се от дръжката в мотрисата. Това е отлична тренировка за баланс. Друг вариант – тренирайте с надуваема топка фит бол.", "date": "2019.02.12", "title": "Как да влезем във форма: 10 съвета от професионалните балерини"}
{"url": "http://www.cross.bg/partii-vunshna-budeshteto-1596328.html", "text": "/КРОСС/ Европейският съвет за външна политика разпространи стряскащ доклад за бъдещето на Евросъюза. Според анализа антиевропейски партии вероятно ще спечелят около една трета от местата в следващия Европейски парламент. По този начин въпросните формации ще могат да парализират дейността на европейските институции, предаде БТВ.В доклада се подчертава, че партиите ще създадат хаос, който дори може да доведе до разпадането на Общността.Документът представлява най-подробното досега проучване на влиянието на антиевропейските партии преди изборите през месец май.", "date": "2019.02.12", "title": "Европейският съвет за външна политика със стряскащ доклад за бъдещето на ЕС"}
{"url": "http://www.cross.bg/granitzata-sporazymenie-dolara-1596313.html", "text": "/КРОСС/ Американски конгресмени заявиха, че са постигнали принципно споразумение за избягване на спиране финансиране работата на правителството. Това се случва след песимистични нагласи, породени от ситуация на застой на преговорите между демократи и републиканци през уикенда.След мрачната прогноза в неделя, в понеделник късно вечерта се появи новината за пробив в разговорите. Според източници, цитирани от „Вашингтон пост“ и АП, при затворени врата е било постигнато споразумение за отпускане на близо 1,4 милиарда долара за бариери по границата, предаде БНР.Финансирането на заграждения по границата бе един от проблемните елементи в дискусиите. Именно този въпрос предизвика предишното спиране работата на правителството, продължило рекордните 35 дни, при което бяха замразени заплатите на около 800 хиляди държавни служители. Тогава президентът искаше 5,7 милиарда долара за стена по границата с Мексико, но после изпрати сигнал, че би приел и по-малка сума.В края на миналия месец се стигна до споразумение за временно финансиране. Така законодателите си дадоха период за договаряне, който изтича в петък. Според запознати, при новия кръг от преговори е имало някакво съгласие за отпускане на бюджет за стена, но в същото време е имало спорове относно предложение на демократите за лимит на арестите на нелегални имигранти във вътрешността на страната. Опасенията бяха, че предлаганото от републиканците в тази насока дава правомощия на имиграционните власти в някои случаи да задържат хора с леки провинения. Стана ясно, че в крайна сметка демократите са се отказали от предложението за този лимит. ", "date": "2019.02.12", "title": "Конгресът в САЩ се съгласил да отпусне 1.4 млрд. долара за стена на границата с Мексико"}
{"url": "http://www.cross.bg/gerb-tzvetanov-falshivite-1596318.html", "text": "/КРОСС/ \"В предстоящата кампания за европейските избори най-тежката задача пред ГЕРБ ще бъде да намерим противодействие на фалшивите новини.Ежедневното им лансиране и непрекъснатото им повтаряне създава усещане сред хората, че те всъщност са истина\" това заяви в Разград пред журналисти председателят на ПГ на ГЕРБ и зам.-председател на партията Цветан Цветанов.По думите на Цветанов БСП не могат да предложат алтернатива и нямат нещо, с което да се похвалят. Според него в БСП се интересуват единствено от това как да дискредитират управлението.„Там има много сериозна вътрешна битка за това кой да води листата за европейските избори. Това е битка на различни лобита“, обясни зам.- председателят на ГЕРБ.Той изтъкна, че в ГЕРБ нещата не стоят по този начин, като партията има стабилно ръководство и структури в цялата страна, които действат в пълен синхрон.Цветанов сподели, че един от начините да се противодейства на фалшивите новини е да се правят непрекъснати срещи с хората и те да бъдат информирани за свършената работа. „БСП може и да твърдят, че са алтернатива, но след края на управлението им през 2014 г. имаше огромен дефицит и безработица от 11,5%.Днес обаче събираемостта в приходните агенции е с 50% по-висока, а безработицата е 5%, като прогнозите са тя да пада. Вдигнахме доходите с 10%, като благодарение на икономическото развитие, добрата събираемост и приходите от борбата с контрабандата догодина се очаква с още 10% да се увеличат доходите. Надявам се това да мотивира българите зад граница да се върнат у нас“, посочи председателят на ПГ на ГЕРБ.Цветан Цветанов поясни, че в повечето общини проблемите са свързани със състоянието на пътната инфраструктура. „Държавата обаче е стабилна, за миналата година имахме излишък и това ни позволи да отделим допълнителни целеви средства за българските общини и за подобряването на инфраструктурата там“, информира той. Зам.-председателят на ГЕРБ отбеляза, че България продължава да се възползва максимално от европейската солидарност, като изтъкна факта, че при управление на ГЕРБ никога не са спирани европейски средства – нещо, което не може да се каже за други управления.", "date": "2019.02.12", "title": "Цветанов в Разград: Най-тежката задача пред нас в предстоящата кампания е да намерим противодействие на фалшивите новини"}
{"url": "http://www.cross.bg/apple-smartfoni-huawei-1596316.html", "text": "/КРОСС/ Доставките на смартфони на Apple Inc. за Китай са спаднали с около 20% през последното тримесечие на 2018 г., подчертайки мащаба на поражението, което търпи производителят на iPhone на най-голямата световна арена за мобилни устройства за сметка на местни конкуренти като Huawei Technologies Co. Вътрешният пазар се е свил с 9,7% през тримесечието, но Apple отчита два пъти по-високо понижение от този темп, се казва в изявление на изследователската компания IDC. Забавянето на икономиката, удължаването на времето за подмяна на апарати и високата цена на iPhone са допринесли за лошото представяне на гиганта от САЩ. Корпорацията Xiaomi се справи още по-зле през последните месеци на миналата година, като доставките и са спаднали с близо 35%, оценяват консултантите.Различни производители на смартфони - от Apple до Samsung Electronics Co., изпитват трудности на сложния глобален пазар след години на рязък ръст, тъй като липсата на иновации обезкуражава потребителите да заменят устройствата толкова често, колкото го правеха преди. Apple също така трябва да се справи с възхода на Huawei, който подкопава нейния дял от пазара, някога основен фактор за растежа ѝ. Най-големите търговци на електроника в страната намалиха цените на последните iPhone с цели 20% през последните месеци - необичаен ход, който илюстрира намаляващия ентусиазъм към джаджите на Apple, коментира Bloomberg.През четвъртото тримесечие на 2018 г. Apple e продал около 11,8 милиона телефона на най-големия пазар за смартфони в света, с което заема четвърто място там с пазарен дял от 11,5%, съобщи компанията за пазарни анализи IDC.На върха на класацията е доставчикът на смартфони и мрежово оборудване Huawei, който успява да разшири своето предимство, пояснява IDC.Продажбите на китайската компания са се увеличили с 23,3% до 30 милиона смартфона, което дава на Huawei пазарен дял от 29%. Huawei понастоящем е под прицела на няколко западни правителства, които искат да държат компанията далеч от изграждането на мрежи от свръхбързите 5G поради проблеми със сигурността. Huawei отхвърля твърденията.На второ и трето място в класацията на IDC за Китай са местните марки Oppo и Vivo, всяка от които притежава почти една пета от пазара. Xiaomi затваря Топ 5 с десет процента пазарен дял.Така Apple е единственият от петте големи доставчици на смартфони на гигантския пазар, който не е от Китай. Всички други марки заедно съставляват малко над една десета от пазара. Като цяло продажбите на смартфони в Китай са спаднали през последното тримесечие на 2018 г. с 9,7% до 103 млн. устройства на годишна база.Продажбите на iPhone са пострадали от високата цена на устройствата в сравнение с вътрешната конкуренция, съобщи IDC. Групата цитира срива в Китай като причина за това, че компанията от Купертино не успя да отговори на прогнозите си през важното коледно тримесечие. В същото време анализаторската компания пояснява, че общата потребителска база в страната се е повишила като цяло. Този факт всъщност говори за засилен интерес на китайците към използвани iPhone. В момента индустрията разчита на иновации като сгъваеми екрани, 3D камери и готови за 5G стандарта телефони, за да съживи пазара. Аргументът е, че потребителите ще посегнат към тях, след като се запознаят от първа ръка с телефони, които могат да доставят 10 пъти по-бързо данни от днешните устройства.Лей Дзюн, съоснователят милиардер на Xiaomi, е сред онези, които очакват появата на 5G да стимулира търсенето. Но IDC твърди, че блестящите бързи телефони няма да станат стандарт до 2020 г., тъй като разгръщането на 5G мрежите едва започва.„Местната пазарна среда на смартфоните през 2019 г. не изглежда много оптимистично\", заявява в доклада старши анализаторът на IDC Ван Си. „5G телефоните ще продължат да представляват само малка част от целия пазар. Ние трябва да извървим дълъг път, преди те да станат мейнстрийм”, поясняват от IDC.", "date": "2019.02.12", "title": "Доставките на смартфони на Apple Inc. за Китай са спаднали с около 20%"}
{"url": "http://www.cross.bg/bulgariya-danutzite-reformi-1596314.html", "text": "/КРОСС/ „България има нисък Ако погледнете анализ на Световната банка, ще видите, че експертите на банката откриват проблем с данъците. Плоският данък е само един от данъците, той е правилно решение.„Ако искаш да регистрираш среден бизнес в България, това отнема 453 часа на година. В средна Азия и в други части на Европа регистрация на фирма става за около 250 часа.“ Това заяви пред Дарик американският икономист проф. Стив Ханке.Американският икономист посочи плоския данък като едно от предимствата на страна ни за привличане на инвестиции. Той препоръча реформи в държавната администрация, както и премахване на някои правила за регулация.България направи малко реформи в икономиката и това доведе до слаб инвеститорски интерес към вашата страна.", "date": "2019.02.12", "title": "Стив Ханке: Бюрокрацията пречи на инвестициите в България"}
{"url": "http://www.cross.bg/grip-gurtziya-pochinali-1596310.html", "text": "/КРОСС/ Само през изминалата седмица в Гърция са регистрирани 21 смътни случая от грип, а от началото на сезона до момента са починали обща 39 души. Това показват данните на гръцкия Център за контрол и превенция на болестите, предаде МИА.Последният регистриран смъртен случай е на бебе. В лечебни заведения са приети 165 възрастни и девет деца1,7 милиона гърци са се ваксинирали срещу грип.", "date": "2019.02.12", "title": "39 души са починали от грип в Гърция"}
{"url": "http://www.cross.bg/tzurkva-stefan-borisov-1596306.html", "text": "/КРОСС/ Министър-председателят Бойко Борисов се срещна с архитекта Фикрие Булунмаз, под чието ръководство бе реставрирана желязната църква „Св. Стефан“ в Истанбул, съобщи правителствената пресслужба.Премиерът изрази благодарност за усърдната работа на целия екип, работил по възстановяването на българския храм в автентичен вид.Желязната църква „Св. Стефан“ блести като бижу. Радвам се, че днес тя е действащ православен храм и в нея се отслужват редовно празнични литургии“, каза министър-председателят и благодари на турските власти за съвместната работа.Архитект Фикрие Булунмаз подчерта, че това е бил много вълнуващ за нея проект.По време на срещата тя подари на министър-председателя картина на желязната църква “Св. Стефан“.На 7 януари 2018 г. премиерът Бойко Борисов и президентът на Турция Реджеп Тайип Ердоган откриха реставрираната желязна църква „Св. Стефан” в Истанбул. Тя е един от най-значимите български паметници на архитектурата и културата. Храмът е осветен на 8 септември 1898 година от Екзарх Йосиф. Тогава сградата, заедно с обзавеждането й, струват на Българската държава около 1 млн. златни лева.Уникалната постройка от метал, проектирана от арменския архитект Ховсеп Азнавур, е била изработена в Австрия от металургичната фирма „Вагнер“, а елементите на конструкцията са пренесени с железница и са тежали около 500 тона. Били са сглобени на място. Дължината на църквата е 32,50 метра, а ширината - 12,50 метра.", "date": "2019.02.12", "title": "Реставраторката на желязната църква подари картина на Борисов"}
{"url": "http://www.cross.bg/severna-koreya-rysiya-1596309.html", "text": "/КРОСС/ Властите на Северна Корея изпратиха до Русия искане за хуманитарна помощ в размер на 50 милиона тона пшеница. Шефът на външнополитическата комисия в руския сенат Константин Косачов съобщи, че Пхенян мотивира тази молба с трудната ситуация с храните в страната поради стихийните бедствия през 2018 г., пише \"Московский комсомолец\".По думите на Косачов, в момента руските ведомства проучват възможностите за доставки на зърно в помощ на КНДР.Сенаторът отбеляза, че Русия продължава да подпомага Северна Корея. През последните години по негова оценка помощта на Москва по линия на ООН е достигнала 8 милиарда рубли.На среща с посланика на Северна Корея в Русия Ким Йон-джун Косачов посочи като пречка за развитието на търговските отношения между двете страни санкциите, наложени на Северна Корея.В средата на януари японски медии съобщиха, че заради международните санкции в КНДР значително са поскъпнали храните. Бегълци от Северна Корея твърдят, че само за няколко месеца миналата година цената на царевицата - основна храна за голяма част от населението, е нараснала 1,7 пъти, а пшеничното брашно - 1,4 пъти.Според доклад на ООН от декември м. г., тази година Северна Корея ще има нужда от хуманитарна помощ за над 111 милиона долара, добавя \"Московский комсомолец\".", "date": "2019.02.12", "title": "Северна Корея поиска хуманитарна помощ от Русия"}
{"url": "http://www.cross.bg/vruchvat-andzhela-dzheiims-1596311.html", "text": "/КРОСС/ Чадуик Боузман и Анджела Басет бяха добавени към звездите, които ще връчват наградите \"Оскар\" на 24 февруари, съобщи БТА, като цитира Асошиейтед прес.Продуцентката Дона Джилоти и съпродуцентът и режисьор Глен Уайс обявиха новата серия от знаменитости, които ще се качат на сцената в театър \"Долби\" в Лос Анджелис. Това са Самюъл Джаксън, Хавиер Бардем, Емилия Кларк, Джеймс Макавой, Лора Дърн, Сара Полсън, Мелиса Маккарти.Стивън Джеймс и Кики Лейн от филма \"Ако Бийл стрийт можеше да говори\" също ще връчват награди, както и Джейсън Момоа.Миналата седмица беше обявено, че в церемонията ще участват миналогодишните победители Франсис Макдорманд, Гари Олдман, Сам Рокуел, Алисън Джани. Освен тях, известно е, че награди ще връчват Даниъл Крейг, Бри Ларсън, Аукуафина, Крис Еванс, Тина Фей, Упи Голдбърг, Дженифър Лопес, Ейми Полър, Мая Рудолф, Амандла Стенбърг, Чарлийз Терон, Теса Томпсън и Констанс Ву. ", "date": "2019.02.12", "title": "Анджела Басет е сред звездите, които ще връчват наградите \"Оскар\""}
{"url": "http://www.cross.bg/metra-pletachna-mashina-1596317.html", "text": "/КРОСС/ 127 шала от по 1,5 метър всеки, бяха изплетени за един ден на специалната EVN инсталация в Стара Загора На 9 февруари 2019 г. (събота) EVN и старозагорци изплетоха общо 190 метра шалове, използвайки своята енергия.Това стана възможно чрез специална инсталация, разработена от EVN, която включва фиксиран велосипед и плетачна машина.Въртенето на педалите на велосипеда задвижва плетачна машина, която произвежда шал. Времето необходимо за изплитането на един шал е точно 5 минути. От възможността сами да си изплетат шал се възползваха 127 човека. Всеки шал е с дължина 1,5 метра, с тегло около 100 грама.Общата дължина на използваната прежда е над 190 метра. С тази инициатива EVN България продължава да напомня, че малките стъпки за енергийна ефективност могат да имат реален ефект, когато ги прилагаме редовно и последователно.", "date": "2019.02.12", "title": "EVN и старозагорци изплетоха общо 190 метра шалове, използвайки своята енергия"}
{"url": "http://www.cross.bg/verizhna-katastrofa-zatrydnyava-dvizhenieto-po-okolovrustnoto-na-sofiya-1596319.html", "text": "/КРОСС/ Девет автомобила са катастрофирали на Околовръстния път в посока кв. „Младост“, съобщиха от СДВР пред Агенция Фокус.Сигнал за инцидента е подаден малко след 9.00 ч. Към момента няма данни за пострадали, има само материални щети.Образувало се е задръстване. ", "date": "2019.02.12", "title": "Верижна катастрофа затруднява движението по околовръстното на София"}
{"url": "http://www.cross.bg/protzes-sanches-nezavisimostta-1596315.html", "text": "/КРОСС/ Дванадесет каталунски сепаратистки водачи ще бъдат изправени във вторник пред Върховния съд на Испания заради ролята им в опита за обявяване на независимост на Каталуния през октомври 2017 г, който предизвика най-голямата политическа криза от десетилетия, информира Ройтерс.Стотици полицаи, включително от антитерористичните части, са разположени около сградата на Върховния съд в центъра на Мадрид.Подсъдимите, които са обвинени в бунт и злоупотреба с обществени средства, няма да говорят пред съда в първия ден от процеса, който е предвиден за процедурни въпроси. Деветима от обвиняемите са в затвора без право да излязат под гаранция от края на 2017 г. и началото на 2018 г.Опитът за обявяване на независимост на Каталуния дойде след референдум, който бе проведен въпреки съдебна.Употребата на полицейски палки и гумени куршуми срещу протестиращи в деня на гласуването шокира Испания и света, припомня Ройтерс.Привържениците на обвиняемите казват, че те са политически затворници, а съдебният процес е политически. Испанското правителство отхвърля тази теза, като посочва, че обвиняемите са нарушили закона, а съдиите разглеждат случая без политическа намеса, в съответствие с върховенството на закона.Сепаратистите призоваха каталунците да спрат за кратко работа днес по обяд в знак на протест срещу процеса и да се включат в митинг в Барселона довечера.Друга голяма демонстрация е планирана за неделя, а за 21 февруари се очаква обща стачка. Политическата десница организира масов протест в неделя в Мадрид против евентуални отстъпки към подкрепящите независимостта каталунски партии от страна на премиера социалист Педро Санчес.В същия ден дясноцентристката партия \"Гражданите\" свика в друг митинг в Барселона \"в защита на конституцията\".Подкрепящият независимостта ръководител на регионалното каталунско правителство Ким Тора, който ще присъства на откриващата сесия на съдебния процес, призова за оправдаване на подсъдимите.Държавният прокурор иска присъди затвор до 25 години. Базираната в Женева Международна комисия на юристите посочи, че този случай създава риск от ограничаване на права и може да послужи за прецедент.\"Широко формулираните обвинения за размирици или бунтове рискуват да нарушат принципа на законността, както и да доведат до произволна и диспропорционална намеса в човешките права\", посочи комисията.Съдебният процес започва в момент, когато правителството на малцинството на Педро Санчес се нуждае от подкрепата на каталунските партии, за да одобри в сряда бюджета за 2019 г., отбелязва Ройтерс. До момента каталунските партии са обявили, че ще блокират закона, заради отказа на Санчес да обсъжда независимостта. Провал при гласуването на бюджета вероятно ще предизвика предсрочни избори тази година, посочва агенцията.", "date": "2019.02.12", "title": "Започва процесът срещу сепаратистки лидери в Каталуния"}
{"url": "http://www.cross.bg/marinov-yanko-politziyata-1596304.html", "text": "/КРОСС/ Серия от нагли кражби в един и същ денонощен магазин в центъра на София. След показването на клиповете в рубриката \"Дръжте крадеца\" на Нова телевизия \"Здравей, България\", полицията задържа двамата крадци. Преди задържането им, управителят Янко Маринов е водил доста дълга борба с тях.При един от случаите, едно от момчетата успява да открадне цял сак с шоколади на стойност 120 лв. Камерите на магазина улавят три негови кражби. Момчето е задържано от полицията.Крадецът започна да се обяснява, че го прави за майка си, но това са заучени фрази. Шоколадите са продавани на Женския пазар без касова бележка, каза Янко Маринов. Той обясни, че другото заловено момче пък се опитало да изнесе цял кашон с бонбони. След като ме извикаха в 1 РПУ, момчето заплати стойността на кутията бонбони. За него ми казаха, че бил от някакъв дом и си имал наставник. Ако има само едно провинение, няма да има по-сериозни санкции, поясни Янко Маринов. ", "date": "2019.02.12", "title": "Заловиха серийни обирджии на магазини след излъчването им в рубриката \"Дръжте крадеца\""}
{"url": "http://www.cross.bg/land-rover-tata-1596305.html", "text": "/КРОСС/ Cлaбитe пpoдaжби нa Јаguаr Lаnd Rоvеr yдapиxa тeжĸo ĸoмпaниятa й мaйĸa - peгиcтpиpaнaтa в Индия Таtа. Cлeд ĸaтo пpeз минaлaтa ceдмицa бяxa пpeдcтaвeни финaнcoвитe peзyлтaти нa ĸoмпaниятa aĸциитe нa Таtа Моtоrѕ ce cpинaxa c 30%.Peзyлтaтитe нa дpyжecтвoтo ĸъм ĸpaя нa дeĸeмвpи 2018 гoдинa пoĸaзaxa зaгyбa oт 3,8 милиapдa дoлapa - нaй-гoлямaтa в индийcĸaтa ĸopпopaтивнa иcтopия, твъpдят мecтни мeдии, цитиpaни oт СNN Вuѕіnеѕѕ.Ocнoвнaтa пpичинa зa тoвa e cлaбoтo пpeдcтaвянe нa бpитaнcĸия aвтoмoбилeн пpoизвoдитeл, ĸoйтo oтгoвapя зa нaй-гoлям дял oт пpиxoдитe нa Таtа.Јаguаr Lаnd Rоvеr ce нaмиpa пoд cepиoзeн нaтиcĸ oт няĸoлĸo фpoнтa - пpoдaжбитe в Kитaй, ĸoйтo e нaй-гoлeмият aвтoмoбилeн пaзap в cвeтa, ce cpинaxa c 40% пpeз янyapи в cpaвнeниe cъc cъщия пepиoд нa пpeдxoднaтa гoдинa.\"Цялocтнoтo ни пpeдcтaвянe пpoдължaвa дa бъдe пoд нaтиcĸ зapaди ycлoвиятa нa пaзapa в Kитaй\", пocoчвa глaвният изпълнитeлeн диpeĸтop нa Lаnd Rоvеr Paлф Cпeт.\"Πpoдължaвaмe дa paбoтим c ĸитaйcĸитe тъpгoвци, зa дa oтгoвopим нa нacтoящитe ycлoвия нa пaзapa\", дoпълвa тoй. ", "date": "2019.02.12", "title": "Kaĸ Јаguаr Lаnd Rоvеr дoнece нaй-гoлямaтa ĸopпopaтивнa зaгyбa в иcтopиятa нa Индия?"}
{"url": "http://www.cross.bg/proekt-putishta-ideiiniya-1596299.html", "text": "/КРОСС/ Фирмата, реализирала идейния проект за строителството на отсечка от магистрала „Струма”, е правили временни пътища и сондажи миналото лято в Кресненското дефиле. Това каза пред bTV управителят на „Пътпроект – 2000” инж. Любен Симеонов.", "date": "2019.02.12", "title": "Фирмата, изготвила идейния проект за отсечка от \"Струма\", е правила временни пътища и сондажи"}
{"url": "http://www.cross.bg/transport-tryd-sofiya-1596300.html", "text": "/КРОСС/ Редовната практика е шофьори и ватмани от столичния градски транспорт да полагат извънреден труд, в нарушение на Кодекса на труда, което води до инциденти. За това алармират от гражданската организация \"Спаси София\" в сигнал до Инспекцията по труда и омбудсмана като прилагат доказателства за това.Последният инцидент е от 8 февруари. Шофьорът на автобус 98 губи управление над возилото малко преди село Железница, след като му прилошава. Удря се в дърво. За последните 39 дни, шофьорът е почивал само четири, а до деня на катастрофата е работил 14 без почивка, показват данни на гражданската организация \"Спаси София\".Не са рядкост водачи с между 350 и 500 часа годишно, при допустими 150. Това създава изключително сериозни рискове за сигурността на градския транспорт. Допускането на преумора за хората, отговорни за живота на стотици хиляди пътници дневно е крайно безотговорно, отбелязват още от гражданската организация.\"Това е изключително опасно, особено за сектори като Градския транспорт, където от един човек, зависи живота на 200 души\", коментира пред bTV Андрей Зографски от \"Спаси София\".От организацията настояват за оставките на директора на Столичния автотранспорт, на Столичен електротранспорт, както и на председателката на транспортните синдикати Екатерина Йорданова.Като шофьор на автобус Красимир прекарва зад волана между 7 и 9 часа.\"Графиците трябва да се покриват. Работил съм и с по три почивки на месец. Тази работа е тежка. От край време е така\", каза пред bTV шофьорът на автобус Красимир Герчев.Антон Баев твърди, че е бивш шофьор от Градския транспорт и причината за смяна на професията след 18 години служба са именно условията на труд. По думите му, който иска да почива, си взема болничен.От Столичен автотранспорт обясняват, че понякога шофьорите работят извънредно заради липсата на кадри. Казват, че всичко се случва по правилата, а всеки извънреден час се заплаща.\"Градският транспорт в София предлага едни от най-добрите условия на труд\", категоричен е Слав Монов, директор на Столичен автотранспорт.Инспекторите вече са започнали проверка. При нарушение на трудовите условия санкцията е от 1500 до 15 000 лева.", "date": "2019.02.12", "title": "Проверяват Столичния градски транспорт за робски труд и извънредни смени"}
{"url": "http://www.cross.bg/mrezha-varna-sever-1596307.html", "text": "/КРОСС/ ЕРП Север приключи пореден етап от изграждането на въздушна кабелна мрежа в местност Добрева чешма край Варна. Монтирани са нови железобетонни стълбове и проводници от усукан изолиран тип. С новопоставените елементи от електроразпределителната мрежа инвестицията в района от миналото лято до сега надхвърля 320 000 лева.Електроразпределителното дружество стартира проекта за изграждане на въздушна мрежа в Добрева чешма в отговор на засиленото строителство и нарасналото търсене на жилищни обекти в местността. Новите съоръжения ще могат да поемат повишеното потребление и ще обезпечат сигурността на електрозахранването в района.Завърши и рехабилитацията на въздушната мрежа ниско напрежение в град Вълчи дол в област Варна. Инвестицията на ЕРП Север е на стойност над 70 000 лева и включва подмяната на около 5000 метра усукан изолиран проводник. Направена е експертна инспекция на стълбовната мрежа в града и са монтирани нови съоръжения в набелязаните участъци.Електроразпределение Север е част от групата ЕНЕРГО-ПРО Варна. Дружеството управлява и поддържа електроразпределителна мрежа с обща дължина от 42 185 км. на територия от близо 30 000 кв. км и обхваща 9 административни области в Североизточна България - Варна, Велико Търново, Габрово, Добрич, Разград, Русе, Силистра, Търговище и Шумен.", "date": "2019.02.12", "title": "ЕРП Север завърши инвестиционни обекти на стойност 400 000 лева в област Варна"}
{"url": "http://www.cross.bg/naseleni-linii-mesta-1596297.html", "text": "/КРОСС/ Отдалечените населени места няма да останат без транспорт. Ще има промени в начина на субсидиране на линиите, което в момента не е добре. Това заяви транспортният министър Росен Желязков в ефира на Би Ти Ви.\"Всяка година се отделя сума, за да се компенсира нерентабилният транспорт в малки и отдалечени населени места. Проблемът е, че тя се насочва към кметовете и голяма част от сумите остават в градовете за линии, за които дори не е направен анализ\", посочи Желязков. По думите му малка част от сумите отиват по предназначение и затова ще се търси смяна на модела. Една от мерките е да се въведат автомобили вместо бусове. Той подчерта, че тази година за дотиране на автобусни линии, обслужващи малки населени места, са дадени 4 млн. лв. повече.На 7 февруари министър-председателят Бойко Борисов разпореди на Министерството на транспорта, информационните технологии и съобщенията да извърши проверка как се отпускат субсидии за превоз на пътници по нерентабилни автобусни линии в слабо населени планински и гранични райони в страната,Това става, след като в два последователни дни в репортажи БНТ и Би Ти Ви повдигнаха въпроса за поскъпването или липсата на междуселищни превози в Ямболско и Пернишко и предупреждение от страна на превозвачите, че ще протестират на 18 февруари. Според превозвачите причините са в увеличението на заплатите, застраховките и инфлацията, съобщи БНТ.Тогава стана известно, че 128 линии в страната в момента не функционират, въпреки че държавата покрива 50% от загубите на транспортните фирми, а едно от обясненията е нелоялната конкуренция на превозвачи от сивия сектор.", "date": "2019.02.12", "title": "Няма да има населени места без транспорт, заяви транспортният министър"}
{"url": "http://www.cross.bg/meditzina-regenerativnata-organi-1596303.html", "text": "/КРОСС/ В Катедрата по медицинска биология на МУ – Пловдив заработи първият в страната биопринтер. Той позволява създаване под компютърен контрол на 3D-обекти, чрез наслагване на синтетични и биологични материали в няколко слоя.3D биопринтирането е една от най-новите технологии, с широко приложение в тъканното инженерство и регенеративната медицина за разработване на сложни тъканни структури, които имитират естествените органи и тъкани. Използват се специални биомастила, съдържащи живи клетки и биоматериал, който запазва клетъчната функция и жизненост и осигурява междуклетъчната комуникация. С изолирани от пациенти туморни клетки може да се конструират индивидуални 3D-туморни модели, върху който се изпробват различни лекарства. Това е перспективен и безопасен метод за определяне на специфично лечение за всеки конкретен пациент.Новата технология на Cellink ще бъде демонстрирана още през месец март в рамките на свободно-избираемия курс по молекулна, персонализирана и регенеративна медицина. Студентите ще имат възможност да се запознаят с принципите на 3D-биопринтирането и с основите на регенеративната медицина.Катедрата разполага с необходимия изследователски капацитет и подготвени специалисти, както и с ясна визия за приложението на новата апаратура. В ход е научен проект за 3D-биопринтиране в онкологията, като в последствие ще бъдат разработени и протоколи за принтиране на тъкани и органи за нуждите на регенеративната и експерименталната медицина.", "date": "2019.02.12", "title": "3D-биопринтиране e поредната иновация в МУ-Пловдив"}
{"url": "http://www.cross.bg/nezavicimoct-gvineya-pefependym-1596301.html", "text": "/КРОСС/ Зaлeжи oт злaтo и мeд, изчиcлявaни нa cтoйнocт oт 58 милиapдa дoлapa, cтoят нepaзpaбoтeни нa тepитopиятa нa мaлъĸ ocтpoв в Tиxия Oĸeaн. Cтaвa въпpoc зa Бyгeнвил - пapчe зeмя, ĸoeтo e чacт oт Πaпya-Hoвa Гвинeя.Oт дpyжecтвo oт миннaтa индycтpия oбaчe ca пpитecнeни, чe пpaвoтo нa пoлзвaнe нa pecypcитe e зacтpaшeнo нa фoнa нa пpeдcтoящ peфepeндyм зa нeзaвиcимocт.B cъpцeтo ca cпopa e минaтa Πaнгyнa, ĸoятo e paзpaбoтвaнa oт peгиcтpиpaнaтa в Cидни ĸoмпaния Воugаіnvіllе Сорреr в пpoдължeниe нa 17 гoдини пpeди дa бъдe зaтвopeнa пpeз 1989 гoдинa cлeд пpoтecти и cблъcъци, oтнeли живoтa нa нaд 20 000 дyши.Днec ĸoмпaниятa, пpeимeнyвaнa нa ВСL, пpeдyпpeждaвa инвecтитopитe, чe пpeдлaгaнитe oт мecтнитe влacти пpoмeни щe дoвeдaт дo знaчитeлни измeнeния в зaĸoнoдaтeлcтвoтo, зacягaщo индycтpиятa. Bĸлючитeлнo ce oчaĸвa c тяx дa бъдe дaдeнo пpaвo нa нoвo дpyжecтвo oт Бpитaнcĸитe Bиpджинcĸи ocтpoви дa дoбивa пpиpoдни бoгaтcтвa нa тepитopиятa нa ocтpoвa, пишe Вlооmbеrg.Πpeдcтaвитeл нa aвcтpaлийcĸaтa ĸoмпaния, Mapĸ Xичĸoĸ, пocoчвa, чe пpeдлaгaнитe пpoмeни щe \"пoдĸoпaят\" тexнитe пpaвa в Бyгeнвил. \"Bce oщe oбaчe щe oтcтoявaмe пpaвaтa cи нa coбcтвeнocт\", пocoчвa тoй.Πpeдлaгaнитe пpoмeни идвaт нa фoнa нa пpeдcтoящ peфepeндyм зa нeзaвиcимocт нa ocтpoвa oт Πaпya Hoвa Гвинeя. Mинaтa Πaнгyнa имa зaлeжи oт 5,3 милиoнa мeтpични тoнa мeд и 19,3 милиoнa тpoйyнций злaтo, твъpдят oт ВСL. Πo днeшни цeни зaлeжитe ca изчиcлявaни нa oĸoлo 58 милиapдa дoлapa.Koгaтo вce oщe дoбивът в минaтa e paзpeшeн, Πaнгyнa e eднa oт нaй-гoлeмитe мини в cвeтa, oтгoвapящa зa oĸoлo 44% oт изнoca нa Πaпya Hoвa Гвинeя.B ĸpaя нa 80-тe гoдини мecтнитe гpaждaни излизaт нa cepия пpoтecти, дoвeли дo cepиoзни cблъcъци и възpoдили движeниeтo зa нeзaвиcимocт нa ocтpoвa. Toвa пpинyждaвa ВСL дa зaтвopи минaтa, a Πaпya Hoвa Гвинeя изпpaщa вoeнни в Бyгeнвил. B ĸpaйнa cмeтĸa e пoдпиcaнo миpнo cпopaзyмeниe пpeз 2011 гoдинa, ĸaтo ocтpoвът cтaвa aвтoнoмeн и oтвapя пътя зa peфepeндyм зa нeзaвиcимocт. ", "date": "2019.02.12", "title": "Maлъĸ тиxooĸeaнcĸи ocтpoв имa зaлeжи oт злaтo и мeд зa $58 милиapдa"}
{"url": "http://www.cross.bg/sobstvenost-grypa-obshtinski-1596302.html", "text": "/КРОСС/ Земята между блоковете да се предоставя безвъзмездно на хората, притежатели на жилища за поддържане и използване предвижда проект на наредба, внесен от общинските съветници от „Политическа група 5\" в Столичния общински съвет - Симеон Славчев, Светослав Витков, Венцислав Мицов и Иван Велков.Те предлагат възможност за придобиване на прилежащите територии към сгради в режим на етажна собственост в кварталите с комплексно застрояване, които сега са частна общинска собственост.„С наредбата значително ще се подобри градската среда в столичните квартали, тъй като всяка етажна собственост, пожелала да ѝ бъде предоставена прилежащата земя към сградата, ще има задължението даподдържа и облагороди това пространство. Така създаваме условия и механизъм хората сами да направят София по-чиста, по-зелена, по-поддържана, с повече детски и спортни площадки в жилищните квартали\",каза Симеон Славчев, председател на партия МИР и общински съветник от „Политическа група 5\".Всяка етажна собственост, която пожелае й бъде предоставена безвъзмездно прилежащата земя, ще има задължението да поддържа и облагородява това пространство. Наредбата урежда обществените отношения, свързани с този акт, като регламентира начина и контрола по поддържането и използването натерена. Възможността етажната собственост да получи прилежащите терени ще позволи на софиянци да стопанисват и да се грижат за градинките и междублоковите пространства, като по този начин участват активно в подобряването на жизнената среда в жилищните комплекси.\"Мотивите ни за новата наредба включват предоставяне на възможност на гражданите пряко и активно да участват в поддържането и използването ѝ, като се регламентира начина и контрола за това\", отбеляза общинския съветник от ПГ5 / Зелените и зам.-председател на Столичен общински съветИван Велков.От „Политическа група 5\" припомниха, че към момента Столична община не отделя достатъчно средства за адекватната поддръжка на междублоковите пространства. С промяната на собствеността се разчита етажната собственост като добър стопанин да поддържа тези терени, да ги озеленява и да разполага с тях както намери за добре.„В голямата част от случаите в София, прилежащите терени са превърнати в незаконни паркинги или са покрити с храсти и боклуци. Промяната в собствеността ще бъде своеобразен мотив живущите в съответна етажна собственост да гледат на прилежащата им земя като на тяхна собственост и да вложат личен труд за опазването и грижата за това пространство\", каза председателят на ПП Глас народен и общински съветник от „Политическа група 5\" Светослав Витков.В междублоковите пространства няма да се позволява отглеждането на животни, използването им за паркинг, производствени, търговски или други стопански дейности, поставяне на огради, складирането на вещи илиотпадъци, ползването им от трети лица или ограничаване на възможността за ползване на всички съседи.  ", "date": "2019.02.12", "title": " „Политическа група 5”  внесе проект на Наредба в Столичния общински съвет"}
{"url": "http://www.cross.bg/obyasni-otravyaneto-dobavi-1596308.html", "text": "/КРОСС/ Веществото хлорпирифос не е от групата на отровните вещества като „Новичок”. Той  е от групата на фосфорорганични пестициди. Той е един от силно токсичните инсектициди, но няма нищо общо с „Новичок”. Това каза експертът по химически оръжия доц. Иван Попов пред NOVA по повод на съмненията за връзка между отравянето на Емилиян Гебрев от 2015 г. и това на Сергей Скрипал и дъщеря му.Той обясни, че веществото не може да се намери като чист продукт на свободния пазар. „Той е забранен за използване в домашни условия”, уточни Попов. Хлорперифосът има поразяващо действие, както всички останали фосфорорганични отровни вещества. „Основно въздейства като блокира ензима холинестераза, който от своя страна разгражда ензима ацетилхолин, където се прекъсва предаването на дразненията между централната и вегетативната нервна система. Натрупва се ацетилхолин, който практически отравя организма. Симптомите са миоза, затрудняване на дишането, гърчовете и в зависимост от погълната доза може да се стигне до парализа на дишането, нарушаване на кръвооросяването и до смърт”, обясни експертът.Веществото може да бъде закупено от аграрни магазини, но не в чист вид. „То е трудно разтворимо във вода, но добре разтворимо в органични разтворители, особено в спирт”, поясни доц. Попов. Той добави, че може да се постави в смляно кафе. В руколата може да се съдържа като остатъчни количества в растениевъдството. „Но това са толкова незначителни количества, че не могат да доведат до това отравянето, за което става въпрос”, обясни той.Доц. Попов добави, че наличието на хлорпирифос в организма може да се установи до два дни след приема му. Бързината на действието му зависи от приетото количество. ", "date": "2019.02.12", "title": "Как действат смъртоносните отрови?"}
{"url": "http://www.cross.bg/meksiko-napadenie-zhyrnalisti-1596287.html", "text": "/КРОСС/ Въоръжено нападение е извършено в понеделник срещу мексиканския радиоводещ Берсайн Галвес Рамирес в района Чикомусело в щата Чиапас, Южно Мексико, предаде ТАСС, позовавайки се на радиостанция Нотисиас Ем Ви Си.Журналистът е ранен с огнестрелно оръжие в главата. Намерен е от местни жители. В момента той се намира в болница, а състоянието му се оценява като тежко. Информация за възможните причини за нападението не се съобщава.В щата Табаско в събота бе убит радиожурналистът Хесус Рамос Родригес. Той бе застрелян в ресторант.По данни на „Репортери без граници“ през 2018 г. в Мексико са били убити девет журналисти. Според прокуратурата, която разследва престъпленията срещу свободата на словото, 99,85 процента от правонарушенията, извършени срещу журналисти, остават безнаказани.", "date": "2019.02.12", "title": "Въоръжено нападение срещу журналист в Мексико"}
{"url": "http://www.cross.bg/suyuz-bulgariya-rysiya-1596271.html", "text": "/КРОСС/  Съюз на ветераните на войните на България, Координационен съвет на съотечествениците, Форум „България-Русия”, Съюз на офицерите и сержантите от запаса и резерва, Фондация „Устойчиво развитие за България”, Съюз на българските журналисти, Славянско дружество в България, Софийско сдружение на приятелите на Русия „Александър Невски”, Федерация за приятелство с народите на Русия и ОНД, Български антифашистки съюз, Общобългарски комитет „Васил Левски”, Съюз на военноинвалидите и военнопострадалите, Отечествен съюз, Съюз на пенсионерите – 2004, и редица други неправителствени и военнопатриотични организации, се обединяват за реализацията на следните дейности: Инициативата „Свещичка за Апостола”. Те призовават всеки през целия ден на 19-ти февруари да почете паметта и се преклони пред подвига на Васил Левски, като запали свещ на негов паметник или паметен знак, а вечерта от 19:00 часа да постави запалена свещичка на прозореца в дома си. Другата инициатива е за 3-ти март – Националния празник на България, Деня на Освобождението. Канят всички да се включат в шествия до паметници или паметни знаци, свързани с тази дата.Нека се включат представители на рускоезичната диаспора в България, както и на други нации и народи, живеещи в страната ни, чиито предци са участвали в тези събития /все пак това е техен празник/, както и представителни групи от училищата.", "date": "2019.02.12", "title": "НД Русофили инициират „Свещичка за Апостола”"}
{"url": "http://www.cross.bg/kiiis-alisha-izpulnitelka-1596290.html", "text": "/КРОСС/ Алиша Кийс бе водеща на наградите Грами, които бяха раздадени в неделя в Лос Анджелис и 38-годишната звезда се постара церемонията да остане в историята.Освен с магнетичното си присъствие на сцената, изпълнителката на хита „Girl On Fire”, впечатли за пореден път всички с огромния си музикален талант – този път показа как умее да свири едновременно на две пиана. И, да, беше зашеметяваща. „Уникална вечер. Ето това се случва, когато най-добрата изпълнителка в залата е и водещ на церемонията“, бе един от стотиците положителни коментари в социалните мрежи относно изявата й.Кийс смени цели пет различни тоалета за церемонията и ако трябва да сме напълно честни не роклите впечатлиха почитателите на музиката, а изпълненията й. За пореден път Кийс доказа, че this girl is on fire. А фактът, че продължава да отстоява убеждението си, че жените не бива да прикриват естествената си красота с тонове грим, ни кара да я харесваме още повече.\n\t\t\t\t\t", "date": "2019.02.12", "title": "Алиша Кийс – пет тоалета, две пиана, една уникална изпълнителка (ВИДЕО)"}
{"url": "http://www.cross.bg/brekzit-sporazymenieto-tereza-1596292.html", "text": "/КРОСС/ Британската министър-председателка Тереза Мей ще поиска от депутатите в парламента да й дадат още няколко седмици, за да опита да договори промяна на споразумението с ЕС за Брекзит и ще премести гласуването по този въпрос на 27 февруари, съобщиха британски вестници.Според информация на \"Дейли телеграф\" Мей ще заяви в Камарата на общините, че изключва възможността Великобритания да остане част от европейския митнически съюз след \"развода\" с ЕС. Именно това иска опозиционната Лейбъристка партия, за да подкрепи правителството. Според изданието с това обещание Мей ще опита да успокои евроскептиците и по този начин да получи допълнително време за преговори с Брюксел.Повторното гласуване по сделката с ЕС за Брекзит бе планирано за 14 февруари, но в. \"Гардиън\" пише, че Мей се надява да отсрочи гласуването за 27 февруари. Изданието посочва, че британската министър-председателка може да обещае на депутатите, че ще получат нова възможност да внесат поправки в закона за Брекзит, част от който се явява споразумението с ЕС.Според \"Файненшъл таймс\" редица членове на британското правителство подозират Мей, че нарочно бави датата на гласуване в парламента. Според тях планът на премиерката е гласуването да се състои колкото се може по-близо до датата за Брекзит 29 март и по този начин депутатите да останат само с две възможности - да подкрепят споразумението в предложения му вид или да се готвят за твърд Брекзит, тоест без сделка.Всички издания обръщат внимание на факта, че позицията на Европейския съюз остава непроменена. Вестниците цитират изявлението на главния преговарящ на ЕС за Брекзит Мишел Барние, който вчера отново заяви, че ЕС няма намерение отново да обсъжда условията по споразумението, постигнато миналата година.Същевременно в. \"Сън\" пише, че според членове на кабинета Тереза Мей се готви да подаде оставка през лятото, за да може да влияе на избора на неин наследник. Министрите са направили такова заключение от \"намеци, които Тереза Май лично е отправила\".Този ход се разглежда и като план за спиране на нейния отдавнашен съперник Борис Джонсън, който иска съвсем различно търговско споразумение с ЕС за по-малко връзки с Брюксел.Лиъм Фокс, министър на международната търговия, е уверен, че Мей ще се оттегли това лято. Според него всички думи на Мей посочват това.Министърът на бизнес отношенията Грег Кларк също отбеляза, че очаква от министър-председателя доброволно да напусне поста си тази година.По-рано Мей заяви, че на предстоящите избори през 2022 г. тя няма да оглави партията и ще се оттегли от поста на консервативен лидер.Обединеното кралство трябва да напусне Европейския съюз на 29 март, но съществуващият проект на споразумението за „развод“ не е ратифициран и не е събрал достатъчно подкрепа от британските парламентаристи. От своя страна ЕС отказва да преразгледа проекта на този договор. В този случай е възможно да се отложи датата за Брекзит.", "date": "2019.02.12", "title": "Тереза Мей ще поиска от парламента допълнително време за преговори с Брюксел"}
{"url": "http://www.cross.bg/gebrev-noev-boiiko-1596288.html", "text": "/КРОСС/ \"Свидетел съм по разследването, бях до леглото на бизнесмена Емилиян Гебрев във ВМА. Българските власти прикриват този случай и трябва да ги дърпаш с танк, за да свършат нещо.\"Това заяви пред bTV бившият министър на отбраната Бойко Ноев.\"Факт е, че руски граждани са извършили отравянето на Гебрев\", категоричен е бившият военен министър. Той призова хората да не вярват на това, което говорят властите, защото те прикриват случая.Гебрев, синът му и останалите са отровени поотделно и на различни места, сигурен е Бойко Ноев.Ноев е съгласен с две от сюжетни линии в думите на главния прокурор Сотир Цацаров, свързани с интересите на руски кръгове и техните помагачи.\"Русия има интереси да закрие българската оръжейна индустрия, но как е възможно българската държава да допуска да се случва подобно нещо\", надоумява експертът по национална сигурност.По думите му зад фирмата от руски кръгове стои ключът за отравянето, но властите отказват да разследват случая.Бойко Ноев има няколко коментара за вчерашното изявление на главният прокурор, който заяви, че няма основание да се мисли, че от българските власти са прикривали случая, но бившият министър на отбраната не смята така.\"На мен ми стана тъжно за Цацаров как той говореше за салати, рукола, които не са за един главен прокурор\", коментира Ноев. По думите му никога тримата отровени не са били на едно и също място, а Гебрев не е отровен в ресторанта, там е припаднал. Освен това Гебрев не пие кафе, посочи Ноев.Той припомни, че бизнесменът Емилиян Гебрев е написал писмо от октомври миналата година, но българските власти не са предприели нищо, а са продължили войната срещу Гебрев.", "date": "2019.02.12", "title": "Бойко Ноев убеден, че властите прикриват отравянето на Гебрев"}
{"url": "http://www.cross.bg/bulgariya-rysiya-taka-1596291.html", "text": "/КРОСС/ От посолството на Руската федерация у нас публикуваха първата част от отговорите на Н.Пр. Анатолий Макаров, посланик на РФ в България, които той дава на запитвания от български граждани в рамките на инициативата на дипломатическата мисия „#ПопитайПосланика“. Тя бе обявена в навечерието на Деня на дипломатическия работник, който се отбелязва в Русия на 10 февруари. Малко след публикуването на съобщението във Фейсбук под поста заваляха въпроси, а изразените позиции бяха крайно поляризирани.  Посланикът отговори на първите въпроси към него - те са такива с положителен знак за Русия. От посолството обаче обещават да има втора и трета част на отговорите.  От посолството отчетоха, че общият брой на коментарите под публикацията е достигнал 2,5 хиляди. Сред тях има както конкретни въпроси, така и емоционални оценки. „Това означава, че руско-българските отношения продължават да остават жива субстанция, не спират да се развиват“, коментира от мисията. Публикуване въпросите и отговорите без редакторска намеса: Част I – Въпроси, на които ние нямахме право да не отговорим /запазваме авторската орфография и пунктуация/ Нивелин Ненов: Русия обича ли България? – Много! Станислав Балчев: От коя част на Русия е родом? – От Москва. Здравка Чешмеджиева: Уважаеми, г-н Посланик, изключително много желая да се възстановят братските връзки с България и Русия! Прави впечатление, че в тази насока малко се работи! Обичам Русия като втора Родина! Но използвате ли си правомощията създавайки чести контакти с нашите политици! САЩ-посланикът непрекъснато поддържа близка връзка с МС и Президентство! Вие имате ли такава възможност! Само тесни контакти с политиците ни и народа ще възродят святата дружба между двата народа! Въпросът имате ли тази възможност за контакти! – Поддържам добри работни контакти с членове на политическото ръководство на България, за което им благодаря. Ще работя и по-нататък за подобряване на руско-българските отношения и се надявам и занапред да срещам разбиране от българската страна. Zahari Stoilov: Румен Радев на заплата ли е при вас? – Не. Mitko Kurtev: Защо имаме такова голямо, отрицателно за нас търговско салдо, защо пречите всячески и умишлено на износа на български продукти в страната ви? – Наопаки, бихме се радвали търговията между Русия и България да се развива и в двете посоки. Дори имаме тук Търговско представителство, което оказва подкрепа на бизнеса. Руският пазар е голям, така че и за български производители има място. Стига да имат желание. Елена Михова: Като чета въпросите на другите ми се иска да разбера как се справяте с честата неприязън и неодобрение, които са задължителна част от тежката корона, която трябва да носи държава като Русия?; Boris Krumov: Как се справяте с крайно поляризираното българско общество по отношение на Русия, и най-вече с омразата ? Благодаря Ви ! – Кучетата лаят, керванът си върви. Нали така казват в България? Ivajlo Valentinov Dukov: Господин посланник, в РФ някой обръща ли внимание на всевъзможните декларации, мнения, изказвания от България спрямо РФ и нейните политики? – Разбира се, че думите не минават незабелязано, и от тях до голяма степен зависи нагласа на ръководството на страната ни към развитие на руско-българския диалог. Въпреки това много добре разбираме, че често има разлика между политическите декларации и настроението на народа, така че и други неща се вземат предвид. Тодоръ Д. Борисовъ: Въпрос към Н.Пр.посланика - колко на брой са българските младежи, кандидатстващи за безплатно образование в Руската федерация след завършено средно образование и дали броят на кандидатите се увеличава всяка година? – Годишно имаме около 500 заявки от българските абитуриенти да следват в Русия по нашата програма за безплатно образование. Квотата за България е около 220 души, така че почти всеки втори успява да замине за Русия. Dimitar Zlatarov: Г-н посланик, бих искал да Ви задам въпрос, свързан с напрежението, което се поражда от струпването на войски на НАТО в близост до руската граница. Според Вас това би ли могло да се тълкува само като провокация от силите на НАТО, или съществува реална опасност от реален конфликт между НАТО и Русия? Бих искал и да Ви попитам дали според Вас е възможно кризата в отношенията между България и Русия в бъдеще да бъде преодоляна? И в тази връзка кога г-н Путин ще посети България? Благодаря Ви предварително! – Дай боже, до реалния конфликт никога няма да стигне – нали има още хора, които добре помнят поуките на Втората Световна война. Не бих говорил за кризата в отношенията между Русия и България, по-скоро за нереализиран потенциал, който трябва да започнем да използваме. И третия ви въпрос – надявам се, че това ще се случи по време на моя мандат. Той има покана, а над конкретното съдържание работим заедно с българската страна. Ирена Панкева: Ваше Превъзходителство! Господин Посланик! Ясно Ви е, че злословията тук не изразяват ничие мнение, още по-малко – на българския народ! Трябва да знаете, че троловете се вкаменяват с доброта и светлина! Лично на мен ми е любопитно какви качества е необходимо да притежава добрият дипломат, за да се справя с реални дипломатически затруднения? – Трябва да бъде достатъчно образован, да се ориентира добре в международната ситуация, да разбира от човешката психология и да обича страната, в която работи. Притежаването на чувство за хумор също е от плюсовете. Тогава и дипломатическите затруднения, а и всички други се преодоляват по-лесно. Daniel Ivanov: Няма ли да нападате, пред разпад сте? – Как да нападаме, ако сме пред разпад? Ако оставим хумора настрани, нито се каним да нападаме някого, нито сме пред разпад. Подведоха Ви фалшивите новини. Александър Костадинов: Ваше превъзходителство! Ако се съберем 100 000 русофила и с подписка поискаме от Владимир Владимирович да изпрати отряд алфа да елиминира соросоидите в България, има ли шанс? – Шанс няма, защото, за разлика от някои страни, не се намесваме във вътрешните работи на други държави и не предоставяме военна помощ без получаване на съответни молби от легитимното им ръководство. Всичките питания на българите към посланика са били сортирани в тематични групи. Най-много са въпросите кога ще паднат визите за Русия. Следват - как се получава руско гражданство, а на трето - кога ще дойде руският президент Владимир Путин в България. На четвърто място са въпросите как българи може да се възползват от безплатно образование в Русия. После идват и въпроси, свързани с “Турски поток” и “Южен поток” и бъдещето им, както и призиви Москва да спре платените си тролове и молби да освободи България от САЩ. В следващите дни посолството ще публикува други отговори в рубриките “ Въпроси по същество” и “Най-забавни въпроси!”.  ", "date": "2019.02.12", "title": "Българите питат, руският посланик отговаря"}
{"url": "http://www.cross.bg/staiikov-aresta-dnes-1596289.html", "text": "/КРОСС/ Специализираният апелативен съд днес решава дали Стайко Стайков да се върне в ареста.Миналата седмица съдът отложи заседанието за вторник, тъй като назначи осемчленна медицинска експертиза, резултатите, от която трябва да станат ясни днес. Стайко Стайков тогава не се яви в съдебната зала, тъй като беше в болница.Синът на алкохолния бос Миню Стайков е обвинен в участие в групата на баща си за данъчни престъпления, съхранение на акцизни стоки без бандерол и пране на пари.", "date": "2019.02.12", "title": "Специализираният съд решава дали Стайко Стайков да се върне в ареста"}
{"url": "http://www.cross.bg/magistralata-poruchka-trase-1596294.html", "text": "/КРОСС/ Изненадващо, строителството на участък на автомагистрала „Струма” до Кресна, е стартирал без да има избран изпълнението на проекта, съобщи БТВ. Сега в ход е реализирането на най-трудния участък от магистралата – този в Кресненското дефиле. На 30 август миналата година АПИ обяви обществена поръчка за изготвяне на технически проект и строителството на платното в посока от „Кулата” към София. То ще преминава източно от Кресненското дефиле по ново трасе. Дължината на отсечката е почти 24 км, а стойността на поръчката е 430 млн. лв. Все още избран изпълнител няма, но още преди да е обявена обществената поръчка някой може би знае, че ще я спечели и вече действа на терен. Такъв сигнал получават и проверяват експертите от неправителствената организация „Антикорупционен фонд”. Те са получили снимки, на които се вижда как работят тежки машини. Прави се вертикален сондаж.Въпреки че на терен не би трябвало да се случва нищо, хората, които живеят и работят около бъдещото трасе на магистралата, следят движението на строителна техника, която още миналото лято, преди да е обявена обществената поръчка, проправя временни пътища в планината.За да са сигурни, че временните пътища и сондажите са свързани със строителството на магистралата, от „Антикорупционния фонд” поръчали анализ на спътникови изображения, който да покаже кога точно са правени и как се отнасят спрямо трасето на магистралата. В проучвания участък са открити 8 промени.Всяка от тях плътно съвпада с бъдещото трасе на „Струма” в посока от „Кулата” към София. Анализът на сателитните изображения показва още, че те са правени преди да е обявена обществената поръчка и са на държавна територия, стопанисвана от Горското стопанство в Кресна.Зам.-директорът не можа да покаже никакви документи, с които да са дадени разрешения за изграждане на временни пътища и сондажи.От АПИ отричат да знаят за подобни дейности. Така горските служители остават единствените, които трябва да знаят какво се е случвало миналото лято. Горските служители не знаят кои са фирмите, които разкопават и правят сондажи. Знаят ги обаче хората, които работят в района – някой казват „Геострой”, а други - „Главболгарстрой”.Кметът на Кресна Николай Георгиев потвърди, че и негови служители са виждали строителна техника по бъдещото трасе на магистралата, но територията не била общинска и не проверили кой работи там. В общината не са постъпвали никакви документи за извършваните дейности. ", "date": "2019.02.12", "title": "Строежът на автомагистрала ”Струма” е започнал преди да е избран изпълнител "}
{"url": "http://www.cross.bg/otborite-tazi-tyrnira-1596295.html", "text": "/КРОСС/ Тази вечер в 22:00 часа Шампионска лига се завръща с един от най-чаканите сблъсъци от 1/8-финалите на тазгодишното издание на турнира.Един срещу друг на \"Олд Трафорд\" застават отборите на Манчестър Юнайтед и Пари Сен Жермен. Преди няколко месеца при тегленето на жребия всички определяха френския шампион като абсолютен фаворит, но в момента нещата не изглеждат точно така.Новият мениджър Оле Гунар Солскяер възроди \"Червените дяволи\", които се готвят да окажат сериозна съпротива на един от фаворитите в турнира.В другия двубой ще се противопоставят отборите на Рома и Порто. ", "date": "2019.02.12", "title": "Тази вечер започват 1/8-финалите на Шампионската лига"}
{"url": "http://www.cross.bg/nemo-kycheto-chetiri-1596296.html", "text": "/КРОСС/ Немо, кучето на Еманюел Макрон, се включи в програма за увеличаване доходите на Елисейския дворец. Беше създадена плюшена играчка по негов образ – с червен нашийник и медал в синьо, бяло и червено. Тя се продава в торбичка от плат, на която пише „Немо, кучето на президента“.Цената на плюшеният Немо е 99 евро. Това е четири пъти повече от обичайното за подобни изделия.Част от приходите от продажбата на плюшените играчки ще бъде предадена на Обществото за защита на животните. Именно от техния приют през август 2017 г. президентската двойка осинови любимеца си.Немо е смесена порода лабрадор и грифон. Той е почти на четири години.", "date": "2019.02.12", "title": "Как Елисейският дворец печели от кучето на Еманюел Макрон?"}
{"url": "http://www.cross.bg/chasa-monitor-zemya-1596282.html", "text": "/КРОСС/ Хакери точат ножа на евроизборите според ГЕРБ - с това челно заглавие „Труд“ интерпретира изказването на вицепремиера Томислав Дончев, че е нормално не само да очакваме, но да сме готови за всякакъв тип опити за зловредно вмешателство в европейските избори. Вестникът обаче цитира противоположното мнение на Цветозар Томов от ЦИК, според когото „слуховете за фалшификации най-често са част от стратегията на партиите“.„Родените през Виденовата зима с 1,5 сантиметра по-ниски“, - заглавие в „24 часа“. Причината е, че родените през 96-та и 97-ма година са „понесли тежко икономическо време в период, в който се определят близо 50 процента от ръста“.  „24 часа“ ни съобщава, че акселерацията в ръста на българите обаче се е завърнала при родените след 2000 г., които са по-високи от родителите си.„Пуснаха купони за бедни и богати в училищата“, четем на първата страница на „Монитор“. Родителите „трябва да избират дали да купят меню за 2,50 или за 3,50 лв., за да може хлапето им да бъде сито“. Първите деца „могат да похапнат за основно спаначена каша със сирене, а за другите има карначета с гарнитура“, допълва вестникът за новите цени, наложени от фирмите за кетъринг, снабдяващи столовете. „С нищо не сме си превишили правата, казва представител на такава фирма“, цитиран от вестника.", "date": "2019.02.12", "title": "Преглед на печата за 12 февруари"}
{"url": "http://www.cross.bg/rodeni-na-fevryari-1596281.html", "text": "/КРОСС/  - посланик, бивш вицепремиер - президент на БФС - политик, кмет на столичния район \"Илинден\" - режисьор, директор на Столичен куклен театър - шампион по карате - политик - журналист, управител на „Стършел, председател на Съюза на народните читалища, поет, публицист, съдия, зам.-председател на ВКС, началник Отделение по неврология в УМБАЛ „Бургасмед\", треньорка по художествена гимнастика", "date": "2019.02.12", "title": "Родени на 12 февруари"}
{"url": "http://www.cross.bg/detza-kidman-bolnitza-1596277.html", "text": "/КРОСС/ Никол Кидман зарадва болни деца. Тя и съпругът ѝ Кийт Ърбън посетиха Детската болница в Рандуик, Австралия.Известната двойка смая малките пациенти като се появи из коридорите на лечебното заведение, съобщава Daily Mail.Актрисата, която има четири деца, сподели с персонала и родителите, че като майка често се е тревожила за тях, най-вече за здравето им.„Винаги е толкова важно и специално за мен да посетя тези болни, но и невероятно смели малки деца и техните силни родители и семейства“, обясни холивудската звезда. Тя посочи, че за близо 20 години не спира да се учудва на упоритостта и смелостта на децата и родителите им, които преминават през какво ли не.„Страхотно е да наблюдаваш радостта, която Никол и Кийт донесоха на децата и техните родители“, коментира Никола Стоукс, директор на детската болница.Кидман е посланик на фондацията към въпросната болница от години.", "date": "2019.02.12", "title": "Никол Кидман изненада болни деца"}
{"url": "http://www.cross.bg/tema-kakvi-zashto-1596279.html", "text": "/КРОСС/  Отрови, агенти и разследвания - още версии по случая \"Гебрев\". Законът и Църквата - за домашното насилие и абортите. 40 години след Революцията - по кой път върви Иран? Защо родители на деца с епилепсия поискаха узаконяване на маслото от канабис? Възобновява се ремонтът на столичната улица \"Шишман\" - как ще работят магазините изаведенията в района? След разследване на bTV: Какви проверки ще има по бъдещото трасе на магистрала \"Струма\" в Кресненското дефиле? Има ли връзка между натравянето на бизнесмена Емилиян Гебрев и Скрипал? Коментар на Бойко Ноев. Остават ли без междуградски транспорт малките населени места у нас и каква ще е съдбата на БДЖ и летище \"София\"? В студиото транспортния министър росен Желязков. На живо: Какви са причините за унищожителния пожар в завода във Войводиново?При какви условия работят шофьорите в столичния градски транспорт и защо зачестяват инцидентите? След Брекзит: Ще има ли ограничения при гласуването на българите във Великобритания? Гостува експертът по изборни системи Димитър Димитров. Ще се запази ли Военната академия като паметник на културата след ремонта наоградата й?  Една история за съмнения за смърт след лекарска грешка, разказна от жена, загубила мъжа си и впуснала се в битка за истината. Как да защитаваме правата си? От \"Новичок\" до пестицид. След аферата с отравянето на български бизнесмен - как действат смъртоносните вещества? Абсурден казус - защо мъж беше принуден да плаща два пъти мита и такси за автомобила си? Дръжте крадеца в резервата \"Сребърна\". Кой изпочупи и отмъкна охранителните камери? Заловиха серийни обирджии на магазини след излъчването им в рубриката \"Дръжте крадеца\". Кой превърна сърна в домашен любимец? На живо - Румен Бахов разказва. Дискриминация в училищния стол? Защо едни деца ядат безплатно, а други - не?Безплатни жилища и безплатни дърва - как в малка община се опитват да запазят лекарите си? Разкази от Боянския майстор. Какви неразказани тайни се крият зад стените на църквата? Под венчилото с напълно непознат. Какви двойки влизат в завръщането на \"Женени отпръв поглед\"? ", "date": "2019.02.12", "title": "Теми и гости в сутрешните блокове на телевизиите на 12 февруари"}
{"url": "http://www.cross.bg/produlzhava-remontut-na-yl-tzar-shishman-v-sofiya-1596283.html", "text": "/КРОСС/ От днес продължава реконструкцията на ул. \"Цар Шишман\" в участъка от ул. \"Граф Игнатиев\" до ул. \"Ген. Паренсов\", съобщи Нова телевизия.В участъка ще бъдат направени нови тротоари, ще бъдат обновени настилките, осветлението и озеленяването.Очаква се работата да продължи около 50 дни.Реконструкцията ще се изпълнява поетапно, като ще бъде въведена и временна организация на движението.", "date": "2019.02.12", "title": "Продължава ремонтът на ул. \"Цар Шишман\" в София"}
{"url": "http://www.cross.bg/obyad-temperatyri-vyatur-1596284.html", "text": "/КРОСС/  За 21 области в страната е в сила жълт код за силен вятър. Без предупреждения за опасно време днес са единствено най-южните райони и Черноморието.Минималните температури ще са предимно между 0° и 5°. През деня ще се задържи ветровито. Преди обяд валежи от дъжд ще има все още на места, главно в централните и източните райони на страната, в планините - от сняг.След обяд преваляванията в повечето райони ще спират, а привечер вятърът ще отслабва и в източните райони ще се ориентира от североизток. Максималните температури ще са между 4° и 9°.Над планините ще преобладава облачно време и главно преди обяд ще има валежи от сняг. Ще духа силен и бурен северозападен вятър, по високите части - от запад-югозапад. Дневните температури ще се понижат чувствително в сравнение с изминалите топли дни и максималната на височина 1200 метра ще е около минус 1°, на 2000 метра - около минус 7°.Над Черноморието ще преобладава облачно време и главно преди обяд ще има валежи от дъжд. Ще е ветровито, с умерен до силен вятър от северозапад. Максималните температури ще са 7°-10°. Температурата на морската вода е 6°-7°. Вълнението на морето ще е 3-4 бала.", "date": "2019.02.12", "title": "Жълт код за вятър и дъжд"}
{"url": "http://www.cross.bg/chasa-zala-provede-1596280.html", "text": "/КРОСС/ От 9.30 часа в сградата на Висшия съдебен съвет, ул. „Eкзарх Йосиф“ № 12, Съдийската колегия на Висшия съдебен съвет ще проведе заседание.От 10.00 часа залата на 5-ти етаж в сградата на Висшето училище по застраховки и финанси (ВУЗФ) ще се проведе Кръгла маса на тема: „Обсъждане на борбата със загубите на храни в България“.От 11.00 часа в Cosmos coworking camp ще се състои ежегодното медийно събитие на Кофас.Българската асоциация на професионалистите по здравни грижи стартира Национална кампания за превенция на агресията срещу медицински специалисти докато изпълняват професионалните си задължения под надслов \"Призвани сме да лекуваме, а не да воюваме\".От 12.00 часа в централата на АБВ на улица „Врабча“ 23 ръководството на партията ще даде пресконференция.От 13.00 часа в хотел „Рамада”, зала „Рубин”, Националното сдружение на общините в България (НСОРБ) ще проведе своето 32-ро Общо събрание. От15.30 часа в същата зала ще се проведе форум на тема: „Европейски, национални и местни приоритети”.От 14.00 часа в концертна зала „Димитър Ненов“ на Националната музикална академия „Проф. Панчо Владигеров“ зам.-министър Деница Николова ще открие обновената учебна сграда на Академията.От 15.00 часа в постоянната приемна на БСП - София на ул. \"Леге\" 10, етаж 1, народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци.От 11.00 часа в двора на църквата „Въведение Богородично“ ще се състои ритуал по полагане на цветя пред паметника на майор Иван Орлински по повод 141 години от първото Освобождение на Горна Джумая от турско робство.От 11.30 часа пред сградата на Първа инвестиционна банка (ул. „Александровска” 58) ИК „За развитие на местната демокрация” дава старт на подписката за въвеждане на райони и избираеми районни кметове. (по покана на Живко Табаков).От 14.00 до 16.00 часа в офиса на ПП ГЕРБ на ул. „Георги Бенковски” №1 Славчо Славов, председател на комисията „Наука и образование” към ОбС ще приема граждани.От 15.00 часа в Актовата зала на Националната Априловска гимназия ще се проведе безплатно обучение за младите хора, което да подкрепи тяхното академично и кариерно развитие.От 15.00 часа ще бъде представена фотоизложба на Национален парк-музей „ШипкаБузлуджа“ по повод 141 години от Освобождението на България.От 13.00 часа на тържествена церемония министърът на вътрешните работи Младен Маринов и кметът на Община Кюстендил Петър Паунов ще открият реновираната административна сграда на ОДМВР – Кюстендил.От 14.00 часа в заседателна зала „Струма” на Областна администрация – Перник ще се проведе заседание на Комисията по заетост към Областния съвет за развитие.От 17.30 часа в залата на Народно читалище „Поука“ с. Горица ще се проведе публично събития по проект “Създаване на центрове за социално включване на маргинализирани общности на територията на Община Поморие”.От 11.00 часа пред сградата на отделението по Палиативни грижи на Комплексния онкологичен център в Русе в кв. „Родина“, ще бъдат дарени дрехите, които служители и приятели на онкодиспансера успяха да съберат в тазгодишната благотворителна кампания.От 10.00 ч. в Районен съд – Смолян ще се гледа дела Против националното и расовото равенство. От 9.00 часа родолюбци от Смолян, ще изкажат гражданска си позиция по въпроса за проповядване на омраза между гражданите, събирайки се пред сградата на съда.От 12.00 часа в тренировъчния комплекс на ул. \"Христо Ботев\" ще бъде отслужен тържествен водосвет на обновената зала. Ще присъстват кметът д-р Дарин Димитров, заместникпредседателят на партия ГЕРБ и председател на Комисията по вътрешна сигурност и обществен ред в 44-то Народно събрание Цветан Цветанов и др.От 10.30 часа в зала „Марица“ на Областна администрация ще заседава Комисията по заетост към Областния съвет за развитие на област Хасково с председател областния управител Станислав Дечев. ", "date": "2019.02.12", "title": "Предстоящи събития в страната за 12 февруари "}
{"url": "http://www.cross.bg/skripal-sergeii-viktoriya-1596278.html", "text": "/КРОСС/ \"Не е изключена нито една следа около предполагаемото покушение срещу бизнесмена Емилиян Гебрев\" това е заключението на човек от семейството на бившия руски агент Сергей Скрипал и дъщеря му Юлия, оцелели след отравяне с нервнопаралитичен химикал във Великобритания.Пред bTV племенницата на Скрипал – Виктория заяви, че е наясно със самоличността на Сергей Федотов. Нарича го „третия човек” и не изключва да е свързан със случая „Гебрев”.„Как така г-н Федотов, сътрудник на Главно разузнавателно управление, за което всички са знаели, е попаднал на територията ви? Аз например съм идвала у вас, взимаха ми отпечатъци, сканираха ми очите. В България идват много руснаци, възможностите за отравяне и у вас, и в Tурция са огромни”, коментира Виктория.Според нея от британска страна говоренето не почива на факти, като тя даде пример с информации, че братовчедка ѝ е родила – макар през последните месеци да е била предимно в болница след атаката. Семейството все още няма връзка с оцелелите след отравянето Сергей и Юлия.", "date": "2019.02.12", "title": "Виктория Скрипал: Възможностите за отравяне в България са огромни"}
{"url": "http://www.cross.bg/pozhara-deshev-zavoda-1596285.html", "text": "/КРОСС/ \"Определено можем да кажем, че работата около окончателното потушаване на пожара в завода във Войводиново върви към приключване. Положихме много усилия и много неща ни пречеха по време на работата ни – като климатични условия, димоотделяне и така нататък\" това каза в сутрешния блок на БТВ „Тази сутрин” Цвятко Дешев от противопожарна служба-Пловдив. \"Пожарогасенето в завода се обуславяше от подвозване от страна на пожарните автомобили и хидранти отстоящи на различно разстояние от предприятието, тъй като пожарните помпи, които са на територията на обекта, нямаха захранване и нямаше как да сработят, за да подпомагат гасенето\", добави той. В апогея по гасенето на пожара бяха дислоцирани 15 пожарни автомобила, каза още Дешев. Образувано е досъдебно производство и тепърва, след като се създадат подходящи условия за оглед, ще се установяват причините за пожара, добави още той.", "date": "2019.02.12", "title": " Цвятко Дешев: Потушаването на пожара в завода във Войводиново върви към приключване"}
{"url": "http://www.cross.bg/potok-tyrski-politicheski-1596286.html", "text": "/КРОСС/ САЩ призоават Унгария да не подкрепя удължаването на газопровода \"Турски поток\" до Централна Европа, защото смята този проекта за политически и за средство за разпространяване на руското влияние в района. Будапеща, от своя страна, обвинява Западна Европа в лицемерие в енергийните отношения с Русия и призовава Вашингтон да помогне в разнообразяването на източниците като убеди компанията ExxonMobil да започне добив на газ срещу румънския бряг на Черно море.Без унгарското участие европейската част на \"Турски поток\" би се превърнала просто в газопровод за снабдяване на Сърбия и би изисквал милиарди евро инвестиции. България също планира до няколко седмици да обяви началото на строителство на своя участък.Държавният секретар Майкъл Помпео бе вчера на посещение в Унгария, която получава повечето от вносния газ от Русия, и темата бе обявена в списъка от обсъждани въпроси още в края на миналата година във Вашингтон.Преди два месеца помощник държавния секретар по енергийните въпроси Франсис Фанън заяви, че \"Турски поток\" носи нова зависимост, а не сигурност, в Европа. \"Това не са търговски проекти, а политически инструменти\", каза той, имайки предвид и \"Северен поток 2\". \"Руските енергийни компании са продължение на държавата и руската държава използва енергетиката за изнудване с политически цели.\"Той напомни, че позицията да се работи срещу удължаването на \"Турски поток\" е официално декларирана след срещата на Помпео с украинския му колега Павло Климкин и цитира думите на държавния секретар \"Ние не искаме европейските ни приятели да станат плячка на този вид политически и икономически манипулации, които Русия опитва в Украйна, откакто страната се отърва от съветските окови\".В същото време Сърбия обяви, че в края на март или началото на април започва строителството на газопровод, който да е продължение на \"Турски поток\" от българската до унгарската граница. Според генералния директор на \"Сърбиягаз\" Душан Баятович то трябва да приключи до 15 декември. След посещението през януари на руския президент Владимир Путин в Белград \"Газпром\", която контролира над 50% от \"Сърбиягаз\", обяви инвестиции от близо 1 млрд. евро за проекта.\"Северен поток 2\" и \"Турски поток\" се довършват в последните месеци от 10-годишното споразумение между Москва и Киев за пренос на газ през Украйна. Преговорите за нов договор вървят трудно, включително заради рязко влошените отношения заради анексирането на Крим и руската намеса в Източна Украйна. Първата двустранна среща с посредничеството на ЕС през януари завърши без резултат, а следващата е през май.", "date": "2019.02.12", "title": "САЩ призовават Унгария да не подкрепя \"Турски поток\""}
{"url": "http://www.cross.bg/asteroida-fevryari-eros-1596275.html", "text": "/КРОСС/ Космическата сонда \"НИЪР Шумейкър\" се приземява на астероида 433 Ерос и започва да изучава неговата структура, геология, състав, гравитация и магнитно поле. Това е първият път, в който какъвто и да е летателен апарат се приземява на малка космическа скала.Сондата, изстреляна на 17 февруари 1996 г.,  е кръстена в чест на планетарния учен Юджин Шумейкър. Тя е проектирана в Университет Джонс Хопкинс за NASA, като основното й предназначение е да изследва от близка орбита астероида 433 Ерос в продължение на една година.Мисията приключва успешно, след като сондата доближава астероида, извършва няколко обиколки в орбита и допира повърхността на астероида.На 28 февруари 2001 г. антените на Deep Space Network на NASA получават последните данни от кораба \"НИЪР\". Неговата мисия завършва с успех, тъй като вследствие на него научаваме множество подробности за малките космически скали.", "date": "2019.02.12", "title": "12 февруари 2001 г. - За първи път космически апарат каца на астероид"}
{"url": "http://www.cross.bg/zhena-oblechena-bila-1596272.html", "text": "/КРОСС/ \"Ако някоя жена ви е поразила с красотата си, но вие не можете да си спомните как е била облечена - значи тя е била облечена идеално\".Коко Шанел", "date": "2019.02.12", "title": "Ако някоя жена ви е поразила с красотата си"}
{"url": "http://www.cross.bg/purviyat-aparat-venera-1596274.html", "text": "/КРОСС/ - Сантяго, днешната столица на Чили, е основана от Педро де Валдивия. - В битката при Чакабуко чилийската войска разбива испанската армия, което довежда до независимостта на Чили. - Еквадор анексира островите Галапагос. - Избран първият български екзарх Иларион Ловчански, неодобрен от Високата порта. - Първата в Северна Америка ледена пързалка за каране на кънки отваря врати в Ню Йорк. - Испания продава на Германия Каролинските и Мариански острови. - В Република Китай се въвежда Григорианският календар.- Открита е гробницата на Тутанкамон. - Калвин Кулидж става първият президент на САЩ, който изнася политическа реч по радиото.- Министерският съвет на Съветски съюз приема постановление за строителство на космодрума „Байконур\".- Изстрелян е съветският космически апарат Венера 1 - първият апарат, достигнал до друга планета - Венера.- Излиза първият брой на вестник „Демокрация\". - Създадена е националната служба „Борба с организираната престъпност\". - Президентът Петър Стоянов назначава служебно правителство с министър-председател Стефан Софиянски.", "date": "2019.02.12", "title": "12 февруари в историята"}
{"url": "http://www.cross.bg/meletiii-teodosiii-subor-1596273.html", "text": "/КРОСС/ В ІV век различни ереси смущавали спокойствието на Църквата. Особено се разпространила ереста на Арий, който отхвърлял единосъщието на Сина Божи с Бога Отца. Отхвърлена и осъдена от Никейския вселенски събор (325 г.), тая ерес намерила обаче много последователи.Византийският император Констанций, един от синовете на Константин Велики, бил арианин и преследвал православните епископи. В много градове имало по два епископа – православен и арианин. Народът и духовенството се присъединявали ту към единия, ту към другия, и едно след друго тържествувало ту православието, ту арианството. Но и самите ариани се разделяли на две секти – чисти ариани и полуариани, които враждували помежду си. Навсякъде вражда, мъст и дори кървави разпри заменили любовта и мира, завещани от Иисуса Христа.Сред тия трудни обстоятелства Мелетий, родом от Армения, бивш севастийски епископ, бил единодушно избран за архиепископ в Антиохия. С този избор се съгласили и арианите, които в Антиохия били повече от православните. Те се надявали да намерят в новия архиепископ свой съмишленик, но скоро се убедили, че сбъркали в очакванията си.Тридесет дни след избирането му Мелетий проповядвал в храма. Всички присъстващи – православни и ариани, с нетърпение очаквали от него изложението на вярата му. Мелетий почнал да хвали догмите, утвърдени от Никейския събор, и да изповядва Иисуса Христа като единосъщен на Отца, равен Нему в сила и слава и като Него творец на вселената.Туй всенародно изповедание на православието силно разгневило арианите. Един от архидяконите, привърженик на лъжеучението, пристъпил до архиепископа и с ръка му затулил устата. Тогава архиепископът вдигнал ръката си и показал на народа трите пръста в знак на Светата Триипостасна Троица, и след това, като свил двата пръста, показал един, като с това означавал едното Божество. Архидяконът го хванал за ръката и Мелетий започнал отново с уста да изповядва и прославя неразделната Троица и едното Божество, увещавайки народа твърдо и неизменно да държи истината. Разсърденият архидякон ту ръката държал, ту затулял устата на светителя, който така ревностно проповядвал истинската вяра.Православните почнали гръмко да изразяват радостта си и да славят пресветата, единосъщна и неразделна Троица, а разгневените ариани изгонили от църквата архиепископа и оттогава започнали да го хулят и наричат еретик. Скоро подир това Юлиан загинал във война. Наследникът му Йовиан свикал в Антиохия поместен събор, на който арианите подписали своето съгласие с догмите, утвърдени от Никейския събор. Но Йовиан скоро бил наследен от Валент, ревностен привърженик на арианството. Отново ереста временно възтържествувала, отново жестоко гонение било повдигнато срещу православните епископи, и Мелетий отново бил изгонен от Антиохия. Император Грациан го възвърнал и Мелетий отново започнал да ръководи паството си. Но смутовете в Антиохийската църква продължавали: привържениците на Павлин не признавали Мелетия.Св. Мелетий полагал всички старания да въдвори съгласие. Ревностно му помогал св. Василий Велики, епископ Кесарийски, като убеждавал християните да стоят твърдо в православието. Мелетий чрез мъдри поучения просвещавал паството си и на всички давал пример на благочестив християнски живот. Той бил изпълнен с кротост, смирение и твърдост на духа.При него св. Симеон Стълпник предприел своя много труден подвиг. Като чул, че подвижникът се приковава с желязна верига към един грамаден камък, св. Мелетий се изкачил при него на височината и му казал: \"Човек може и без окови да владее себе си. Не чрез желязна верига, но чрез волята и разума трябва той да прикове себе си.\" Симеон, като осъзнал справедливостта на тия думи, снел от себе си веригата и все повече се стремял да обуздава волята си и съвършено да я подчини на духа.Не много преди смъртта на Мелетий на императорския престол встъпил Теодосий Велики (379-39). Теодосий още до избирането му за цар видял веднъж насън св. Мелетия да му възлага венец и царска багреница. Този пророчески сън се сбъднал. Грациан, чувствайки се твърде слаб да отблъсква постоянните нахлувания на варварите, си избрал за съуправител храбрия свой военачалник Теодосий. А след смъртта на Грациан, Теодосий станал император и ознаменувал своето царуване с победи и мъдри разпоредби, чрез които заслужил прозвището Велики.Разприте и несъгласията в това време продължавали да вълнуват Църквата. Освен това възникнала друга ерес – ереста на Македоний, който отхвърлял божествеността на Светия Дух, поради което и последователита на тая ерес се наричали \"духоборци\" (виж също Раннохристиянски ереси, бел.ред.).Теодосий, като желаел да прекрати разприте, свикал в Цариград събор в 381 година. Това бил Вторият вселенски събор. На него била осъдена ереста на Македоний, и Символът на вярата бил допълнен с учението за Св. Дух. Между другите епископи бил повикан в Цариград и св. Мелетий, който трябвало да председателства събора. Теодосий, който дотогава не бил го виждал, познал в него същия старец, когото видял насън да му слага царски венец.Мелетий с твърдост защищавал истинските догми на вярата. Той умрял в дълбока старост преди свършване на събора. За председател на събора бил назначен св. Григорий Богослов. Тялото на св. архиепископ Мелетий било пренесено от Цариград в Антиохия и било поставено близо до мощите на свещеномъченик Вавила.", "date": "2019.02.12", "title": "Св. Мелетий Антиохийски"}
