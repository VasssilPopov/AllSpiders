{"url": "http://www.cross.bg/pcheli-shvetziya-miliona-1576049.html", "text": "/КРОСС/ Повече от 2 милиона пчели бяха отвлечени от натрапници в южната част на Швеция. Това се съобщава от полското издание на Skånska Dagbladet. Неизвестни проникнали в две ферми, чиито собственици ги нямало, и откраднали оттам 50 кошера и около хиляда литра мед.\"Аз съм ядосан и разстроен, това е такава тъга\", каза ограбваният фермер Патрик Нилсон.Според земеделския производител той планирал активно да събира мед, но сега неговият бизнес е унищожен и той трябва да започне отново.", "date": "2018.06.02", "title": "Отвлякоха 2 милиона пчели в Швеция"}
{"url": "http://www.cross.bg/zykurburg-kompaniyata-aktzionerite-1576050.html", "text": "/КРОСС/ Годишната среща на акционерите на „Фейсбук“ е събитие, на което обикновено не се случва нищо интересно. Тази година обаче, то премина в изблици на гняв и разочарование от страна на инвеститорите към директорите на компанията, зад която стои година, изпълнена със скандали, посочва „Ен Би Си Нюз“.Американската телевизия съобщи, че срещата на моменти е приличала на \"бунт\", в който инвеститорите \"са разпъвали на кръст\" с въпроси основателя на компанията Марк Зукърбърг. Въпросите са били свързани с неговото управление и начинът, по който се е отнесъл към скандала със събиране на информация от потребителите на социалната мрежа от страна на компанията „Кеймбридж Аналитика“ („Cambridge Analytics“).„Последвайте Джордж Вашингтон, а не Владимир Путин“, се обърна един от инвеститорите към Зукърбърг. Такова изявление в американските медии се тълкува като призив на инвеститорите Зукърбърг да последва решението на Джордж Вашингтон, с което той се оттегля от поста президент на САЩ и да направи същото, като се оттегли от поста на изпълнителен директор на компанията.Телевизията съобщава, че по време на избора за членове на Управителния съвет на \"Фейсбук\", една жена е прекратила срещата и е призовала акционерите да предотвратят избирането на Зукърбърг за негов член. Въпреки това всичките осем членове на Управителния съвет, включително Зукърбърг, бяха преизбрани.Заседанията на общото събрание на акционерите обикновено са формалност, тъй като избирателната дейност в компанията е контролирана от Зукърбърг и тесен кръг хора около него, с което на практика е невъзможно да премине подобна инициатива на акционерите за уволнението му, освен ако той не реши сам да се оттегли.На срещата бяха отхвърлени всичките 66 инициативи, предложени от акционерите, сред които и тази за изменение на правото на глас, с което Зукърбърг би изгубил специалните си права при гласуване.", "date": "2018.06.02", "title": "Акционерите на „Фейсбук“ поискаха оставката на Зукърбърг"}
{"url": "http://www.cross.bg/sreshtata-kndr-singapyr-1576043.html", "text": "/КРОСС/ Американската делегация, която подготвя срещата на Доналд Тръмп и Ким Чен Ун, насрочена за 12 юни, търси начин да плати престоя на севернокорейския лидер в сингапурски хотел по време на срещата на високо равнище, написа вестник \"Вашингтон поуст“, цитиран от БГНЕС. Представители на КНДР поискали от Сингапур като домакин на срещата да плати настаняването на делегацията на КНДР в хотел „Фулъртън“, където президентският апартамент е повече от 6 000 долара на вечер.САЩ са готови да платят сметката за хотела, опасявайки се, че Пхенян може да приеме липсата на такъв жест като обида, посочват източници на вестника. Ето защо американските преговарящи обмислят възможността да поискат от властите в Сингапур да им бъде позволено да поемат тези разходи.Също така се обмисля опция да се предостави на севернокорейската страна самолет, тъй като техният правителствен самолет е твърде стар за дълъг полет до Сингапур, пише вестникът.Американският президент Доналд Тръмп потвърди, че срещата му с лидера на КНДР Ким Чен Ун ще се проведе на 12 юни в Сингапур. В същото време Тръмп отбеляза, че Вашингтон няма намерение да подписва каквито и да било документи с Пхенян по време на срещата на високо равнище. Според президента на САЩ, той не желае да спряга с действията си терминът \"максимален натиск\" срещу КНДР на фона на перспективите за нормализиране на диалога.  ", "date": "2018.06.02", "title": "САЩ ще плаща по 6 хиляди на вечер за хотел на Ким"}
{"url": "http://www.cross.bg/napadnat-kumburbach-velosipedist-1576051.html", "text": "/КРОСС/ Бенедикт Къмбърбач, станал известен с превъплъщението си в образа на Шерлок Холмс, се притекъл на помощ на нападнат от четирима мъже велосипедист в Лондон и ги прогонил, предаде Ройтерс. Инцидентът станал през ноември миналата година.41-годишният актьор пътувал с такси. Той изскочил от колата, когато видял, че велосипедист, който работи за компания за доставка на храна, е нападнат на улицата. Къмбърбач успял да прогони нападателите.„Велосипедистът е късметлия, Бенедикт е супергерой”, заяви пред в. „Сън” шофьорът на таксито Мануел Диас, който първоначално не знаел, че известният актьор пътува заедно с него в колата. „Къмбърбач е смел и самоотвержен. Ако не се беше намесил, велосипедистът можеше да получи сериозни наранявания”, категоричен е водачът.От полицията поясниха, че един от мъжете се опитал да открадне велосипеда.Велосипедистът получил удари с юмруци в лицето. Той бил удрян и с каската си. Нищо обаче не е откраднато. Жертвата на нападението не се нуждаела от болнично лечение. Не са извършени арести, допълниха от там.", "date": "2018.06.02", "title": "Бенедикт Къмбърбач се притекъл на помощ на велосипедист, нападнат от улична банда"}
{"url": "http://www.cross.bg/ramos-serhio-parche-1576037.html", "text": "/КРОСС/ Защитникът на \"Реал\" Мадрид и испанския национален отбор - Серхио Рамос, няма търпение да облече фланелката на родината си и да представя страната на световното първенство в Русия, което започва на 14 юни.А най-голямата мечта на футболиста е да добави още една звезда в сърцата на феновете! Поне така твърди в новата си... песен!Точно така! Серхио Рамос пусна в интернет парче, с което надъхва футболните почитатели да подкрепят отбора по пътя към втора световна титла.Футболистът пее и танцува в клипа на мелодичното парче, заедно с известния испански певец Демарко Фламенко. Краткото видео пресъздава историята на деца, които искат да участват на най-голямото футболно първенство.По-опитният партньор на Рамос на музикалната сцена разкрива, че футболистът сам е написал своята част от текста. Само ден, след като се появи в интернет, песента вече има над 1 млн. гледания.video: https://youtu.be/B663R7kgxEA", "date": "2018.06.02", "title": "Серхио Рамос надъхва испанците за световното с... песен (ВИДЕО)"}
{"url": "http://www.cross.bg/avtomobili-dimov-dopulni-1576045.html", "text": "/КРОСС/ Не се обсъжда увеличаване на данъка за автомобили, по-стари от 15 години, на 1000 лева, заяви министърът на околната среда Нено Димов. Той каза това в Соазопол, където се проведе изнесено заседание на ресорната парламентарна комисия.Министър Димов поясни, че не става въпрос за данъците, а за екотаксите. Той допълни, че определянето на данъците е в правомощията на Министерството на финансите.Министърът допълни, че проблемът с вноса на старите автомобили се засилва заради рестрикциите, които се правят в някои градове от Западна Европа.", "date": "2018.06.02", "title": "Нено Димов: Изобщо не се коментира увеличаване на данъка за стари автомобили"}
{"url": "http://www.cross.bg/mars-zemyata-kraya-1576047.html", "text": "/КРОСС/ В края на юли Марс ще се доближи максимално до Земята, на разстояние на каквото не е бил от 2003 г., съобщи сайтът Спейс.От началото на юни до края на август Марс ще се вижда на небето като ярка червено-оранжева звезда с постоянна светлина. Планетата ще е в опозиция на 27 юли, т.е. тя ще е в противоположна посока на Слънцето на небето, гледано от Земята. 51 дена по-късно ще е в перихелион - най-близката си точка до Слънцето.Като следствие от това разстоянието от Марс до Земята ще намалее до 57,58 милиона километра на 30 юли. Тогава диаметърът на видимия диск на планетата ще е 24,3 дъгови секунди - малко по-малко от възможния максимум от 25,1 дъгови секунди. Червената планета ще свети с магнитуд минус 2,8 - два пъти по-ярко от Юпитер, но по-слабо от Венера.В края на юли обаче Марс ще е в съзвездието Козирог, което е прекалено на юг. Затова от северните ширини няма да се вижда високо на небето и атмосферната нестабилност ще влошава гледката. Отлична възможност за наблюдения ще има от Южна Америка, Южна Африка и Австралия.", "date": "2018.06.02", "title": "Това лято Марс ще е рекордно близо до Земята"}
{"url": "http://www.cross.bg/godina-tyristi-ryskite-1576056.html", "text": "/КРОСС/ Следващата година ще бъде обявена от Русия за Година на българския туризъм, съобщи пред медиите министърът на туризма Николина Ангелкова след връщането си от Москва, където тя беше в състава на правителствената делегация начело с премиера Бойко Борисов.По принцип Руската федерация всяка година обявява дестинация, предпочитана от руските туристи, за година на тази държава, разясни министърът, цитирана от БНТ.По време на двустранните разговори, които Ангелкова е имала в Москва, е било подчертано, че България остава сред първите пет предпочитани за почивка дестинации за руските туристи, а идеята е да се запази нивото им на това от миналата година, макар че в момента имало лек спад от 3-4 на сто заради \"агресивната ценова политика на Турция\".", "date": "2018.06.02", "title": "Русия ще обяви 2019 г. за година на българския туризъм"}
{"url": "http://www.cross.bg/otkriti-kamion-nelegalni-1576036.html", "text": "/КРОСС/ Над 20  нелегални мигранти са открити в товарен камион на граничен пункт Капитан Петко войвода на българо- гръцката граница. В момента се установява самоличноста им, съобщиха от МВР. Малко по- късно се очаква повече информация по случая. ", "date": "2018.06.02", "title": "Над 20 нелегални мигранти са открити в камион на границата с Гърция"}
{"url": "http://www.cross.bg/kanada-zhalba-vnese-1576033.html", "text": "Канада внесе жалба срещу американските вносни мита в Световната търговска организация. Отава ще предприеме реципрочни мерки на стойност 13 милиарда долара, каквито се очаква да бъдат загубите за канадската икономика.Канадското правителство води трудни преговори с Вашингтон и по споразумението за свободна търговия в северна Америка, което американският президент  поиска да предоговори.Търговската политика на Белия дом ще е основна тема и на срещата на финансовите министри от Г-7.", "date": "2018.06.02", "title": "Канада внесе жалба срещу американските вносни мита"}
{"url": "http://www.cross.bg/sanches-kletva-rahoii-1576039.html", "text": "/КРОСС/ Лидерът на испанските социалисти Педро Санчес положи клетва като нов испански премиер, предадоха световните агенции.Церемонията се състоя в двореца „Сарсуела”. Санчес положи клетвата пред крал Фелипе VI. Вчера испанският парламент гласува вот на недоверие на премиера на Народната партия Мариано Рахой.Вотът бе внесен именно от социалистите на Санчес. Той бе подкрепен и от редица регионални партии.Де факто вотът на недоверие срещу Рахой бе вот на доверие за Санчес и така се стигна до днешното полагане на клетва. А до вота на недоверие се стигна след голямо корупционно дело, опетнило репутацията на консерваторите от Народната партия.На днешното полагане на клетва присъства и самият Рахой. Педро Санчес е седмият премиер на Испания от края на диктатурата на Франко през 1975 г.", "date": "2018.06.02", "title": "Новият испански премиер положи клетва"}
{"url": "http://www.cross.bg/pelov-tursene-vladimir-1576035.html", "text": "/КРОСС/ В търсене на избягалия затворник Владимир Пелов. Рано тази сутрин в Ботевград е проведена полицейска акция, съобщи Нова Телевизия.По информация на , служителите на реда са проверявали сигнал, свързан с Пелов. Той обаче не е открит.", "date": "2018.06.02", "title": "В търсене на избягалия затворник Владимир Пелов"}
{"url": "http://www.cross.bg/botev-vruh-okolchitza-1576034.html", "text": "/КРОСС/ Днес се навършват 142 години от гибелта на Христо Ботев на връх Околчица във Врачанския балкан, където е последната битка на Ботевата чета.На 2 юни почитаме паметта на поета и революционер Ботев, и на загиналите за свободата на България.В 12 ч. цялата страна прозвучаха сирени в памет на загиналите.Чествания на паметната дата има в цялата страна. По традиция най-мащабни са на връх Околчица и в родния град на Ботев - Калофер.Стотици се събраха на връх Oколчица, за да поклонят пред подвига на Христо Ботев. Всенародното поклонение започва с молебен, отслужен от врачанския митрополит Григорий.В Калофер годишнината беше отбелязана с митинг-поклонение. С военна церемония от Националния  музей „Христо Ботев\" бе изнесено знамето на Ботевата чета. ", "date": "2018.06.02", "title": "Стотици се поклониха пред подвига на Христо Ботев на връх Околчица"}
{"url": "http://www.cross.bg/godishnina-kaloyan-ata-1576044.html", "text": "/КРОСС/ На 3 юни лидерът на БСП – София Калоян Паргов ще бъде гост на тържественото честване на 30-ата годишнина от създаването на Детски хор „Звездици“ с диригент Лидия Цанева.Събитието ще се състои от 18 часа в голямата концертна зала на Руския куртурно-информационен „“ ).Честването е под патронажа на вицепрезидента на Република България Илияна Йотова.", "date": "2018.06.02", "title": "Калоян Паргов ще бъде гост на 30-ата годишнина на детски хор „Звездици“"}
{"url": "http://www.cross.bg/tyrtziya-erdogan-prezident-1576040.html", "text": "/КРОСС/ Изборите в Турция несъмнено ще приключат на първия тур, заяви турският президент Реджеп Тайип Ердоган, цитиран от турската частна телевизия NTV.Няма никакъв проблем що се отнася до подкрепата за нас според проучванията на общественото мнение. Ясно е, че изборите ще приключат на първи тур, каза Ердоган снощи в интервю за турската телевизия „STAR TV''.Турският президент каза още, че народът на Турция му е верен и той има „съществено предимство, което не може да бъде сравнено с подкрепата за други партии”.Броят на депутатите от управляващата Партия на справедливостта и развитието в парламента трябва да бъде над 300, каза още държавният глава. Ердоган е президент на Турция от 2014 г. От 2003 до 2014 година той бе премиер.На 24 юни в Турция ще се състоят предсрочни президентски и парламентарни избори.", "date": "2018.06.02", "title": "Ердоган: Изборите в Турция ще приключат на първи тур"}
{"url": "http://www.cross.bg/inkaso-kola-avtomobila-1576042.html", "text": "/КРОСС/ Четирима маскирани бандити с кола с българска регистрация са обрали 1,5 млн.евро от инкасо автомобил в италианската столица Рим, съобщи в. \"Стампа\".Обирът е извършен в римския квартал \"Аурелио\" пред очите на десетки шофьори на пътя \"Аурелия\". Слизайки от автомобила си \"Фиат Добло\" с български номера, въоръжените с автомати крадци блокирали инкасо автомобила, който трябвало да прибере парите от седмичния оборот на голям супермаркет.Те носели полицейски ленти и единият от тях заплашил служителите на инкасовата фирма с ръчна граната. След като обезоръжили охранителите на инкасото, обирджиите отмъкнали 1,5 млн.евро и изчезнали с българската кола.Извършителите на грабежа се издирват от карабинери и полицаи, а в акцията е включен и хеликоптер.Към момента не е ясно дали крадците са българи. В Италия нерядко коли с български номера се използват при извършването на престъпления, включително и при обири на банки.", "date": "2018.06.02", "title": " Бандити с българска кола обраха 1,5 млн. евро от инкасо в Рим"}
{"url": "http://www.cross.bg/tyrtziya-tyrski-potok-1576052.html", "text": "/КРОСС/ Руският премиер Дмитрий Медведев и министър-председателя на Турция Бинали Йълдъръм обсъдиха в телефонен разговор изграждането на атомната електроцентрала \"Аккую\" и газопровода \"Турски поток\", съобщи пресслужбата на руското правителство, цитирана от БГНЕС.\"По време на разговора са били засегнати актуални въпроси от руско-турските търговско-икономически отношения и придвижването на мащабни съвместни енергийни проекти, включително изграждането в Турция на АЕЦ \"Аккую\" и строителството на газопровода \"Турски поток\", се казва в изявлението.Страните отбелязаха колко е важно засилването на сътрудничеството между Русия и Турция, за да се създадат благоприятни условия за разширяване на двустранното сътрудничество в широк спектър от области.В допълнение турският премиер поздрави Дмитрий Медведев за назначаването му на поста министър-председател и приветства страната с настъпващия Ден на Русия.", "date": "2018.06.02", "title": "Премиерите на Русия и Турция обсъдиха изграждането на АЕЦ \"Аккую\" и \"Турски поток\""}
{"url": "http://www.cross.bg/putya-sofiya-botevgrad-1576048.html", "text": "/КРОСС/ ТИР и цистерна са се ударили челно на пътя София – Ботевград. Движението по пътя София - Ботевград, при км 208, след спускането на Витиня, е в една лента, съобщават от Агенция \"Пътна инфраструктура\" (АПИ).Сигнал за инцидента е получен в 14.56 часа. По първоначални данни са пострадали водачите на двете превозни средства. Шофьорите да се движат с повишено внимание и съобразена скорост, съветват от пътната агенция.*Снимката е илюстративна", "date": "2018.06.02", "title": "Катастрофа затруднява движението по пътя София-Ботевград край Витиня"}
{"url": "http://www.cross.bg/internet-detzata-detza-1576038.html", "text": "/КРОСС/ Иновативното събитието „Д@!ЗДр“ премина при неочаквано добър интерес. Над 2000 деца и техните родители отпразнуваха Международния ден на детето на събитие в “Асикс Арена”, организирано от Държавната агенция за закрила на детето (ДАЗД).Празникът започна точно в 17:20 часа. Сред официалните гости бяха министърът на труда и социалната политика Бисер Петков, еврокомисарят по цифрова икономика и цифрово общество Мария Габриел, зам.-министърът на образованието Деница Сачева, зам.-областният управител на Област София Живка Първанова, столичният зам.-кмет Тодор Чобанов, председателят на Синдиката на българските учители д.ик.н. Янка Такева, началникът на РУО – София-град д-р Ваня Кастрева, както и евродепутатът Юлия Реда. Концертът премина под патронажа на вицепремиера Валери Симеонов, като беше промотиран и от Съвета на децата – органът, който представлява българските деца при създаване на политиките за тях.Събитието „Д@!ЗДр“  беше открито от председателя на ДАЗД д-р Елеонора Лилова. Тя призова децата да се държат във виртуалната среда така, както се държат в реалната. “Когато си в мрежата, не прави на другите това, което не искаш да ти правят на теб”, заяви д-р Лилова. Еврокомисарят Мария Габриел отбеляза, че интернет и онлайн средата ни носят много позитиви – да комуникираме и да показваме таланта си. Тя посочи обаче, че виртуалната среда има страна, свързана с повече отговорности. „Нека всички заедно да направим интернет едно по-безопасно място. Нека запазим това, което никога роботите и машините няма да успеят да променят в нас – нашите емоции, креативност и социални отношения“, заяви още Габриел.Членът на Европейския парламент Юлия Реда напомни, че не всичко в интернет е прекрасно и трябва да научим нашите деца да го използват безопасно: “Безопасният интернет трябва да е свързан с образованието, за да могат децата да покажат своята креативност чрез него”.Събитието продължи с участията на Слави “The Clashers”, който, в типичния за него стил, бе подготвил топ класация за правила как децата да останат анонимни в интернет. Слави Панайотов е сред най-известните лица в youtube-пространството с повече от четвърт милион последователи. Малко след това Venata и Nikicha1 се качиха на сцената, за да предадат своето горещо послание към феновете си, че агресията в компютърните игри може и да я има, но тя трябва да си остане във виртуалния свят и никога да не се пренася в реалния. Дуетът „Майко Мила!“ имаше неотложен ангажимент в гр. Варна, но тяхното виедопослание бе по майчински топло споделено – репутацията на един човек може да бъде смачкана и от най-безобидна на пръв поглед публикация в интернет. Фишинг измамите и кражбите на профили пък са сред най-често срещаните интернет престъпления и за тях Gothika_47 разказа на феновете си. Евгени Николов, както се казва популярният влогър, сподели тънкости и тайни как може да се избегнат тези проблеми. Преслав „Aethelthryth“ Иванов отправи поучително послание към малчуганите да пишат на кирилица, като по забавен начин представи негативните страни и смешни коментари от интернет пространството, изписани с латински букви.Съветът на децата, съорганизатор на събитието „Д@!ЗДр“, бе представен от своя председател – Йоана Захариева. Тя сподели послания, касаещи правата на децата в глобалната мрежа. Типично по влогърски Маги Николова, известна в youtube като Hazel, сподели на феновете си професионални тайни как да бъдат успешни и креативни влогъри. Главен инспектор Михаил Драгоданова от ГДБОП се качи на сцената, за да призове за особено внимание при споделянето на лична информация и снимки, които могат да бъдат интерес на педофили. Той даде ценни съвети на малчуганите в залата как да се предпазят от евентуални посегателства. За финал едни от най-атрактивните любимци на малки и големи, дуетът пред камера и в живота, Християна и Ивайло от Айде Бг, разчувстваха публиката с емоционално видео.Сцената на концерта беше разтърсена и от пет от най-добрите хип-хоп групи в България – Ex Crew, ShifterZ, VS Dance, Skip a Beat и Еstreia. \n\t\t\t\t\t", "date": "2018.06.02", "title": "ДАЗД и едни от най-известните хипхопъри направиха незабравимо шоу на детския празник (видео)"}
{"url": "http://www.cross.bg/pytin-iiordanov-dvamata-1576025.html", "text": "/КРОСС/ За разлика от мненията, че някой е бил при по-големия брат и е имало доминация според мен – мачът свърши наравно. Това обяви в предаването „Тази събота” психологът  по повод срещата в Москва между българския премиер  и руския президент .Йорданов анализира езикът на тялото на двамата лидери по време на срещата. Ярко впечатление прави, че липсваше сърдечност и имаше голяма доза напрежение, коментира психологът.По думите му още при прегръдката в началото има незавършени движения и от двете страни, което говори, че и двата се контролират.Жестовете и поведението и на Борисов, и на Путин говорят за това, че и двамата се чувстват некомфортно. Тази среща беше изнервяща и за двамата, каза още Йорданов. ", "date": "2018.06.02", "title": "Росен Йорданов: Мачът Борисов – Путин свърши наравно"}
{"url": "http://www.cross.bg/reiiting-stranata-ratings-1576024.html", "text": "/КРОСС/ Международната рейтингова агенция S&P Global Ratings повиши перспективата за кредитния рейтинг на България от стабилна на положителна. Това съобщиха от пресцентъра на Министерството на финансите. Дългосрочният и краткосрочен кредитен рейтинг на страната в чуждестранна и местна се потвърждават на 'BBB-/A-3'. Положителната перспектива сигнализира за успешно подобряване на финансовите условия, както и за засилване на фискалните и външните буфери в страната. Анализаторите от S&P Global Ratings очакват стабилния икономически растеж да продължи, в съответствие с възходящата динамика на износа и благоприятните условия за кредитиране. Нетният държавен дълг ще продължи да намалява през 2018 г., за четвърта година поред. Външната задлъжнялост е оценена като ниска и текущата сметка ще остане на излишък. От Агенцията изразяват очакване, че продължителността на политиката ще бъде гарантирана дотогава, докато управляващата коалиция e стабилна. Според S&P Global Ratings основните фактори, които биха довели до повишаване на кредитния рейтинг на България през следващите 12-24 месеца, включват продължаващото намаляване на необслужваните кредити в банковия сектор, съчетано с допълнителен прогрес от нарастване на кредитирането за подпомагане на икономическия растеж. Положително влияние за рейтинга ще окаже също засилването на фискалната позиция над заложените очаквания на Агенцията, както и присъединяването на лева към Валутен механизъм II (ERM II), което би засилило допълнително доверието в политиката. Рейтинговата агенция би предприела действия за ревизиране на перспективата до стабилна, при наличие на натиск върху платежния баланс на страната, отслабване на фискалните буфери или при обръщане на низходящата тенденция при необслужваните кредити. Негативни кредитни действия биха възникнали и в случай на рязко поскъпване на реалния ефективен валутен курс, което би довело до загуба на конкурентоспособност и влошаване на външната позиция на страната. ", "date": "2018.06.02", "title": "Standard&Poor\"s повиши перспективата за кредитния рейтинг на България"}
{"url": "http://www.cross.bg/diskoteki-kyrorta-valeri-1576026.html", "text": "/КРОСС/ „Акция шум” за старт на сезона в Слънчев бряг – снощи вицепремиерът Валери Симеонов направи изненадваща проверка на работещите дискотеки в курорта.В социалните мрежи се появиха видеоклипове от акцията.Проверяващите открили, че в пет дискотеки в курорта музиката е по-силна от допустимото. Не били и шумоизолирани.Акцията е била с превантивен характер и собствениците на заведенията са се разминали само с предупреждение.\n\t\t\t\t\t", "date": "2018.06.02", "title": "Валери Симеонов откри сезона на Слънчев бряг с проверка (ВИДЕО)"}
{"url": "http://www.cross.bg/donchev-rysiya-bulgariya-1576028.html", "text": "/КРОСС/ „Не е възможен отговор дали ще строим АЕЦ \"Белене\", това може да се каже след процедура, която да покаже дали има инвеститор. Аз съм оптимист, защото вчера има заявен писмен интерес от четвърта компания”. Това обяви вицепремиерът  в предаването „Тази събота”.Той коментира и срещата в Москва между руския президент  и българския премиер . Дончев беше в официалната делегация.По думите му тази среща няма никаква връзка с визитата на президента  в Русия.„Дори от чисто човешките отношения пътят за намаляване на напрежение са разговорите. Една емоционална реплика по време на пресконференцията не е есенцията на разговорите”, допълни Дончев.Има принципна политическа договореност „Турски поток” да премине през България, но това са разговори, които текат с месеци. Европа не печели от това, че руският газ минава през още една държава – това означава по-високи цени. Големият проблем е, че трябва да се намери безконфликтен сценарий и за Русия, и за Европа”, каза още вицепремиерът.На последните упреци на президента Румен Радев той отговори, че не е сериозно да се говори за автократично управление в България.„Има двустранно напрежение между институциите, това е факт. Когато се разменят остри реплики, диалогът е труден”, подчерта Дончев.", "date": "2018.06.02", "title": "Томислав Дончев: Четвърта компания заяви интерес към АЕЦ „Белене”"}
{"url": "http://www.cross.bg/sotzialisti-detzata-sredetz-1576030.html", "text": "/КРОСС/ Членове на младежкото обединение на БСП – район „Средец“ отпразнуваха Деня на детето с малчуганите от Дома за медико-социални грижи „Св. Иван Рилски Чудотворец“ в столичния квартал „Лозенец“. Младите социалисти зарадваха децата с играчки.„Инициативата ни е вдъхновена от каузата на народния представител от „БСП за България“ Михаил Христов. Съпричастността и грижата за уязвимите групи е признак за зрелостта на едно общество.А социалната интеграция на хората и най-вече децата с увреждания е задължение на институциите, но всеки един от нас може да допринесе за нея“, каза заместник-председателят на МО на БСП - „Средец“ Галин Ганев.", "date": "2018.06.02", "title": "Млади социалисти от София отпразнуваха 1 юни заедно с деца с увреждания"}
{"url": "http://www.cross.bg/riska-varna-imynizatziya-1576029.html", "text": "/КРОСС/ Родители излизат на протест във Варна против задължителното ваксиниране. Искането им е имунизация у нас да стане пожелателна.4-годишният син на Младен от Варна е обездвижен от близо 3 години. Детето все още няма точна диагноза, но родителите са категорични, че процесът е отключен от поставянето на ваксина.Сред исканията на родителите са създаване на фонд за диагностика и лечение на деца, пострадали от ваксини, както и информационна система, която да описва на достъпен език всички рискове от имунизацията.„Рисковете от ваксинацията са изключително ниски. Ако трябва да сравним с риска от пътно-транспортно произшествие, което може да се случи на нас, на семейството, на детето ни, риска е многократно по-малък”, категорична е педиатърът Ружа Панчева.Специалисти контрират, че пожелателния характер на ваксинирането у нас би бил твърде опасен.„Ако спрем ваксините срещу морбили, срещу паротит, срещу рубеола и други инфекциозни заболявания, просто заболеваемостта ще скочи”, каза епидемиологът доц. Цонко Паунов.", "date": "2018.06.02", "title": "Родители на протест срещу задължителната имунизация"}
{"url": "http://www.cross.bg/vishegradskata-korneliya-masa-1576031.html", "text": "/КРОСС/ По покана на лидера на политическа партия „Смер - социална демокрация” и бивш министър-председател на Словакия Робърт Фицо, на 4 юни 2018 г., председателят на НС на БСП Корнелия Нинова ще участва в кръгла маса в Братислава.На събитието са поканени прогресивните лидери от страните на Вишеградската четворка, Балтийските държави, България, Румъния, Словения и Хърватия. Темата на кръглата маса ще бъдат предстоящите избори за Европейски парламент и следващата Многогодишната финансова рамка.Програмата предвижда и работен обяд с Марош Шефкович, заместник-председател на Европейската комисия и еврокомисар на енергийния съюз.", "date": "2018.06.02", "title": "Корнелия Нинова ще обсъди европейски теми с лидери на партии от Вишеградската четворка "}
{"url": "http://www.cross.bg/ronaldo-bili-karierata-1576032.html", "text": "/КРОСС/ Звездата на \"Реал\" Мадрид Кристиано Роналдо изненада фенове и ръководство на клуба след спечелването на третата поредна титла от Шампионската лига с изказването си, че може да не продължи кариерата си при \"белите\". Съотборниците му обаче не били толкова шокирани от това развитие.Преди португалецът да сподели с медиите, че крои други планове за кариерата си, той разказал това в съблекалнята на \"Реал\", твърди испанското издание \"Марка\".Другите футболисти били изненадани по-скоро от факта, че звездата на тима е толкова откровен, а не е премълчал.Всички колеги на Роналдо са на мнение, че клубът ще го задържи доста трудно на \"Сантиаго Бернабеу\", като спряганите суми, които той иска за продължаване на отношенията, са близо 80 млн. евро на година - почти четворно повече от възнаграждението в сегашния му договор (21 млн. евро).Шефовете на \"белите\" все още не са започнали преговори с Роналдо и мениджъра му, тъй като решават по-неотложен проблем. Треньорът Зинедин Зидан изненадващо подаде оставка и в момента европейският гранд е без наставник. ", "date": "2018.06.02", "title": "Съотборниците на Роналдо знаели за намерението му да напусне"}
{"url": "http://www.cross.bg/botev-ninova-izbor--1576023.html", "text": "/КРОСС/  „Човек, който е поставил пред себе си само един избор- свобода или смърт, остава завинаги в историята като безгранично смел, достоен и велик българин. Признателни, днес се прекланяме пред Христо Ботев, за когото всичко в живота му стои \"после Отечеството\".Това заяви председателят на НС на БСП Корнелия Нинова по повод Деня на Ботев  и загиналите за свободата и независимостта на България. Лидерът на левицата добави, че  такъв великан не може да остане в миналото. „Ботев е днешното.Днешната гузна съвест на предателите. Днешното вдъхновение за смелите, дръзнали да се опълчат на всяко потисничество, страх и примирение”, каза още Нинова.  Тя бе категорична, че най-голямото признание за неговата саможертва би било да опровергаем думите му, че свестните у нас считат за луди и да постигнем мечтата му за свободен, смел и независим народ.", "date": "2018.06.02", "title": "Нинова: Ботев е вдъхновение за смелите, дръзнали да се опълчат на всяко потисничество"}
{"url": "http://www.cross.bg/ronaldo-kristiano-enrike-1576041.html", "text": "/КРОСС/Енрике Иглесиас е обичан навсякъде по света, но в Португалия явно никой не може да замести... Кристиано Роналдо. Дори носителят на награда \"Грами\" трябваше да прибегне до задочните услуги на капитана на националния отбор на страната, за да умилостиви своите фенове.Причината за недоволството на хилядите му почитатели беше забавянето на началото на концерта в Лисабон. Енрике излезе на сцена цял час след предвиденото, което ядоса всички в залата.За да им се реваншира, певецът облече фланелката на Роналдо и дори изимитира прочутия му начин на празнуване след гол.Това предизвика вълна от одобрителни възгласи и аплодисменти, след които представянето на сцената премина по първоначално замисления план. video: https://youtu.be/-xeDpXCi7iU", "date": "2018.06.02", "title": "Енрике Иглесиас иска да е Кристиано Роналдо (ВИДЕО)"}
{"url": "http://www.cross.bg/onyx-armiya-amerikanskata-1576046.html", "text": "/КРОСС/ Устройството е наречено ONYX и облекчава значително придвижването на дълги разстояния и в пресечена местност, пестейки силите на бойците.Екзоскелетът тежи 6.4 кг и може да работи до 8 часа с 2.7-килограмова батерия или до 16 часа с двойно по-голям и тежък акумулатор. ONYX се настройва автоматично, определяйки самостоятелно стила на движение на войника, вида на местността и пренасяния товар, предава факти.бг.Устройството улеснява спускането и изкачването на възвишения, като се включва само при нужда. Ако войникът се придвижва по равен терен, ONYX преминава в режим на готовност, за да пести батерията.Американската армия започва изпитания на новия екзоскелет през декември. Ако тестовете завършат успешно, военното министерство ще подпише договор Lockheed Martin за доставката на ONYX.video:https://youtu.be/funNAxaiRhk", "date": "2018.06.02", "title": "Американската армия показа боен екзоскелет (видео)"}
{"url": "http://www.cross.bg/minyta-vsichki-bulgariya-1576014.html", "text": "/КРОСС/ На 2 юни, Денят на Ботев и на загиналите за свободата на България, водачите на всички превозни средства на наземния обществен транспорт ще бъдат инструктирани точно в 12:00 часа да спрат на безопасно място за минута, за да отдадат почит на паметта на героите, дали живота си за независимостта на България. Възможни са незначителни отклонения от разписанията в движението на градския транспорт, които впоследствие ще бъдат наваксани по най-бързия начин, съобщиха от \"Центъра за градска мобилност\" на София. От там призовават всички граждани и водачи на леки автомобили също да преустановят движение в рамките на минута. ", "date": "2018.06.02", "title": "Транспортът в София спира за минута в Деня на Ботев"}
{"url": "http://www.cross.bg/oryahovitza-gorna-stava-1576013.html", "text": "/КРОСС/ Млад мъж загина, прегазен от пътнически влак. Инцидентът е станал в района на спирка Честово до гара Горна Оряховица. По информация на полицията става въпрос за самоубийство.", "date": "2018.06.02", "title": "Влак прегази мъж в Горна Оряховица"}
{"url": "http://www.cross.bg/botev-okolchitza-hristo-1576012.html", "text": "/КРОСС/ С традиционното всенародно поклонение на връх Oколчица във Врачанския Балкан ще бъде отбелязан Денят на Ботев и загиналите за свободата и независимостта на България. Всенародното поклонение ще започне с молебен, отслужен от врачанския митрополит Григорий. Тържествени слова ще произнесат председателят на парламента Цвета Караянчева, кметът на Враца Калин Каменов и Атанас Катрафилов - наследник на ботев четник. Както всяка година, и тази се очаква на Околчица да се съберат много хора от цялата страна. Предимно пеша или с велосипеди, към историческия връх ще потеглят и много врачани.  - заяви жител на града. След сирените венци и цветя ще бъдат поднесени на паметника на Околчица. В параклиса в подножието на върха ще бъде отслужено кратко заупокойно моление за загиналите за свободата на България.", "date": "2018.06.02", "title": "С традиционно всенародно поклонение на Околчица ще бъде отбелязан Денят на Ботев"}
{"url": "http://www.cross.bg/adrian-bitka-bulgariya-1576016.html", "text": "/КРОСС/ През седмицата пред здравното министерство в София се раздаваха символични еднопосочни билети за Европа.  Чакащи за трансплантация на бял дроб пациенти обясниха, че са на път да напуснат България  като единствена алтернатива да останат живи. Изтеглени от децата си в чужбина, за да получават здрави грижи там, оказва се са и много пенсионери.Ако за нас да дишаме е даденост, за Адриан вече 2 години това е лукс. Кислорода си го плаща.„За да изляза навън, съм се подсигурил в момента с тази бутилка”,обяснява той.Заради белодробното си заболяване, Адриан се нуждае от нов бял дроб. И тъй като такива трансплантации у нас не се правят, държавата изпраща пациентите в австрийска болница. Допреди една година, когато договора между двете страни изтича. Следват преговори. Адриан обаче не може повече да чака и ще емигрира.„Имам задграничен паспорт, документите, всичко ми е подготвено. Като не ни се отваря друга вратичка, отиваме при хората, които могат да ни помогнат и искат да ни помогнат. Ние водим битка с болестта, водим битка и с министерството. И се оказва, че да водиш битка с министерството, е много по-трудно отколкото с болестта”, казва той.Затова Адриан ще се присъедини към новия вид емигранти - здравните. Ще смени държавата, за да живее. За пръв път на феномена се натъкват надзорниците на Здравната каса при разглеждането на бюджета за миналата година. Според тогавашният председател на Асоциацията на индустриалния капитал, откритите задължения само към Германия били за 115 милиона лева.И докато термина \"здравен емигрант\" е сравнително нов, оказва се, че съществува и друг - \"здравен туризъм\". Появил се за пръв път преди три години със създаването на първия Здравен информационен център за лечение в чужбина. Дъщерна фирма на туроператор. И те изпращат клиентите си в чужбина, но за лечение. Идеята се родила от личен опит.„Заради свои здравословни проблеми, обиколила съм всички болници в България. Специалистите нямат търпението да обясняват на пациентите. Тук в България нещата са малко на конвейер. Ние сме затворили кръга от А до Я, буквално. От това да намерим правилната клиника с правилния екип, преводачи, трансфери”, разказва Звезделина Лютви.", "date": "2018.06.02", "title": "''Здравен Емигрант'' -  Опасна тенденция или единствен шанс за живот?"}
{"url": "http://www.cross.bg/trakiya-magistrala-vakarel-1576021.html", "text": "/КРОСС/ Тежка катастрофа стана на магистрала \"Тракия\" малко преди Елин Пелин в посока Пловдив, съобщава АПИ.Цистерна с олио се е обърнала напреки, запречвайки и трите платна на магистрала.                        В другата част на магистралата е изхвърчал друг камион, който вероятно е изпреварвал цистерната.Към момента няма информация за пострадали.                            От АПИ съобщават за обходен маршрут в двете посоки е от п.в. Вакарел и после Нови Хан и обратно.                              Възстановено е напълно движението в посока София, при км 10 от АМ \"Тракия\". За Пловдив леките автомобили преминават в активна и аварийна лента. Тежкотоварния трафик се пренасочва по обходния маршрут през Нови Хан и пътен възел Вакарел. Шофьорите да се движат с повишено внимание и съобразена скорост. *Снимки Ивайло Везенков ", "date": "2018.06.02", "title": "Тежка катастрофа на магистрала \"Тракия\" преди Елин Пелин (обновена)"}
{"url": "http://www.cross.bg/trump-koreya-severna-1576020.html", "text": "/КРОСС/ Президентът на САЩ Доналд Тръмп обяви пред репортери след среща в Белия с пратеник на Пхенян, че ще се срещне с лидера на КНДР Ким Чен-ун на 12 юни в Сингапур и че комунистическата държава желае да се откаже от ядреното си оръжие, предаде Ройтерс.Тръмп се срещна днес в Белия дом с високопоставения пратеник на комунистическата държава Ким Йон-чхол и срещата е продължила по-дълго от планираното. Президентът каза, че тя е минала \"много добре\", предаде Асошиейтед прес.Тръмп каза също, че президентът на Китай Си Цзинпин е помогнал за уреждане на срещата.Американският президент прогнозира, че отношенията със Северна Корея в края на краищата ще се увенчаят с успех.\"Мисля, че това вероятно ще бъде успешен процес\". \"Мисля, че ще започнем отношения помежду си и те ще започнат на 12 юни\", каза Тръмп. Той съобщи, че е обсъдил с Ким Йон-чхол прекратяване на Корейската война.Държавният глава каза, че очаква идването на деня, когато ще може да отмени санкциите срещу Северна Корея и че според него САЩ няма да дадат основната сума пари в помощ на КНДР, а това ще направи Южна Корея.Тръмп изтъкна, че повече няма да използва термина \"максимален натиск\", защото двете страни вече намират общ език.", "date": "2018.06.02", "title": "Тръмп обяви, че ще се срещне с Ким Чен-ун на 12 юни в Сингапур"}
{"url": "http://www.cross.bg/rysiya-yunker-krim-1576022.html", "text": "/КРОСС/ Председателят на Европейската комисия Жан-Клод Юнкер обърка площта на Русия, увеличавайки я над четири пъти. Той допусна този гаф, говорейки за анексирането на Крим, довело до влошаване на отношенията с Москва.„Не съм много доволен от нашите отношения. Никога няма да приемем какво направи Русия с Крим и Източна Украйна. Но трябва да имаме предвид, че цялата площ на Европейския съюз е около 5.5 милиона квадратни километра, докато на Русия е 70 милиона квадратни километра“, заяви Юнкер, цитиран от „Гардиън“.Площта на Руската федерация всъщност е около 17 милиона квадратни километра, а на ЕС е по-малка от заявените от Юнкер 5.5 млн. Председателят на ЕК посочи, че иска ползотворен и положителен диалог с Кремъл. След анексирането на Крим и конфликта в Източна Украйна Европейският съюз наложи икономически санкции на Русия.", "date": "2018.06.02", "title": "Юнкер не знае колко голяма е Русия..."}
{"url": "http://www.cross.bg/berbatov-chyzhbina-momenta-1576015.html", "text": "/КРОСС/ На основния терен в НСА в София отборът на ФК „Берое” от Стара Загора надигра тима на ФК „Локомотив” (Пд) с 2:0 и грабна купата в детски футболен турнир „Данониада” 2018. Патронът на турнира Димитър Бербатов награди победителя и честити празника на всички деца. Сподели,че ще „наблюдава развитието им и им желае успех”, информира gong.bg. „И аз съм реагирал, както децата. Падаш, ставаш, плачеш, боли те. Винаги е хубаво, когато идвам. Награждавам ги и им казвам по някоя дума. Надявам се да ме чуват. Следя развитието на доста деца, а накрая си проличава дали си следвал правилния път. Рано или късно, футболът ще ти донесе това, което искаш. Ако се върна назад съм доволен от това, което съм постигнал”, сподели Бербатов.„Ние сме малка държава и много неща ни липсват. На децата ще им бъде малко по-трудно, но когато го направят успехът ще бъде по-сладък. Таланти винаги ще има. Важно е как те ще предпочетат да се развиват. Надявам се повече от тях да могат да успеят. В днешно време, ако успееш във футбола – наистина си заслужава.Празнуваме с децата и към момента съм в активна почивка. Ако започнат първенствата и нищо не се случи, тогава ще е дошъл момента да спра с футбола. На 37 години съм и има разлика в това какво мислиш и какво можеш да направиш.Всички неща се учат в ранна детска възраст. Средата, която расте едно дете. После това как се предава в спорта, с който ще се занимават. Много фактори играят значение. Ако се контролират правилно – шансът става по-голям”.„При мен лошото е, че имам много интереси. Не е хубаво човек да е разпилян. Не съм решил какво ще правя след края на кариерата ми. Ако бъда треньор, трябва да е в чужбина, а не тук. Не работя активно, но имам планове, които, ако могат да се реализират – ще ги направя”, сподели бившият нападател на Манчестър Юнайтед. „Играл съм много време в чужбина и не се виждам тук. Искаше ми се нещата да са, както трябва в България и да не ходя в чужбина, но реалността е друга”, продължи Бербо.„Не е дошъл момента Бербатов да оправи футбола у нас. Някой път съм говорил неща, които не трябва. Ако реша да избера нещо друго, а да не е управление – никой не може да ми търси сметка. Актьорството е вариант. Чакам да ме викнат от Холивуд. Забавлявах се много”.Димитър Бербатов говори и за разразилите се полемики, че е преценил да тренира с Берое, а не да се подготвя с ЦСКА:„Мога да тренирам, с когото пожелая. Не държа злоба в мен. Тя е за сметка на хората, които са го направили”.„Няма какво да коментирам футболния съюз. Не обичам някой да говори за нещо, което не е подготвен. Далеч съм от нещата.  ", "date": "2018.06.02", "title": "Бербатов: Ако бъда треньор, ще е в чужбина "}
{"url": "http://www.cross.bg/ministur-otbranata-amerikanskiyat-1576010.html", "text": "/КРОСС/ Американският военен министър Джим Матис обвини Китай, че засилва военните си позиции в Южнокитейско море с цел да сплашва съседите си, съобщава БГНЕС.„Обратно на твърденията на китайците, инсталирането на тези оръжейни системи по дължината на този стратегически коридор, е с цел сплашване и принуда“, каза американският министър на отбраната на среща на върха за сигурността, която се провежда в Сингапур.Въпросът за американските части, разположени в Южна Корея няма да бъде поставен за обсъждане по време на срещата на върха между президента на САЩ Доналд Тръмп и севернокорейския ръководител Ким Чен Ун, каза Матис.„Този въпрос не е предвиден за обсъждане на 12 юни и не би трябвало да бъде, каза американският министър на отбраната по време на форума „Диалог Шангри Ла“ за сигурността. В момента в Южна Корея има разположени 29 500 американски военнослужещи. ", "date": "2018.06.02", "title": "САЩ: Китай засилва военните си позиции в Южнокитайско море"}
{"url": "http://www.cross.bg/mrrb-ychenitzi-shymen-1576007.html", "text": "/КРОСС/ На 4 и на 5 юни в Шумен и в Кюстендил ще са първите два полуфинала на образователно-патриотичната кампания на МРРБ „Моят град е моята крепост\", в която актьорите Димитър Рачков и Васил Василев - Зуека ще изпитват ученици. След лятната ваканция ще се състоят другите два полуфинала - в Габрово и в Стара Загора, а през ноември ще е големият финал в София. В игри звездните водещи ще изпитват децата какво знаят за България и за родните си места. Партньор на МРРБ е Министерството на образованието и науката.„Целта на ученическите състезания е не просто да проверим какво децата са научили, а да ги накараме да се гордеят още повече с родните си места. Да ги мотивираме да намерят още причини да градят живота си там, където е сърцето - у дома\", казва министърът на регионалното развитие и благоустройството Николай Нанков.С помощта на МОН бяха излъчени отбори от всяка една от 28-те области. На 4 юни в Шумен ще се състезават ученици от областите Варна, Добрич, Силистра, Шумен, Търговище, Разград и Русе. А на 5 юни в Кюстендил сили ще премерят ученици от области София-град, София-област, Перник, Пазарджик, Благоевград и Кюстендил.Децата ще премерят знания в три състезателни кръга. В първия всеки отбор ще отговаря на два въпроса от родния му край, като ще трябва да познае обектите от снимката (културна и туристическа инфраструктура, финансирана от ОПРР). Във втори кръг участниците ще трябва да познаят изпълнителя и името на песента, от която ще чуят откъс. Последният кръг ще е колело на късмета с имената на всичките 28 области - всеки отбор отговаря на въпроси за района, който му се е паднал след завъртане на колелото. Петчленно жури ще оценява представянето на учениците. Негов председател е министър Нанков. Децата ще бъдат оценявани още от зам.-регионалния министър Деница Николова, зам.-министъра на образованието и науката Таня Михайлова, както и от кмета и областния управител от града-домакин.  Всяко събитие ще бъде съпътствано от атрактивна програма, игра с публиката със забавни въпроси, скечове и музикални изпълнения. За всички участници ще има награди.Ученическите състезания са част от мащабната кампания на МРРБ „Моят град е моята крепост\". Тя ще се разгърне в множество състезания с награди и през лятната ваканция.  ", "date": "2018.06.02", "title": "Рачков и Зуека ще изпитват ученици в кампанията  на МРРБ „Моят град е моята крепост“"}
{"url": "http://www.cross.bg/ymeren-vyatur-dyha-1576009.html", "text": "/КРОСС/ Днес ще е топло, около и след обяд в низините ще е горещо – с максимални температури между 30° и 35°. Следобед и до полунощ над западната половина от страната ще се развива купеста и купесто-дъждовна облачност. На места ще превали краткотраен дъжд с гръмотевици. Има условия за градушки. Ще духа слаб до умерен вятър от изток-югоизток. Атмосферното налягане е близко до средното за юни и няма да се променя съществено.Над Черноморието ще преобладава слънчево време с временни увеличения на облачността. Ще духа слаб до умерен вятър от изток-североизток, който след обяд ще се ориентира от югоизток. Максималните температури на въздуха ще са 22° – 24°. Температурата на морската вода е 21° –  22°. Вълнението на морето ще е 1 – 2 бала.Над планините ще преобладава слънчево време. След обяд ще се развива купесто-дъждовна облачност и на места, главно в масивите от Западна и Централна България ще превали краткотраен дъжд с гръмотевици. Ще духа слаб до умерен източен вятър, по билата от запад-северозапад.Максимална температура на височина 1200 метра около 21 градуса, на 2000 метра - около 15 градуса.", "date": "2018.06.02", "title": "Днес ще е топло, в низините – горещо"}
{"url": "http://www.cross.bg/bivsh-prodytzent-yurist-1576006.html", "text": "/КРОСС/Проф. Валери Димитров, юрист, бивш председател на Сметната палата и бивш депутатГеорги Донков, бивш футболистМария Бояджийска, зам.-кмет по екологията на СофияЕвгени Минчев, светски хроникьор и продуцент Робин Кафалиев, актьор, продуцент и режисьорТодор Гребенаров, старши комисар, заместник-директор на ГД \"Национална полиция\"Дарина Герова, журналистка и писателкаДинко Дерменджиев-Чико, бивш национал по футболКонстантин Тилев, журналистКонстантин Еленков, литературен критик и издателХараламби Анчев, юрист, вицепремиер в служебното правителство на СофиянскиЦветомир Паунов, административен секретар на ГЕРБГеорги Анастасов, депутат в 43-ото НССевда Шишманова - журналист", "date": "2018.06.02", "title": "Родени на 2 юни"}
{"url": "http://www.cross.bg/botev-suobshtava-hristo-1576011.html", "text": "/КРОСС/Дигиталното копие на тефтерчето на Христо Ботев, в което той пише година преди да загине, вече е на сайта на Националната библиотека \"Св. св. Кирил и Методий\", съобщава 24 часа. Ценният документ може да бъде прелистен с компютърна мишка и разглеждан детайлно . Днес Националната библиотека ще представи и изложбата \"Перо и знаме\", посветена на 170-ата годишнина от рождението на Ботев. Експозицията включва книги, вестници и други материали, отразяващи различни страни от живота и дейността на поета революционер.Година преди да загине, Христо Ботев е имал в главата си политически роман със заглавието \"Змей\", пише на първата си страница Труд. Поетът написал 70 страници от него, но те са безвъзвратно загубени. Сюжетната линия на романа разкривала отношенията между чорбаджиите и сиромасите. (Този малко известен факт излиза наяве в книга на издателство \"Български бестселър\").Христо Ботев е един от най-редактираните поети, като най-много го е редактирал Любен Каравелов. Това казва в интервю за вестник Стандарт един от наследниците на Ботев - Боян Ботйов. Той съобщава още, че предстои издаването на алманах с най-доброто, което е писано за поета.Първи жребий за първолаците предстои в понеделник, съобщава Стандарт. Училищата, които не са успели да приемат всички деца, живеещи в квартала, започват теглене на жребий след 17.00 ч. на 4-ти юни, казва за изданието Данко Калапиш, директор на 107-о основно училище в  София. Жребият ще бъде публичен. В същото време просветният министър Красимир Вълчев оповести, че за следващата година министерството ще направи промени при приема на първокласниците, за да има по-голяма справедливост.Между 5 и 6 хиляди студенти ще могат да стажуват в европейски компании. Това стана възможно със започващия този месец проект \"Цифрова възможност\", съобщава 24 часа. Стажът е платен от Европейската комисия, а сумата е около 500 евро.", "date": "2018.06.02", "title": "Преглед на печата днес "}
{"url": "http://www.cross.bg/botev-godina-chasa-1576000.html", "text": "/КРОСС/ Днес отбелязваме Деня на Ботев и на загиналите за свободата и независимостта на България. Тази година се навършват 142 години от гибелта на поета-революционер Христо Ботев. Празникът за пръв път се отбелязва във Враца и Пловдив през 1884 година. Официално денят се отбелязва от 1901 г. на връх Вола. На 2 юни 1948 г. точно в 12 часа е даден първият сигнал за едноминутно мълчание в цялата страна.  От тогава всяка година на 2 юни отдаваме почит на големия поет-революционер Христо Ботев и другите герои, дали живота си за свободата на България. Днес в 12 часа в цялата страна сирени ще призоват за мълчание в знак на преклонение към героите, сигналът ще продължи 2 минути.След като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. По време на заседанието Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници. Командваната от Никола Войновски група успява да се изтегли към с. Зверино.", "date": "2018.06.02", "title": "2 юни - Днес отдаваме почит на Ботев "}
{"url": "http://www.cross.bg/bulgariya-botev-purviyat-1576001.html", "text": "/КРОСС/ Денят на Ботев и на загиналите за свободата и независимостта на България се чества ежегодно в България в деня на смъртта на Христо Ботев (2 юни 1876 г.)За първи път се отбелязва във Враца и Пловдив през 1884 г. Официално се чества от 1901 г., когато на тържествата на връх Вола (Околчица) присъстват Ботеви четници. На 2 юни 1948 г. точно в 12 часа е даден първият сигнал за едноминутно мълчание в цялата страна.455 г. - Вандалите нападат, превземат и плячкосват Рим в продължение на 2 седмици.575 г. - Започва понтификата на папа Бенедикт I.657 г. - Свети Евгений I е избран за римски папа.1537 г. - Папа Павел III издава забрана северноамериканските индианци да бъдат използвани като роби.1848 г. - В Прага започва Панславянски конгрес в отговор на немския национализъм в териториите в Централна Европа, населени със славяни.1873 г. - При поредния разпит на Атанас Узунов в Хасково османските власти успяват да установят неговата самоличност и да изтръгнат признание за съпричастността му към комитетската организация.1876 г. - В подножието на връх Вола във Врачанската планина, след сражение с части на османската армия е прострелян на 1 юни смъртоносно Христо Ботев, като почитта се отдава традиционно на 2 юни.1880 г. - Приет е първият Закон за устройство на съдилищата в България.1885 г. - Костите на Георги Раковски са пренесени от Букурещ в България.1896 г. - Италианецът Гулиелмо Маркони патентова радиото.1901 г. - В Княжество България със закон окончателно е отменен натуралният десятък и е въведен поземлен данък.1907 г. - В Хага започва Втората световна мирна конференция.1915 г. - Централните сили предлагат България да нападне Сърбия и да завземе цяла Вардарска Македония и Поморавието, а след войната обещават съдействие за присъединяване на Южна Добруджа и Кавала.1920 г. - Губернаторът на Беломорска Тракия ген. Шарпи напуска областта и тази предишна българска държавна територия губи автономния си режим на „Междусъюзническа Тракия\" и е напълно анексирана от Гърция.1924 г. - Президентът на САЩ Калвин Кулидж подписва закона, който предоставя право за гласуване на индианците, родени в САЩ.1946 г. - Италия след общонароден референдум е обявена за република, а жените получават избирателни права.1953 г. - Състои се официалната коронация на кралицата на Великобритания Елизабет II в Уестминстърското абатство в Лондон, която е пряко предавана по телевизията.1975 г. - Започва официално посещение в Народна република България на севернокорейския ръководител Ким Ир Сен.1979 г. - Два милиона поляци посрещат папа Йоан Павел II при неговото първо посещение в Полша.1983 г. - От СССР е изстрелян автоматичен космически апарат Венера 15.1992 г. - При референдум в Дания е отхвърлен Договора от Маастрихт.1999 г. - Африканският национален конгрес печели 66 % от гласовете на избори в ЮАР.2003 г. - От космодрума в Байконур е изстрелян Марс експрес, първият междупланетен космически апарат на Европейската космическа агенция.2004 г. - Регистрирано е първото Обгазяване на Стара Загора.2008 г. - Кола-бомба избухва срещу посолството на Дания в Исламабад, Пакистан. Осем души загиват, а над 40 са ранени.", "date": "2018.06.02", "title": "2 юни в историята"}
{"url": "http://www.cross.bg/ne-tryabva-problemite-1576002.html", "text": "/КРОСС/ Не трябва проблемите да ви тикат напред, а мечтите да ви водят.                                                            Дъглас Евърет ", "date": "2018.06.02", "title": "Не трябва проблемите..."}
{"url": "http://www.cross.bg/bulgariya-chikagoto-ispaniya-1576008.html", "text": "/КРОСС/ С белезници върнаха в България Венцислав Димитров \"Чикагото\" тази нощ. Той беше в неизвестност от октомври 2015-а година, въпреки че у нас има влязла в сила присъда от три години и шест месеца лишаване от свобода за подготовка за трафик на наркотици. В началото на тази година Димитров  се свърза с МВР през медиите, за да им каже, че е в Испания. В отговор властите обявиха, че по закон са направили всичко, а макар той да се е обозначил по телевизията, че е в Испания, официални данни за това, \"Чикагото\" да е напускал България в прокуратурата нямало. В края на март все пак успяха да го задържат в Германия.", "date": "2018.06.02", "title": "С белезници: Върнаха Венци \"Чикагото\" в България "}
{"url": "http://www.cross.bg/chasa-botev-hristo-1576005.html", "text": "/КРОСС/ Враца.Председателят на Народното събрание Цвета Караянчева и народни представители ще участват в тържественото отбелязване на 2 юни - Ден на Ботев и на загиналите за свободата и независимостта на България на връх Околчица. Церемонията ще започне в 10.45 часа. В традиционния поход до връх Околчица ще участва председателят на ПГ на ГЕРБ и зам.-председател на партията Цветан Цветанов. Сборният пункт за  тръгване е ОУ „Христо Ботев\" в центъра на село Паволче в 08.00 часа.***София.От 09.30 часа в двора на Културен дом „Средец\" на ул. „Кракра\" 2, ще се проведе фотографското състезание „Фотомаратон София\".***София.От 10.00 до 14.30 часа в зала 3 на НДК ще се проведе Десето юбилейно издание на Младежкия бизнес форум „Изгряващи звезди\". От 16.00 часа ще се проведе церемония по награждаване.***София.От 11.00 часа в Националния пресклуб на БТА ще се състои пресконференция, на която ще бъдат дадени подробности за Движени „Реформи в културата\".***София.В 12.00 часа социалисти от столичния район „Възраждане\" ще се поклонят и ще поднесат венци и цветя на паметника на Христо Ботев на едноименния булевард. В 17.00 часа представители на младежкото обединение в БСП - София ще се поклонят пред паметника на Христо Ботев вБорисовата градина и ще рецитират стихове на великия поет. В инициативата „Ний четем Ботев\" ще се включи и лидерът на столичните социалисти Калоян Паргов. В 18.00 часа ще се проведе тържествено честване на Братската могила в Борисовата градина. Слово ще произнесепредседателят на Софийската организация на БСП Калоян Паргов.***София.От 13.00 до 13.45 часа на сцената на Пролетния базар на книгата ще се състои официална среща на тема „Книгата - главен герой на сцената на другите изкуства\". На официалната среща ще бъде връчено отличието „Златна монета култура\", ще бъдат представени издатели, театри, автори, актьори, драматурзи, композитори и режисьори, които сътворяват другия живот на Книгата, в друго изкуство.***София.От 15.30 часа във Френския институт директорът на Център „Жорж Помпиду\" в Париж - Бернар Блистен ще изнесе специална лекция. Блистен пристига в София по специална покана на кмета Йорданка Фандъкова и министъра на културата Боил Банов. В 17.15 часа кметът Фандъкова щесе срещне с Бернар Блистен.***Благоевград.От 10.00 часа, пред бюст-паметника на Христо Ботев, на площад „Народни Будители\" ще се състои ритуал по полагане на цветя в памет невеликия български революционер и поет Христо Ботев.***БургасОт 12.00 часа при паметника на Христо Ботев в Морската градина ще бъде отслужена заупокойна молитва от бургаското православно духовенство. След това ще се състои тържествен ритуал по отдаване на военни почести и полагане на венци и цветя.***Варна.От 10.00 часа пред паметника на Христо Ботев на Алеята на Възраждането в Морската градина ще се състои общоградско поклонение - отслужване на заупокойна молитва и полагане на венци и цветя с военен ритуал за Деня на Ботев.***Варна.От 10.00 часа от паркинга на магазин „Метро\" ще потегли автошествие, организираното от ВМРО Варна Шествието ще премине през централните варненски булеварди и ще приключи пред Катедралата.***Велико Търново.От 11.30 часа на ул. „Христо Ботев\", до Централна поща, ще се състои първа копка на основите на паметник на Христо Ботев.***Велико Търново.От 12.00 часа на Паметник „Майка България\" ще бъде почетена паметта на големия български поет и революционер Христо Ботев.***Горна Оряховица./ с. Върбица.От 10.30 часа на Паметник „Майка България\" ще се състои ритуал по поднасяне на цветя по повод Деня на Ботев и на загиналите за свободата и независимостта на България.***Горна Оряховица.От 11.45 часа в Парк „Христо Ботев\" ще се състои ритуал по поднасяне на венци и цветя по повод Деня на Ботев и на загиналите за свободата и независимостта на България.***Добрич.От 10.00 часа в Основно училище „Христо Ботев\" ще се състои поклонение пред паметника на Христо Ботев.***Каварна.От 11.30 часа в Градския парк пред паметника на българския национален герой Христо Ботев ще се проведе общоградско поклонение.***Казанлък.От 15.30 часа в редакцията на в. „Искра\", ул. „Искра\" № 2, почетният председател на Обединени земеделци д-р Анастасия Димитрова-Мозер и председателят на партията Петя Ставрева ще дадат пресконференция.***Казанлък.От 18.00 часа в Музея на розата ще се състои церемония по награждаване в Международен конкурс по лютиерство.***Казанлък.От 18.00 часа в Музея на фотографията и съвременните визуални изкуства ще бъде представена изложба с фотосите от „В Долината на розите\".***Калофер.От 11.00 часа пред Национален музей „Христо Ботев\" ще се състои военен ритуал - изнасяне на знамето на Ботевата чета. От 11.30 часа ще бъде произнесено слово и ще бъдат положени венци и цветя пред паметника на Христо Ботев. От 12.00 часа в Мемориален комплекс „Христо Ботев\" ще се запази минута мълчание.***Кюстендил.От 12.00 часа на Арката на площад „Велбъжд\" ще бъде отдадена почит към Христо Ботев и загиналите за свободата и независимостта на България.***Перник.От 11.30 часа пред паметника на Христо Ботев (пред ПГЕМП „Хр. Ботев\") ще бъдат поднесени венци и цветя. От 11.30 часа в голямо фоайе ОДК ще се състои музикален спектакъл-концерт по повод Деня на Ботев и на загиналите за свободата и независимостта на България - „Да знаем и да помним\".***Пловдив.В 11.30 часа пред паметника на Христо Ботев в Цар-Симеоновата градина ще бъдат отбелязани 142 години от гибелта на героя и на загиналите за свободата и независимостта на България.***Пловдив/София/Варна/Русе/Бургас.Национален протест под надслов „За правото на избор при ваксинация\" ще се проведе в редица големи български градове. Протестите ще се организират в Пловдив - от 11.00 часа, пред община Пловдив, София - 15.00 часа на „Площад народно събрание\", Варна - от 15.00 часа на входа на морската градина, в Русе от 15.00 часа - в „Младежки парк\" и в Бургас от 16.00 на „Пантеона\"***Смолян.С поклонение пред паметника-костница на връх Средногорец и почетен караул в Смолян ще бъде отбелязан Денят на Ботев и загиналите за България. От 10.00 часа ще има поклонение на Родопската Шипка - връх Средногорец. От 11.30 часа започва тържествено честване Деня наБотев и загиналите за България с почетен караул и поднасяне на венци и цветя пред паметника на Христо Ботев на площад „Свобода\" на Стар център в Смолян.***Стара Загора.От 11.30 часа в парк „Александър Стамболийски\" ще се състои тържествен общоградски ритуал с полагане на венци и цветя в памет на ХристоБотев и падналите за национално освобождение.***Търговище.В 11.30 часа, начело с Фанфарния оркестър, ще тръгне ученическо шествие от I ОУ „Христо Ботев\" по ул. „Васил Левски\" - бул. „Митрополит Андрей\" до паметника на Никола Симов. От 11.45 часа пред паметника на Никола Симов - Куруто, знаменосец на Ботевата чета, ученици от I ОУ „Христо Ботев\" ще представят поетичната композиция „Ботев - легенда завинаги\". Във връзка с отбелязването на 2 юни, къщата музей „Никола Симов - Куруто\" ще бъде отворена с вход свободен от 09.30 до 13.00 часа.***Хасково.В 12.00 часа пред паметника на Христо Ботев пред читалище „Заря\" ще се състои ритуал по поднасяне на венци и цветя.*** Шумен.От 12.00 часа пред паметника на загиналите във войните шуменци на пл. „Кристал\" ще се състои ритуал по поднасяне на венци и цветя по повод Деня на Ботев.*** Шумен.От 12.00 часа на паметника на загиналите във войните в кв. „Дивдядово\" ще се състои ритуал по поднасяне на цветя по повод Деня на Ботев и загиналите за свободата и независимостта на България.*** Шумен.От 11.00 часа на поляната по паметник „Създатели на българската държава\" ще се проведе „Пикник на открито\".***Ямбол.В 10.00 часа в двора на Професионалната гимназия по земеделие в Ямбол ще бъдат поднесени венци и цветя пред паметника на Христо Ботев. ", "date": "2018.06.02", "title": "Предстоящи събития на 2 юни"}
{"url": "http://www.cross.bg/bulgariya-zhivo-subota-1576004.html", "text": "/КРОСС/БНТ, „Денят започва с Георги Любенов\"Денят на Ботев и българският героизъм - разговор с проф. Андрей ПантевДепутатът Георги Марков - европейски катаклизми в епохата на гневаЗащо България няма пари за сигурност и отбрана - говори зам.-председателят на парламента и лидер на ВОЛЯ Веселин МарешкиПетър Стойчев плува в ледените води на АнтарктидаБТВ, \"Тази събота\"На живо от Пловдив    - оживяват традициите на старите занаятиКакво си казаха президентът Путин и премиерът Борисов, когато мълчат  - или за езика на тялото на срещата България - Русия - психологът Росен ЙордановЩе завие ли България на Изток - вице-премиерът Томислав ДончевЗлатните момичета се борят за медали в Гуадалахара - на живо от Европейското  първенство в ИспанияКакви са  подводните приключения на водолазитеКак да се грижим да себе си без да чувстваме вина  - практически съвети с психоложката Мариана АнгеловаНова телевизия,  тази събота в „Събуди се\"Тема: новият вид емигранти - здравните. Тенденция или единствен шанс за живот.\"Къси разкази\" на Мария Йотова -  очаквайте космонавтът, който не излетя.Екстремно с дъщерята на Юлиан Вергов. Младата Алена застава пред Ива Софиянска - Божкова. ", "date": "2018.06.02", "title": "Теми и гости в ефира днес"}
{"url": "http://www.cross.bg/kaloyan-godishno-snoshti-1576018.html", "text": "/КРОСС/ ТИР е блъснал 5-годишно дете снощи в град Цар Калоян, съобщиха от Областната дирекция на МВР в Разград.Инцидентът е станал снощи около 19 часа.Пред магазин в Цар Калоян водач на товарен автомобил видял група деца и предполагайки, че може да излязат внезапно на пътя, намалил скоростта. Шофьорът на друг тежкотоварен камион, който се движел зад първия обаче, предприел изпреварване и блъснал едно от децата, които тръгнали да пресичат шосето.Тежко пострадало е 5-годишно момиченце. То е транспортирано от екип на Спешна помощ в МБАЛ-Разград с фрактура на черепа и наранявания по тялото.По случая се води досъдебно производство.", "date": "2018.06.02", "title": "ТИР помете 5-годишно момиченце в Цар Калоян "}
{"url": "http://www.cross.bg/merki-imigranti-suvetut-1576017.html", "text": "/КРОСС Съветът на Европа прикани Унгария да се откаже от законодателството, което предвижда до една година затвор за хора, предоставящи помощ на нелегални имигранти, предаде Ройтерс.Организацията заяви, че представеният на парламента пакет законодателни мерки, наречен \"Спрете Сорос\" ще навреди на неправителствените организации и ще засили ксенофобията.Агенцията на ООН за бежанците настоя Будапеща да не приема друга предложена промяна, гласяща, че \"чуждо население\" не може да се настанява в Унгария.Планирано е парламентът да обсъди законодателните мерки следващата седмица. ", "date": "2018.06.02", "title": "Съветът на Европа прикани Унгария да не наказва помагащите на имигранти"}
{"url": "http://www.cross.bg/nikifor-vsichki-bili-1576003.html", "text": "/КРОСС/ Св. Никифор бил син на знатен и благочестив гражданин на Цариград на име Теодор, който претърпял изтезание и изгнание, задето почитал светите икони. Той получил от родителите си християнско възпитание, подкрепено от примера на техния собствен живот. Майка му била участница във всички изпитания на своя мъж, като го последвала и в изгнанието. А след неговата смърт тя се преселила в Цариград, гдето младият Никифор получил бляскаво образование.В званието секретар на двора на императрица Ирина и като императорски пълномощник, Никифор присъствал на VІІ Вселенски събор (787 г.). Отегчавайки се от придворния живот, той оставил двореца и се усамотил при Босфора, като прекарвал живота си в научни трудове, пост и молитва. В туй време той построил църква и основал манастир. В 806 г. Никифор, след смъртта на патриарх Танасий, бил избран за цариградски патриарх: приел отначало монашество, после свещенически сан и бил възведен на патриаршески престол в самия ден Пасха. Във време на посвещението той държал в ръка своето обещание да пази истините на православната вяра. Като приел управлението на Църквата, той преди всички обърнал внимание на поведението на духовенството и взел мерки против разпуснатия живот в столицата.С еретиците встъпил в последователна и постоянна борба. Скоро той се проявил като изповедник, указвайки твърда съпротива на иконобореца император Лъв Арменец. На всички старания на императора, чрез ласки и закани да го склони на своя страна, Никифор отговарял:\"Напразни са твоите трудове господарю! Ние не можем да изменим древното предание, ние почитаме изображенията на светците както Кръста и Евангелието\". И след това, търсейки подкрепление в молитвата, той убеждавал православните да се пазят от еретиците и да се не боят от преследванията за правото изповедание. В църквата \"Св. София\" той съборно извършил всенощно бдение, молейки Бога за мир в Църквата и за избавяне от ереста.Като узнал за това и като се опасявал от народен метеж, императорът пратил царедворци в църквата да кажат на патриарха: \"Защо смущаваш народа и го възбуждаш против царската власт?\" Патриархът казал да съобщят на императора: \"Ние сме се събрали в Божия дом не на съвет против царя, а на славословие Божие и за да се молим, Господ да унищожи ереста и да утвърди всички в единомислено православие!\"След беседата с народа патриархът се отправил в двореца, за да успокои и убеди царя. \"Не въвеждай в светата Църква нечестиво мъдруване! - казал му той. - Не трябва да се спори за онова, което вече отдавна е отхвърлено от светите отци и е предадено на анатема\". Императорът с гняв изгонил от двореца патриарха и всички, които били с него. Епископите били пратени в разни места на заточение, а свещениците и монасите били предавани на различни мъчения и затвор, за да ги склонят към ереста. Патриархът временно бил оставен на длъжността си, понеже имало опасност от бунт сред народа.В 814 г. императорът свикал събор от свои съмишленици епископи, които повикали на събора патриарха, но Никифор наредил да им кажат, че те нямат право да бъдат съдии в неговата област. Тогава епископите го обявили за лишен от сан, а императорът го пратил на заточение отначало в един манастир, основан от самия патриарх, а после в друг, близо до Цариград. Там св. Никифор Изповедник починал през 818 година. Мощите на св. Никифор били пренесени в Цариград в 846 година.", "date": "2018.06.02", "title": "Св. Никифор изповедник, патр. Цариградски. Прпмчк Еразъм Охридски. "}
{"url": "http://www.cross.bg/yuber-taksimetrovi-erdogan-1576027.html", "text": "/КРОСС/ Турският президент Реджеп Тайип Ердоган заяви, че дейността на компанията \"Юбер\" в страната се прекратява, съобщи в. \"Дейли Сабах\".Президентът уточни вчера, че в Турция има собствена система за таксиметрови услуги и властите няма да позволят на чуждестранната компания да разруши тази система.Край с бизнеса на \"Юбер\" в Турция, каза Ердоган.Компанията \"Юбер\" бе принудена да прекрати дейността си в редица европейски страни. Тя е изправена пред регулаторни и юридически предизвикателства в целия свят на фона на съпротивата на традиционните таксиметрови компании срещу услугата. Съдът на ЕС разпореди през декември, че \"Юбер\" трябва да бъде класифициран като транспортна услуга и да бъде обект на същите регулации като останалите таксиметрови компании.Лондон миналата година отне разрешителното на компанията да работи, определяйки я за като неспособна да предоставя таксиметрови превози. \"Юбер\" обжалва решението.", "date": "2018.06.02", "title": "Реджеп Ердоган спря \"Юбер\" в Турция"}
{"url": "http://www.cross.bg/bulgarska-botev-radev-1576019.html", "text": "/КРОСС/ \"Събрали сме се да почетем Ботев и неговите четници. Да склоним глава пред загиналите за свободата на родината. Правим го всяка година. С преклонение, но и с известно неудобство. Велик дух, само шепа сподвижници и трагична гибел, това е историята на Ботев и на неговите другари. Това е и честа участ в българската история. Не куршумът, а безразличието, страхът и малодушието убиха поета. Те ни морят във всяка епоха. Тези три порока всеки човек носи в себе си, но не всеки успява да ги пребори. Затова българският пантеон е пълен с герои, загинали в самота, бедност, неразбиране и забрава. И колкото по-безразлични сме и безучастни сме към борбите им приживе, толкова по-патетично ги славим след смъртта им\", заяви президентът, който участва в отбелязването на Деня на Ботев и на загиналите за свободата и независимостта на България.Празник като днешния не е време за патос, той е време за смирение и за размисъл. Още ли свестните у нас считат за луди? Още ли глупецът вредом всеки почита? Още ли народът го смучат наши и чужди гости? Още ли българи в чужбина тежка се скитат клети, немили, недраги? Отговорите ги знаем. Аз вярвам, че няма българска зла участ, че няма българска предопределеност, а има българска воля, българска дързост, български талант. Ботев е тяхното въплъщение, а всеки един от нас днешните българи носим един от тях в себе си\", допълни Радев.\"Всички вие, които тези дни извървяхте пътя на Ботевата чета, всеки един даде пример за сила, воля и доблест, в които всички трябва да повярваме. Преди 142 години шепа българи повярваха в себе си и промениха живота ни. Поклон пред паметта им. Вечна памет за всички загинали за Отечеството. Нека техният кураж бъде наше вдъхновение. Да живее България\", завърши словото си Румен Радев.", "date": "2018.06.02", "title": "Румен Радев: Не куршумът, а безразличието, страхът и малодушието убиха поета"}
