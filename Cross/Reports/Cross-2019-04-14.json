{"url": "http://www.cross.bg/tzigari-kontrabandni-deiistviya-1601769.html", "text": "/КРОСС/   8 400 000 къса контрабандни цигари са задържани при съвместни действия на ГКПП-ПетричПодробности за проведените съвместни действия  за задържаните големи количества контрабандни цигари и марихуана оповестиха главният секретар на МВР гл.комисар Ивайло Иванов, заместник-главният прокурор Иван Гешев, директорът на Агенция „Митници\" Георги Костов и директорът на ГДГП ст. комисар Светлан Кичиков. ", "date": "2019.04.14", "title": "Голямо количество марихуана, укрито в товарен автомобил, е открито на ГКПП-Златарево "}
{"url": "http://www.cross.bg/samolet-polet-stratolonch-1601755.html", "text": "/КРОСС/  Най-големият самолет в света, конструиран от американската компания \"Стратолонч систъмс\", е развил скорост от 304 километра в час и се е издигнал на височина до 5,1 километра по време на първия си полет, продължил 2,5 часа, съобщават световните агенции и БТА.Летателният апарат с два фюзелажа, шест двигателя и размах на крилата 117 метра - колкото дължината на футболно игрище, извърши дебютния си полет над пустинята Мохаве в Калифорния в събота.Самолетът е проектиран като въздушна платформа за изстрелване на ракети-носители \"Пегас Екс Ел\", предназначени да извеждат спътници в орбита.Компанията \"Стратолонч систъмс\" е създадена през 2011 г. от покойния съосновател на \"Майкрософт\" Пол Алън.\"Пол ще да се гордее, ако беше станал свидетел на това историческо постижение. Този самолет представлява удивително инженерно творение\", сподели сестра му Джоди Алън. \n\t\t\t\t\t\n\t\t\t\t ", "date": "2019.04.14", "title": "Първи полет: Най-големият самолет разви скорост от 304 км/час и се издигна до 5.1 км"}
{"url": "http://www.cross.bg/posta-zykurburg-borda-1601766.html", "text": "/КРОСС/  Акционерите на Facebook се опитаха да махнат Марк Зукърбърг от поста му като председател на борда на директорите на компанията, се казва в изявление на уебсайта на Американската комисия по ценните книжа и борсите преди годишното общо събрание на акционерите. Една от причините за това решение - сривът на прогнозната стойност на дружеството с 40% поради управленски решения. Акционерите призовават той да слезе от поста на изпълнителен директор.\"Главният изпълнителен директор, който е и председател, може да окаже неправомерно влияние върху борда и неговия дневен ред, отслабвайки надзорния съвет от борда на директорите\", се казва в изявлението, цитирано от Еconomic.bg.Това не е първият опит на акционерите да отстранят Зукърбърг. През октомври миналата година четири американски държавни фонда, притежаващи акции на компанията, предложиха да го освободят от поста началник на компанията заради скандали. ", "date": "2019.04.14", "title": "Инвеститорите във Facebook искат да свалят Зукърбърг от поста му"}
{"url": "http://www.cross.bg/zabolyavaniya-godini-edno-1601759.html", "text": "/КРОСС/  Учените смятат, че само по себе си стареенето е отговорно за множество заболявания като болестта на Алцхаймер, Паркинсон, артрит, рак, сърдечни заболявания и диабет. И мислят, че са намерили начин да го „изключат\".Учените от клиниката \"Майо\", които първи започнаха експерименти с възпиращите старостта лекарства, вече са провели шест изпитания при хора и планират да започнат още шест, пише zdrave.to. Ако успеят, смятат, че лекарствата, които забавят стареенето, могат да бъдат готови до две години, тоест да са на пазара през 2021 г.Антистареещите лекарства, или сенолитици, както ги кръстиха в клиниката \"Майо\", в момента се изпробват при хора и за разлика от предишни тестове, които са фокусирани върху едно единствено заболяване, тези лекарства действат като антибиотик с широк спектър на действие, предотвратявайки или облекчавайки повечето свързани с възрастта заболявания и слабост.При мишките лекарствата удължават живота им с 36%, което е еквивалентно на около 30 години при хората и по същество животните остават в добро здраве. Със своeто наедряло тяло, уморени очи и загуба на козина, едната от двете мишки в безпрецедентен експеримент лесно може да мине за баща на веселия и жизнен екземпляр, който е непосредствено до него на кадри, публикувани от Яху Нюз.Но те всъщност са на една и съща възраст, резултат от изключителни по своя характер опити с медикаменти, които забавят или дори обръщат процеса на стареене.Клиничният гериатрик д-р Джеймс Къркланд, директор на Центъра за стареене в клиниката „Майо\" казва:„Повечето хора не искат да живеят до 130 г. и да се чувстват като на 130, но нямат нищо против да живеят до 90 или 100 години и да се чувстват на 60. А сега това вече е постигнато при животни.Стареенето е най-високият рисков фактор за повечето хронични заболявания. И ако получите едно заболяване, дължащо се на възрастта, има голям шанс да получите още няколко. Преди около 10 години започнахме да проучваме идеята, че застаряването на населението може да бъде причина за всички тези заболявания и не само да е рисков фактор, но и да е причинна. Ето защо, атакувайки фундаменталните процеси на стареене, може да бъде възможно да се забавят, предотвратят или облекчат тези хронични състояния като група, а не да се отстраняват едно по едно.\" ", "date": "2019.04.14", "title": "Хапче, удължаващо живота, излиза на пазара през 2021 г."}
{"url": "http://www.cross.bg/mestan-lyutvi-katastrofata-1601770.html", "text": "/КРОСС/  Лютви Местан е задържан заради катастрофата, в която загина 6-месечно бебе.Тежкият пътен инцидент стана около 13.30 часа в района на село Загорско по главния път към ГКПП „Маказа\". Лютви Местан е шофирал другия автомобил, участник в катастофата. Това потвърдиха за NOVA разследващите. Местан се е движел по път без предимство. В блъснатата кола се е возело семейство. Всички са ранени. Бащата е с травма в кръста, а 9-годишно дете и 28-годишната майка са с комоцио, без опасност за живота. ", "date": "2019.04.14", "title": " Лютви Местан е задържан заради катастрофата, в която загина 6-месечно бебе"}
{"url": "http://www.cross.bg/prenaredi-evroizborite-ninova-1601771.html", "text": "/КРОСС/  Червеният пленум бламира лидерката си Корнелия Нинова и след инфарктно заседание пренареди предложената от нея листа за евроизборите.Ето окончателния вариант на листата на БСП за евроизборите:1. Елена Йончева2. Петър Витанов3. Цветелина Пенкова4. Иво Христов5. Сергей Станишев6. Иван Кръстев7. Деница Златева8. Румен Гечев9. Момчил Неков10. Велизар Енчев11. Димитър Данчев12. Янаки Стоилов13. Тодор Стоилов14. Валери Жаблянов15. Антон Кутев16. Мариела Модева17. Емил Христов", "date": "2019.04.14", "title": "Вижте пълната листа на БСП за евроизборите, пленумът пренареди тази на Нинова"}
{"url": "http://www.cross.bg/beshe-maiin-bomba-1601765.html", "text": "/КРОСС/  Германски сапьори взривиха контролирано днес бомба от Втората световна война във водите на река Майн в центъра на Франкфурт. Детонацията предизвика издигането на воден стълб, висок няколко метра, предаде ДПА.Тази сутрин някои части на центъра на германския град бяха евакуирани, след което експертите се заеха с 250-килограмовата бомба, пусната от американските военновъздушни сили. Отначало не беше ясно дали тя ще бъде детонирана или обезвредена.Боеприпасът беше открит във вторник по време на учебни гмуркания на пожарната.От съображения за сигурност тази сутрин около 600 души бяха приканени да напуснат домовете си, каза говорител на полицията.Засегнати бяха части от стария град около Франкфуртската катедрала, както и отсрещният бряг на Майн.Когато приключи евакуацията, бяха пуснати водолази, които да проучат намиращия се в реката боеприпас.След детонацията властите отново провериха, мястото, където той беше открит, за да са сигурни, че е безопасно. ", "date": "2019.04.14", "title": "Взривиха 250-килограмова бомба в река Майн във Франкфурт"}
{"url": "http://www.cross.bg/neron-dvoretz-domus-1601757.html", "text": "/КРОСС/  След десетилетия на възстановителни работи и реставрация, първият дворец на римския император Нерон, известен като Domus Transitoria, отваря отново врати пред публика тази седмица в Рим, съобщават „Таймс\" и „Дейли мейл\".Останките от разкошния някога дворец, който е разполагал с 50 тоалетни, използвани вероятно от робите и работниците преди почти 2 000 години, никога не са били виждани от обществеността. Посетителите са вървели в продължение на векове над руините, а под краката им са били съхранени следи от бълбукащи фонтани, водни каскади и басейн, които някога са украсявали жилището.Дворецът е построен на Палатинския хълм от обичащия лукса император през I век след Христа и предхожда по-известния Domus Aurea или Златния дворец на Нерон. Според Алфонсина Русо, генерален мениджър на археологическия парк Колизеум, големият дворец на Нерон е бил вдъхновен от двореца на Птолемей в Египет, но е предизвикал силно недоволство сред гражданите на Рим, заради разточителната си пищност, инкрустиран мрамор, стенописи и декорация от злато и скъпоценни камъни.\"Нерон е искал атмосфера, която олицетворява неговата идеология, на абсолютния владетел, абсолютния монарх\", казва Алфонсина Русо.Първият дворец е бил почти напълно унищожен по време на пожара през 64 ​​г. от н.е., а легендата разказва, че Нерон е свирел на арфа, докато столицата на Римската империя горяла.През 18 век, когато са проведени първите разкопки, част от декорацията и артефактите са преместени, например английският херцог Бофорт изнася колоните за своето имение „Бадминтон\" в Глочестършир.Посетителите на Domus Transitoria на Нерон, трябва да се спуснат под земята, за да разгледат стаите и градините на резиденцията, останали скрити през вековете под други сгради и отломки.Новото осветление и комплектът за виртуална реалност на Oculus ще позволят на посетителите да се насладят и възхитят на възстановения декор на двореца от цветен мрамор, фонтани и червени порфирни колони.Обиколката започва от голяма стая с нимфеум, светилище, посветено на нимфите, почитани като божества на изворната и лековита вода.Водата е централна тема на вилата, една от причините, поради която тя  дълго време грешно е възприемана за термалните бани на Ливия, казват археолозите. Пространството е украсено богато с колони и ниши. Историци и археолози твърдят, че Нерон е обичал да прекарва най-горещите часове в летните дни в тази стая, която се е намира под голям вътрешен двор, който вероятно е имал богато украсено дървено покритие или може би е бил защитен само с пищни завеси.Ярки и скъпоценни мрамори украсяват това пространство, което е изразявало световната мощ на императора, казват историците.Стените са изрисувани с цветя и растения, създавайки илюзията за пищна градина.Част от оригиналния декор на вилата е придобита преди около три века от фамилия Фарнезе.Въпреки това много оригинални декорации са изгубени или вече са част от частни колекции или изложени в музеи.Части от украсения таван са изложени в музея на хълма Палатин, точно до входа на Domus, заедно със златни фризове и други съкровища. ", "date": "2019.04.14", "title": "Рим отваря врата към подземния свят на разрушения дворец на Нерон"}
{"url": "http://www.cross.bg/beshe-otvutre-zaklyuchena-1601767.html", "text": "/КРОСС/  Главният секретар на МВР Ивайло Иванов коментира на ГКПП Кулата Явор Захариев.\"Когато е получен сигнал за инцидента с господина, първоначално се работеше по версия, че може да е бил пребит. Отивайки на място обаче вратата беше заключена отвътре. Телефонът му беше вътре, не е имало връзка с него от няколко дни. Тогава не получихме данни, че може върху него да е упражено насилие. А какви са резултатите от аутопсията, не мога да ви кажа\", обясни той.", "date": "2019.04.14", "title": "Ивайло Иванов: Имаше версия, че Явор Захариев е бил пребит, но вратата му беше заключена отвътре"}
{"url": "http://www.cross.bg/bili-milano-dzhebchiiiki-1601751.html", "text": "/КРОСС/  Приключващият в Милано Международен мебелен панаир и съпътстващата го Седмица на дизайна привлякоха в града не само над 300 хил. гости от цял свят, но и всички джебчийки на Италия - констатираха без да се церемонят медиите на Апенините. Ако се вярва на пишещото братство, става дума за истинско стълпотворение на циганки-обирджийки, каквото финансовата и модната столица на страната не помни. И което буквално задръсти чакалните на полицейските управления с пишещи жалби жени и мъже, останали без портфейли, пари, бижута, телефони и даже без компютри. Като най-често жертвите на ловките крадли са били чужденци, които вероятно са били свикнали да ходят в родните си страни с незатворени чанти, а портфейлите и телефоните им да стърчат от някой джоб.Според ченгетата предпочитаното поле за изява в Милано на мургавите джебчийки през изминалата седмица са били станциите и мотрисите на стигащата до панаирното градче линия №1 на метрото. Обикновено пък налазилите града стотици крадли са се развихряли през сутрешните и вечерните часове, когато пероните и вагоните са бъкани от народ, а блъсканицата е голяма. Така например само между 7 и 8 часа в четвъртък сутринта полицията е засякла с камерите в станцията „Амендола\" 30 обирджийки. При последвалата масирана акция служителите на органите на реда закопчават 17 от мургавелките, но по-късно се оказва, че усилията на полицаите са били едва ли не напразни - 13 от задържаните са бременни и не може да им се направи нищо друго, освен да бъдат пуснати на свобода. Почти същото се случва и с най-малката от арестуваните, която е 16 годишна и тъй като е малолетна, е пратена в... изправително школо! Независимо от факта, че девойката е задигнала майсторски 1000 евро от китаец, предала ги е на изчезнала яко дим нейна аверка и гостенинът е останал с пръст в устата. Интересното е и това, че всичките 17 арестувани джебчийки са били без документи за самоличност, а по думите им те гастролирали специално за Седмицата на дизайна от циганските катуни край Милано, край Торино, Рим, Неапол, о. Сицилия и т.н..Случили са се също така бдителни и оправни гости като 26-годишната малтийка, която в петък привечер успява да блокира на станцията до Централната гара вече докопалата портфейла й мугргавелка и да й забие няколко шамара. За съжаление обаче в огромното мнозинство от случаите джебчийките са постигали целта си безнаказано, като доказателство за това е полицейската статистика. Защото според нея едва ли някой от „ужилените\" през Седмицата на дизайна в Милано стотици чужденци ще види обратно задигнатите му документи, пари и ценности. Доколкото до произхода на въпросните жертви, то те най-често са били гости от Азия, от арабскиите страни, от Русия и от Северна Европа. ", "date": "2019.04.14", "title": "Крадлите на Италия се събраха на панаир в Милано"}
{"url": "http://www.cross.bg/mesta-gradysa-bulgariya-1601739.html", "text": "/КРОСС/  В понеделник още преди обяд валежите в Източна България ще спрат, а през деня и облачността там временно ще се разкъса. Над останалата част от страната ще се задържи предимно облачно и на места, главно в Югозападна България ще има превалявания. Ще духа до умерен североизточен вятър. Максималните температури ще са между 11 и 16 градуса, а минималните между 3 и 8 градуса.Атмосферното налягане ще се повиши и след обяд малко ще надвиши средното за месеца. Над Черноморието сутринта ще е облачно, все още на места със слаби валежи. До обяд валежите ще спрат и до края на деня ще има разкъсвания на облачността, на много места до предимно слънчево. Ще духа до умерен северен вятър. Остава хладно с максимални температури между 10 и 13 градуса. Температурата на морската вода е 11-12 градуса. Вълнението на морето ще е 2-3 бала.Над планините отново ще е предимно облачно. Превалявания от дъжд ще има на места в масивите от Западна България, на височина над 1800 м ще са от сняг. Ще духа до умерен вятър от изток-североизток. Максималната температура на височина 1200 метра ще е около 6 градуса, на 2000 метра - около 0 градуса.Във вторник и сряда незначителни превалявания ще има само на изолирани места. Ще има и временни разкъсвания и намаления на облачността, на повече места и по-продължителни първия ден. Вятърът ще се ориентира от северозапад. Сутрешните температури ще се понижат и на отделни места в Североизточна България и по високите полета при изясняване в нощните часове ще се образува слана. Дневните температури слабо ще се повишат. ", "date": "2019.04.14", "title": "И новата седмица започва с дъжд "}
{"url": "http://www.cross.bg/taseva-katrin-specheli-1601763.html", "text": "/КРОСС/  Катрин Тасева спечели още един медал от Световната купа по художествена гимнастика в София. Бронзовата медалистка от многобоя, взе и сребро от финала на топка, съобщава Gong.bg. Катрин Тасева изигра много чисто композицията си, за което получи 19.950 точки.Титлата спечели Екатерина Селезньова от Русия с 20.700 точки. Трета се класира Линой Ашрам от Израел с 19.600.Другата ни представителка Невяна Владинова остана шеста с 19.100. За Тасева предстоят финалите на бухалки и лента. Владинова не успя да се класира за тях.", "date": "2019.04.14", "title": "Катрин Тасева спечели сребърен медал на многобоя "}
{"url": "http://www.cross.bg/plovdiv-parka-vsichki-1601762.html", "text": "/КРОСС/  Омбудсманът Мая Манолова ще поиска пълна проверка за това кой, как и защо е издал разрешителните за строеж в парка зад парк-хотел „Санкт Петербург\" в кв. „Кършияка\", гр. Повдив и в зависимост от резултатите ще сезира прокуратурата.Това стана ясно днес на среща между обществения защитник и граждани, които се борят срещу унищожаването и застрояването на зелените площи в парка. Те настояват Община Пловдив да си върне обратно собствеността на парка и да запази статута му, да се възстановят и облагородят зелените площи, както и публично да се обяви кой е виновен за изсичането на дърветата в него. Миналия петък представители от инициативния комитет се срещнаха с омбудсмана в институцията, за да подадат жалба и да я поканят на протеста си.„След направена проверка на кадастралната карта от институцията на омбудсмана за това как изглежда имота в нея, какво се предвижда по общия устройствен план и какви са намеренията по подробния устройствен план, мога да кажа, че е имало опит да се промени предназначението на парка - от зелена площ да стане обслужващо строителство, т.е. да бъде застроен\", каза Манолова пред журналисти.Тя обяви, че предстои проверка на всички документи в Община Пловдив по случая и изпращане на съответни препоръки, за да се отбележи, че „паркът е парк и не трябва да се правят опити за промяна на предназначението му\".По думите й ще бъдат проверени и Община Пловдив, и Министерство на отбраната, тъй като два обекта, които са тяхна собственост - обществена тоалетна и подземни бункери, „мистериозно\" са изчезнали от кадастралната карта.„Смятам, че общината и държавата трябва да направят всичко възможно, за да защитят собствеността си в този парк. Държавата през Министерство на отбраната е собственик на подземно съоръжение, общината също е съсобственик в този парк. Ако процедурата за окончателно одобряване на общия устройствен план и на подробния такъв каже, че това място ще бъде единствено и само зелена площ, това много съществено ще повлияе на цената, на която общината ще си откупи парка\", заяви Манолова и допълни, че ако държавата и общината си свършат работата, цената за данъкоплатците няма да бъде висока.Институцията на омбудсмана ще поиска и пълна проверка за начина, по който са отрязани безобразно 67 дървета - дали кметът на Пловдив е изпълнил своите ангажименти по чл. 63 от Закона за устройство на територията и дали в публичния регистър, който трябва да има Община Пловдив за всички паркове, зелени площи и дървесна растителност, са били надлежно отбелязани отсечените дървета.„Днес гражданите на Пловдив показаха на всички българи как не трябва да се примиряват с безобразията и вандалщината, как трябва да защитават правата си, как трябва да защитават средата, в която живеят децата им и всички деца на Пловдив\", обяви омбудсманът пред протестиращите. Според нея половината битка вече е спечелена, единствено и само благодарение на техните усилия и организация да повдигнат въпроса и да търсят отговори.", "date": "2019.04.14", "title": "Мая Манолова в Пловдив: Ще сезирам прокуратурата при нередности в парка „Кършияка“"}
{"url": "http://www.cross.bg/nad-ybiti-pri-bitka-za-kontrola-na-tripoli-1601760.html", "text": "/КРОСС/  Масовите сблъсъци между враждуващи милиции край Триполи доведоха да смъртта на 121 души, съобщава Световната здравна организация. Над 560 е броят на ранените от 5 април, когато започна голямата офанзива на Либийската национална армия на маршал Халифа Хафтар, до момента. По данни на ООН, най-малко 8000 души са били принудени да напуснат домовете си.Сблъсъците могат да доведат и до гражданска война подобна на въстанието през 2011 г. Тогава беше свален от власт и убит дългогодишният диктатор Муамар Кадафи. ", "date": "2019.04.14", "title": "Над 120 убити при битка за контрола на Триполи"}
{"url": "http://www.cross.bg/slychaite-protzenta-kychetata-1601738.html", "text": "/КРОСС/   Кучетата подушват рака в 97 процента от случаите, твърдят американски учени, цитирани от ЮПИ.Екипът на Хедър Жункейра от компанията \"Биосент Ди Екс\" е работил с три дакела, предварително обучени да разграничават между нормален кръвен серум и тъкан със злокачествен рак на белия дроб.Кучетата са разпознали нормалната тъкан в 97,5 процента от случаите, а раковата - в 96,7 процента от случаите.Учените се надяват да използват откритието, за да разработят евтини и неинвазивни начини за откриване на рак. Те искат да определят и кои са биологичните съединения, които разпознават кучетата, и да разработят профилактични тестове на тази база.Обонятелните рецептори на всички кучета са 10 000 пъти по-чувствителни, отколкото на хората.Източник: БТА ", "date": "2019.04.14", "title": "Кучетата подушват рака в 97% от случаите"}
{"url": "http://www.cross.bg/dete-zhena-katastrofa-1601764.html", "text": "/КРОСС/   Шест месечно бебе е загинало, а 9-годишно дете и 28-годишна жена са ранени след тежка катастрофа в района на село Загорско, съобщиха от пресцентъра на МВР.По първоначални данни при включване в главния път към Граничния контролно-пропускателен пункт „Маказа\", „Фолксваген\" се е сблъскал с друг лек автомобил, в който пътувало семейство с две деца. Бебето е загинало, а ранените дете и жена са в Спешното отделение на кърджалийската болница.Мястото на произшествието е отцепено от полиция, движението се извършва в едната лента. Извършва се оглед, посочват от Областната дирекция на полицията в Кърджали.По непотвърдена информация единият от катастрофиралите автомобили е на Лютви Местан, съобщава \"24 часа\".Източник: Агенция Фокус, 24 часа ", "date": "2019.04.14", "title": "Бебе загина при катастрофа на пътя за „Маказа”, дете и жена са ранени "}
{"url": "http://www.cross.bg/hora-polititzi-godina-1601761.html", "text": "/КРОСС/ Според мен да. Апартаментите са най-малкото зло. Големият проблем са офшорните сметки, банковите сметки на българските политици, някои от които достигат стотици милиони. Ако си спомняте имаше един диск, който беше донесен специално в България от швейцарски банки, като с него се беше добило немското разузнаване.Нашата прокуратура изпрати човек, който донесе този диск, но той беше прикрит. Многократно аз поставях въпроса този диск да бъде доставен и да бъдат оповестени имената на тези хора, но досега нищо подобно не се е случило. Бъдете сигурни, че може би скоро ще се случи. Всичко това показва, колко съм бил прав преди десетина години, когато предложих със закон да се въведе изискване за пълна проверка на имуществото на всички политици, депутати, министри и висши магистрати. И като гледам все още нито един български депутат не е предложил тази година дори такова нещо. А това е една нормална практика в Европейския съюз и САЩ. Който не може да докаже произхода на своето имущество , то следва конфискация, съд и затвор. За съжаление българските политици наистина се чувстват недосегаеми. И този скандал с апартаментите, където са забъркани абсолютно политици от всички партии показва, че тези политици се чувстват безнаказани и никой не може да ги докосне. Затова ние като общество сме задължени да направим всичко възможно истината да излезе наяве и най-вече виновниците да понесат своята и политическа, и наказателна отговорност. Да отидат в затвора за кражбите, които правят в момента. Защото хората трябва да знаят, че тази бедност в страната, тази мизерия се дължат именно на тези кражби от страна на българските политици. Аз многократно съм казвал и като депутат от трибуната на парламента, че всяка година в България , само от ДДС, се крадат до 2,5-3 млрд. лева. Само от ДДС.Добавете кражбите от акцизи на цигари и алкохол, прибавете кражбите от обществени поръчки и се получават 10-15 млрд. на година. Можем да добавим и друг тип кражби на политиците, като заменки например. Бяха откраднати между 6-8 млрд. лв. от тези престъпни заменки по морето и курортите. Никой не говори за това. Става дума за ясни далавери, които могат да бъдат проверени, а виновниците да бъдат вкарани в затвора.- Трудно ще му бъде, защото става дума за хора, които той самият е назначавал. Той носи персонална отговорност за тези назначения и защото ги е търпял. Мисля, че тези хора, освен че са се самозабравили, минават всякаква граница на нормално човешко поведение. Представете си що за човек е този, който иска да има персонален асансьор до своя хол. Наистина тези хора прекалиха. Пак казвам, големите кражби много лесно могат да се хванат именно по посока на проверка на имуществото. След като не можеш да докажеш произхода на имуществото най елементарното е да следват конфискация и съд. За съжаление и нашата съдебна власт и нашите закони са такива, че позволяват тези хора да бъдат недосегаеми.- Веднага трябваше да си подаде оставката. Не може този, който разследва корумпирани, да има съмнителни обстоятелства около него.Бил съм четири години депутат. През тези четири години съм си купил един мотор на старо и една кола на старо, която продължавам да карам. Нито апартамент съм си купил, нито вила. Вярно е, тогава заплатите бяха 2000 лв., а сега са 5-6000. Смятам, че една независима прокуратура може да хване всички корупмпирани политици и да ги вкара, където им е мястото.- Има и от ГЕРБ, излязоха и от БСП хора с невероятни имоти, които са не по-малко луксозни и евтини от гербаджийските. Бих попитал още, няма ли кой да повдигне въпроса, как Ахмед Доган е придобил за няколко хиляди нещо, което му носи доход на година от 30 млн. лв. С 3-4000 акции - 30 млн. на година. И което струва навярно 100-150 млн. Става дума за ТЕЦ \"Варна\". Просто трябва да има закони, те да важат за всички и някои да носят наказателна отговорност.- Очаквам изненади. И аз самият се кандидатирам. Искренно се надявам на тези избори да има повече независими депутати. И нека хората преценят кандидатите не по техните думи, а по делата им. Надявам се, че бъдещето е на хора, при които не е водещо партийното начало, партийното послушание. За съжаление в родния парламент влизат не хора със собствено мнение, а послушковци, които гледат с възторг своето ръководство и гласуват както им наредят. Мога да дам стотици примери. Примерно при ГЕРБ премахват преференциите единодушно, но след като техният началник заповядва друго, целият парламент започва да обяснява точно обратното за преференциите. Същото е и с БСП. Какво значи да напуснеш парламента и оставиш останалите да правят каквито закони си искат. Битката на народния представител е вътре в парламента. Там трябва да се решават нещата. И повярвайте, 79 депутати никак не са малко. Това за мен е неправилна позиция на БСП и мога да кажа, че преди време със Стела Банкова отстоявахме двамата своите позиции.- Според мен категорично ще има предсрочни избори наесен. Политическата класа вече се изхаби. Затъна в охолство, затъна в корупция. Говоря за всички парламентарно представени партии. Те забравиха хората, които гласуваха за тях. Забравиха, че здравеопазването убива хиляди всеки месец от липса на елементарни здравни грижи. Забравиха стотици хиляди български пенсионери. Докараха го дотам, че в някои райони има частни линейки. Това е върхът на безочието на тези политици, които ходят да се лекуват в правителствена болница. Тези неща трябва да се променят, защото хората няма да търпят още дълго. Длъжни сме да се организираме по някакъв начин и това е голямото предизвикателство на тези избори. Ако хората предпочетат личности вместо партии на изборите, това значи, че вече има промяна. И в българския парламент ще влязат нормално мислещи хора. ", "date": "2019.04.14", "title": "Доц. Минчо Христов: Апартаментгейт е малкото зло, големият проблем са банковите и офшорните сметки"}
{"url": "http://www.cross.bg/ivancheva-petrova-kmet-1601758.html", "text": "/КРОСС/  Ще заведем дело срещу Гешев за подвеждане и неправилна информация по медиите, за клевета. Ще има ответен удар по това, което той е излъгал пред медиите\". Това заяви подсъдимият бивш кмет на столичния район „Младост\" Десислава Иванчева.Истината винаги побеждава. Тя винаги е на страната на този, който не лъже и който се бори за правилните каузи. Слава Богу, ние се оказахме достатъчно силни. Истината те прави силен, а ние се позовахме на нея, каза още Иванчева.Заедно с другите двама обвинени - нейната заместничка Биляна Петрова и бившия кмет на района Петко Дюлгеров, Иванчева се яви в Специализирания съд, където започнаха финалните пледоарии по делото срещу тях.Процесът срещу тримата отне на правораздавателната ни система близо една година, след като на 18 април 2018 г. Иванчева и Петрова бяха задържани с белязани пари пред спортното министерство в София.„Нямаше нито един свидетел, който да намекне, че е имало умисъл или нещо, което ние по някакъв начин да сме искали - пари за нас или наша полза\", категорична е Десислава Иванчева.„Според всички проверки, като вътрешен одит и АДФИ, нямаме и за 10 лв. забележка. Ние сме си работили законово\", допълни още тя.На въпрос каква е равносметката ѝ за последната година, откакто тече процесът срещу нея, тя отговори: „Опропастен живот - на близки, на приятели, на познати. Разболяна психика и физика\".Заместничката ѝ Биляна Петрова пък намекна за очакващи се изненади в съдебната зала.„Днес ще видите, че обвинителният акт и сценарият се различават значително. Сценарият не почива на факти и доказателства. Ще се види, че прокуратурата си е измислила една картинка. Благодарение на тази картинка и скалъпени доказателства, една година животът ни е разбит - 8 месеца в ада и 4 месеца под домашен арест\", коментира тя.И според двете в обвинителния акт на прокуратурата има „измислени реплики и срещи\", а целта е била една - да се премахне законно избрания кмет на района.Възможно е да чуем решението с присъдите следващата седмица, точно в деня, в който Десислава Иванчева, Биляна Петрова и Петко Дюлгеров бяха задържани миналата година.До прецедента делото да е в неделя се стигна, след като се оказа, че нито един от адвокатите не може да дойде в четвъртък или петък поради прекалено голяма заетост и други дела. ", "date": "2019.04.14", "title": "Иванчева и заместничката ѝ ще заведат дело срещу прокурора Гешев"}
{"url": "http://www.cross.bg/imena-ninova-plenyma-1601768.html", "text": "/КРОСС/  9 нови имена бяха включени към листата, която соцлидерката Корнелия Нинова предложи на Националния съвет на БСП. Всеки момент ще започне гласуването. Вотът ще е таен, в момента се печатат бюлетините.Към предложените от Нинова имена пленумът е записал Сергей Станишев, Валери Жаблянов, Борислав Гуцанов, Антон Кутев, както и петима млади социалисти.Така проектолистата става 26 души. Всеки от членовете на пленума ще трябва да гласува за 13 имена, тъй като 4-те от гражданската квота и коалиционните партньори бяха одобрени по-рано днес. За избрани ще се считат тези 13, които са събрали 50%+1 гласа от пленума. Те ще бъдат подредени по вишегласие.Снимка 24 часа ", "date": "2019.04.14", "title": "Пленумът дописа списъкът на Нинова с 9 имена, започва тайно гласуване"}
{"url": "http://www.cross.bg/tehnologii-zhivot-sochi-1601745.html", "text": "/КРОСС/  Министърът на енергетиката Теменужка Петкова ще участва в XI-я Международен форум „Атомекспо 2019\", „Ядрени технологии за по-добър живот\". Очаква се в рамките на събитието да се обсъди приносът на атомната енергия към борбата с климатичните промени, както и значението на ядрените технологии за развитието на различни сектори от публичния живот. Форумът ще се проведе на 14-ти април 2019 г. в гр. Сочи, Руска федерация.", "date": "2019.04.14", "title": " Министър Петкова ще участва в международния форум „Атомекспо 2019“ в Сочи"}
{"url": "http://www.cross.bg/vmz-sopot-zabranitelniya-obyavi-1601746.html", "text": "/КРОСС/  Народното събрание извади част от ВМЗ-Сопот от забранителния списък и го обяви за продажба. Нито един депутат от Пловдив не реагира на този факт, което ги прави съучастници в съсипването на завода. Това обяви на пресконференция в Пловдив председателят на КП „Коалиция за България\" и на ПП АБВ Румен Петков. Той припомни, че парламентарната група на АБВ в НС вкара предприятието в забранителния списък именно, защото е обект със стратегическо значение.  Парламентът няма никаква загриженост за бъдещето на военнопромишления комплекс и за ВМЗ-Сопот в частност. Зам.-председателят на ПП АБВ Владимир Маринов посочи, че решението на НС отпреди седмица сочи, че 1000 дка от землището на с. Старосел, собственост на ВМЗ-Сопот, са извадени от забранителния списък с цел ръководството на завода да ги обяви за продажба, без изложени причини. Заводът не функционира в оптимален обем и поради това голяма част от работниците там са пуснати в неплатен отпуск и не са получавали заплати, посочи Маринов и коментира, че в причината за гореспоменатите на намерения може да се крие опит за злоупотреба със служебно положение и спешна необходимост от финансови постъпления.", "date": "2019.04.14", "title": "Румен Петков: Парламентът няма никаква грижа за бъдещето на военнопромишления комплекс "}
{"url": "http://www.cross.bg/listata-stanishev-kvota-1601753.html", "text": "/КРОСС/  Пленумът на БСП започна със скандал, съобщи \"24 часа\". Заради засилените мерки за сигурност, дългогодишния бивш депутат Георги Божинов не бе допуснат до залата, защото охраната не откри името му в списъците. Той се обиди и си тръгна, а след последвал скандал излезе лично служителка на \"Позитано\", за да го въведе в сградата.След като грешката бе поправена, дойде време за важните рещения. Пленумът на БСП след дълга и тежка разправия заключи, че 4 места от листата на БСП ще са за гражданска квота и коалиционни партньори.Пленумът обсъди първо местата за гражданската квота и коалиционните партньори. Като гражданска квота е и водачката на листата Елена Йончева.Предложението на Нинова беше за 4-о и 10-о за гражданска квота, за които тя лансира имената на шефът на президентския кабинет Иво Христов и бившият депутат, лидер на партия \"Българска пролет\" и настоящ водещ на предаване в червената телевизия Велизар Енчев. Последният обясни, че е научил за включването му в листата снощи. Приел поканата, защото било важно ГЕРБ и ОП да загубят изборите. Енчев отрече да е говорил антиевропейски досега.За мен най-важната национална кауза си остава успешният мандат на президента Румен Радев, който е основен контрапункт на пълзящата автокрация. А БСП е единствината опозиция, нормално е да приема, заяви пък шефът Иво Христов. Рано сутринта зам.-шефът на ПГ на БСП Драгомир Стойнев обясни, че Христов е номинация на Изпълнителното бюро.На 17-о място като коалиционен партньор влиза Емил Георгиев от \"Екогласност\". Ние сме коректен коалиционен партньор на БСП, обясни присъствието си той. Запитан за отсъствието на Станишев от евролистата, той обясни, че това е проблем на БСП. От наша страна една дума няма да чуете срещу Станишев, каза Георгиев.Второто място за гражданска квота да е 6-о, а не 4-о, поискал обаче Георги Божинов. Но за изненада при гласуването първо било предложението на ИБ, което минало с под 80 гласа.Каква ще е позицията на бъдещите евродепутати на БСП към ПЕС и ще напуснат ли те групата на социалистите и демократите, попитали много от членовете на пленума. Антон Кутев акцентирал въпроса особено на позицията по този тема на кандидатите от гражданската квота.БСП да се определи спрямо ПЕС поискал и Георги Пирински.  Опонентите на Корнелия Нинова в БСП я заплашиха с атака на лидерския пост заради Станишев.След дълги месеци на вътрешна опозиция и липса на единение около един водач, несъгласните с политиката на соцлидерката се групираха около изпадналия засега от червената листа Сергей Станишев. Предупреждението отправи публично на пленума Димитър Дъбов по време на дебатите около имената в листата, твърди Канал 3.Ултиматумът е бил поставен към председателката на партията с аргумента, че след като не иска президента на ПЕС в листата, го връща у дома да се бори за нейното място. Ако Сергей Станишев не е в листата, го поставяш в ситуация да се бори за твоето председателско място, предупредил Дъбов, който беше зам.-председател на БСП по времето на председателството на Станишев.На влизане на пленума самият Станишев обяви, че с предложената от лидерката листа БСП прави голям подарък на ГЕРБ. Станишев беше поканен рано сутринта на разговор при Нинова, в който му съобщила, че не фигурира в листата за евровота.Зад него застанаха с остри изказвания срещу ръководството и листата освен Дъбов, и Велислава Дърева, Антон Кутев, Георги Пирински, Ангел Найденов.   ", "date": "2019.04.14", "title": "След тежки скандали и разправии – какво реши пленума на БСП?  "}
{"url": "http://www.cross.bg/okean-svetovniya-prezidentut-1601747.html", "text": "/КРОСС/  В реч, произнесена от дълбините на Индийския океан, президентът на Сейшелските острови Дани Фор призова света да направи повече за опазването на \"туптящото синьо сърце\" на планетата, предаде \"Асошиейтед прес\", цитирани от БТА. Неговият апел беше предаден на живо от подводница, а Сейшелите са една от островните държави, застрашени най-много от промените в климата.Президентът посети британска научна експедиция, която събира данни за Индийския океан. Въпреки че океаните представляват две трети от земната повърхност, по-голямата част от тях е слабо проучена.Дани Фор обяви, че проблемът с океаните е прекалено голям, за да неговото решение бъде оставено в ръцете на следващото поколение \"Вече нямаме извинения да не действаме, нямаме и време\", заяви той от управляемия подводен апарат, намиращ се на дълбочина от 121 метра край Сейшелските острови. Когато президентът се върна обратно на повърхността, той каза пред \"Асошиейтед прес\", че по този начин се е докоснал до огромното биоразнообразие на океана и това е утвърдило убеждението му, че трябва да се предприемат незабавни действия за неговото опазване.Днес със статут на защитени зони са едва 5% от световния океан. През 2020 г. те трябва да нараснатдо 20%. Според учените обаче, за да се запази биоразнообразието на океана, със статут на защитени зони трябва да бъдат между 30 и 50% от световния океан. ", "date": "2019.04.14", "title": "От подводница президентът на Сейшелите призова за опазване на световния океан"}
{"url": "http://www.cross.bg/facebook-sotzialnata-mrezha-1601749.html", "text": "КРОСС/  Facebook се срина като от около 13:45 часа българско време хиляди потребители не могат да влязат в социалната мрежа. Не работи нито сайтът, нито мобилните приложения на Facebook. Първоначално социалната мрежа се зареждаше много бавно, а в последствие изцяло спря.Продуктите от портофлиото на компанията - Instagram и приложението WhatsApp също се сринаха.Засега няма официална информация какво провокира спирането на работата на социалните мрежи. Мащабът на срива обаче е огромен. В сайтовете за детекция на проблеми с домейни вече хиляди потребители от цял свят споделят, че нямат връзка със социалната мрежа.Към момента е ясно, че Facebook е спрял да функционира в повечето европейски държави - Италия, Унгагия, Англия, Сърбия, Португалия, Германия и т.н.; в Турция, в Канада, САЩ и Южна Америка и други.Последният път, когато Facebook имаше подобен проблем, беше съвсем наскоро - 14 март, когато няколко часа потребителите не можеха да ползват социалната мрежа. Засегнатите тогава бяха около 2,3 млрд. души.  ", "date": "2019.04.14", "title": "Глобален срив на Фейсбук и Инстаграм"}
{"url": "http://www.cross.bg/yastrebetz-georgi-borovetz-1601748.html", "text": "/КРОСС/  Най-луксозният хотел в Боровец - \"Ястребец\", има нов собственик - Ангел Палийски, който преди няколко месеца влезе във владение на морския курорт Слънчев ден с подкрепата на държавната Българска банка за развитие, пише \"Капитал в последния си брой.Дългогодишният шеф на футболния клуб \"Ботев\" - Пловдив, беше посочен от варненски политици като човека, през когото Делян Пеевски ще придобие от Георги Гергов морския курорт. Операцията по изкупуването на \"златната\" дупка във Варна с пари от бюджета съвпадна с излизането на политика от БСП от Слънчев ден и влизането на новия хотелиер, се посочва в публикацията.Цената на сделката за \"Ястребец\" не е видима, тъй като се купува дружество, а не имот. Хотелът е в актива на компанията \"Хастингс\", която до 22 март е била собственост на \"Милтех\" - на Георги Крумов, познат като управляващ фонда Equest, а в момента притежаващ \"Електрон прогрес\" и дял в компанията за бързи заеми \"Кеш кредит\". ", "date": "2019.04.14", "title": "Бивш директор на \"Ботев\" - Пловдив е купил хотел \"Ястребец\" в Боровец"}
{"url": "http://www.cross.bg/katolitzite-praznyvat-vrubnitza-1601752.html", "text": "/КРОСС/  Днес, 14 април, неделя, католиците отбелязват празника Връбница, който поставя началото на Страстната седмица.Приходите от дискуса на този ден традиционно ще бъдат предадени на епископ монсеньор Георги Йовчев, за нуждите на диоцеза, а даренията от върбовите клонки ще бъдат предназначени за благотворителен великденски обяд.", "date": "2019.04.14", "title": "Католиците празнуват Връбница"}
{"url": "http://www.cross.bg/potok-kiev-ykraiina-1601756.html", "text": "/КРОСС/  Вместо веднага да подадат на държавния секретар Майк Помпео поредния чек, сенаторите му устроиха своеобразен разпит с пристрастност, по време на който изискаха тчет за изпълнението на задачата за блокиране на „Сверен поток-2\". За да даде обстоен отговор шефът на американската дипломация очевидно не разполагаше с аргументи, имаше усещането, че повече би му било от полза да вдигне белия флаг и да го размаха пред сенаторите, но се наложи да се ограничи съссловесна констатация: \"Направихме всичко възможно да уговорим европейците, на първо място германците, да се откажат от строителството на „Северен поток-2\". Към днешна дата не сме постигнали успехи\".Твърдата позиция на немското ръководство съвсем неотдавна беше потвърдена от шефа на външното министерство на Германия Хайко Маас, който отговори на критиките на вицепрезидента на САЩ Майк Пенс по въпросите за финансиране на НАТО и строителството на „Северен поток-2\". „Нищо ново не се е случило. Не ни удивява и няма да сменяме нашите аргументи нито по въпроса на разпределяне на натоварването (по финансирането на НАТО), нито що се отнася до „Северен поток-2\".\" Американските надежди, че смяната на ръководството в партията на Ангела Меркел ще създаде необходимите условия за отказ от „Север поток-2\" също не се оправдаха. Анегрет Крамп-Каренбауер, „наследничката\" на Ангела Меркел, каза през фвруари:\"Северен поток-2\" за мен, както и за други, естествено, не е този проект, който поддъпжам с цялото си сърце. Само че основополагащите решения вече са приети, проектът не тряббва да се връща назад\". При това тя подчерта негативно отношение към главния (и всъщност единствен) инструмент на американската дипломация:\"Заплата със санкции не е най-добрият начин на общуване между приятели и партньори. САЩ преследват собствените си икономчески интереси, което е напълно законно. Но Вашингтон трябва да се вслуша в отговора на Германия: ние се занимавам с диверсификация, имаме и други източници на доставки.\"Майк Помпео очевидно е чул немската позиция и засега няма с как да възрази.Впрочем все пак държавният секретар все пак получи бюджета си, макар напоследък Държавният департамент да няма много постижени. „Северен поток-2\" се строи, Евросъюзът отказва да се присъедини към санкциите срещу Иран, Мадуро все още е на власт във Венецуела, а за създаването на широка антикитайска коалиция, която е така необходима на администрацията на САЩ, могат само да мечтаят. Дори и най-шумният американски успех напоследък - арестът на Джулиан Асанж, по-скоро е постижение на американското финансово министерство, а не на американската дипломация. На 11 март Международният валутен фонд (в който амершканците и техните съюзници си запазват голямото влияние) реши да отдели на крайно непопулярния (и не особено компетентен) президент на Еквадор кредит от 4,2 млрд. долара - и само месец по-късно Асанж се оказа арестуван по искане на американските власти.Трябва да се отдаде дължимото на шефа на Държавния департамент - Майк Помпео обеща на сенаторите да продължи да се бори на европейския фронт, наистина вече за достигането на доста по-скромни цели Всъщност те б трябвало да зарадват официален Киев: Работим с тях (европейците), за да видим има ли някакъв път, който да ни позволи като минимум да осигурим транзита на енергия през Украйна\".Добрата новина за Украйна е, че достатъчно влиятелен представител на администрацията на Доналд Тръмп поне на ниво декларации подчертава желание за работа по запазването на някакъв газов транзит от Русия за Европа през дадената територия. Лошата новина е в това, че от изявлението на Помпео следва, че Държавният департамент на САЩ не разполага с каквито и да било инструменти да принуди Германия за осигуряване на този „сценарий минимум\". Самият Помпео, говорейки за това, не създаде впечатление да е уверен в положителния резултат от своята „работа с европейците\". Ако назовем нещата с истинските им имена, ще се поучи следната схема: Държавният департамент ще моли немското правителство да спаси Украйна, а немското правителство ще помисли необходимо ли му е това или не, и ако да, то в какви рамки и при какви условия.Немски официални лица, включително и Ангела Меркел, нееднократно са заявявали за необходимостта от запазване на транзита на газ през Украйна, но има един важен нюанс: те не са говорили с конкретни числа и не обещават, че нивото на натовареност ще осигури рентабилността на украинската газопреносна система (ГПС), която не се отличава с нисока технологична ефективност. Ако се действа по „остатъчен принцип\", тогава на собствениците на украинската ГПС напълно вероятно ще се наложи да търпят загуби, което едва ли ще помогне на Киев да преодолее загубата от няколко процента в БВП и значителна част от доходите във валута, които има сега, но ще престане да получава след завършване на строителството на „Северен поток-2\".Най-важното е, че при всеки слчай Киев ще бъде лишен от възможността „да взима за заложник транзита\". Т.е. повторението на „газова война\" вече няма да бъде възможно, тъй като ще изчезне възможността за блокиране на значителни количества руски газ за европейските потребители поради наличието на алтернативен маршрут. Ако се вгледаме в същността на газовия конфликт между САЩ и Русия, то пред Вашингтон стоят две цели:1) запазване на възможността за офциален Киев (фактически - за Вашингтон)на възможността да се шантажира Москва с блокиране на доставките на руски газ за Евросъюза и 2)да се запазят валутните доходи от транзит на руски газ за Киев, еквивалентни на около три на сто от украинския БВП. По очевидни причини от геополитическа гледна точка за американците първата задача е много по-важна, и тя вече се провали. По груби сметки е провалена и втората задача, но Държавният департамент се опитва в един загубен мач все пак да вкара „гол за престиж\", запазвайки за Киев макар и остатъци от парите за транзит.Впрочем дори и при максимално съдействие от страна на Германия е висока вероятността доходите от остатъците за украински транзит да не стигнат до украинския бюджет. Защото даже мениджърите на „Нафтогаз\" признават, че е желателно украинската ГПС да бъде продадена на стратегически западни инвеститори. Шефът на националната акционерна компания „Нафтогаз Украйна\" Андрей Коболев неотдавна заяви:\"Необходимо ни е да привлечем чуждестранни компании към управлението на украинската ГПС и да си поделим с тх доходите и приходите в замяна на инвестиции, в замяна на придобиване на дял, в замяна на поддръжка на Запад, на енергийна ефективност, на много неща.\"Не е изключено след година на държавния секретар на САЩ да му се наложи да обяснява на сенаторите една забавна ситуация: как стана така, че всички пари от газовите остатъци, за които така се е борила американската дипломация, се окажат в джоба на някой от европейските партньори на „Газпром\".Това би бил много справедлив край на „газвата война\", която Вашингтон разгърна против Москва.Само че по-вероятният вариант за развитие на събитията все пак ще бъде постепенното превръщане на украинската ГПС в скрап, в което може да се намери като ирония на съдбата, така и истинска историческа справедливост. Иван Данилов, РИА Новости ", "date": "2019.04.14", "title": "Газова безизходица за САЩ и Украйна"}
{"url": "http://www.cross.bg/frantzisk-isys-erysalim-1601750.html", "text": "/КРОСС/  Призивът „Осанна!\" огласяше процесията от кардинали, свещеници и обикновени вярващи, които си проправяха път през площада. След кратък прочит на Евангелието папа Франциск припомни на събралите се тържественото влизане на Исус Христос в Ерусалим и как той е проправил пътя към смирението, победило „триумфализма и лицемерието\".В навечерието на Страстната седмица Светият отец заяви: \"Исус ни показа как да се изправим пред трудните моменти и да се преборим с най-коварните изкушения като запазим в сърцата си мира и се уповаваме в Бог, който носи милост и живот\".Главата на Римо-католическата църква отбеляза, че „с влизането си в Ерусалим, Исус ни е показал пътя към смирението, което винаги побеждава\".„Триумфализмът се опитва да постигне целите си като винаги избира най-прекия и лесен път - чрез фалшиви обещания и заблуди. Той се храни и процъфтява от думи, които не са изковани на кръста. Христос се опълчи със своята страст\", категоричен беше Франциск.В края на почти двучасовата служба Светят отец призова събралото се множество от вярващи да се помолят за мир в Светите земи и в Близкия изток. ", "date": "2019.04.14", "title": "Папа Франциск призова към смирение на Палмова неделя"}
{"url": "http://www.cross.bg/sigyrnost-shpionin-borisov-1601754.html", "text": "/КРОСС/  В листата на БСП има само един, който може би разбира от европейска политика, другото е - шпионин, Държавна сигурност, шпионин, Държавна сигурност. Това каза премиерът Бойко Борисов и лидер на ГЕРБ по време на представянето на политическата платформа на партията за евроизборите, предаде \"Фокус\".Харесахте ми\" - това каза Борисов на кандидатите за евродепутати.\"Сега разбирам защо и нашите опоненти искат да ни вкарат в компроматна игра\", коментира той.\"Сега като им видях листата - имат само един човек, който може би разбира нещо от европейска работа - г-жа Златева. Оттам нататък е шпионин, Държавна сигурност, шпионин, Държавна сигурност\", заяви лидерът на ГЕРБ. Според него дори и Русия няма общо с тази листа.\"Истината е, че някой иска да им се предложи, но не е наша работа да ги коментираме\", отбеляза лидерът на ГЕРБ.\"Бях сигурен и щях да се обзаложа за Иво Христов и за това, че е в листата, защото видях как се гледат с Корнелия Нинова онзи ден. И как правят онзи КСНС в нищото, само за да се говори по темата\", коментира Бойко Борисов. ", "date": "2019.04.14", "title": "Борисов: Листата на БСП е шпионин-ДС, шпионин-ДС и един, който разбира"}
{"url": "http://www.cross.bg/isperih-bashta-zaginaha-1601733.html", "text": "/КРОСС/  Баща и син загинаха при тежка катастрофа на пътя Исперих - село Свещари. Сигналът за произшествието е подаден в 02.50 часа на 14 април на тел.112, съобщи МВР.Лекият автомобил \"Алфа Ромео\", собственост на 39-годишния родител от Исперих, се управлявал от неправоспособния му 17-годишен син. При движение с несъобразена с пътните условия скорост непълнолетният изгубил контрол над колата и се ударил в крайпътно дърво вдясно.На място загиват водачът и возещият се на предната седалка мъж. Телата са откарани за аутопсия в МБАЛ-Разград. По случая е образувано досъдебно производство. ", "date": "2019.04.14", "title": "Баща и син загинаха при катастрофа: Шофирало 17-годишното момче"}
{"url": "http://www.cross.bg/yavor-tazi-vsichki-1601736.html", "text": "/КРОСС/  От името на семейството му сестрата на напусналия ни без време музикант Явор Захариев се обърна както към неговите приятели, така и към тези, които са спекулирали с проблемите му с наркотиците. На Фейсбук страницата си Рая Крумова публикува емоционален текст, е който категорично отрича подозренията, че вокалистът на Gravity Co. е бил погубен от дрогата.Явор Захариев почина, след като бе открит на тавана на жилището си в безпомощно състояние и с тежки наранявания. Дълги години той се бори със наркозависимост, заради което се появиха и обвинения, че сам се е докарал до това състояние. Следи от опиати в тялото му обаче не са открити, обяви сестра му.Добро утро, добър ден или добър вечер.... Няма значение кога ще прочетете това... Просто ни се иска да се обърнем до всички и да изкажем най -дълбоките ни благодарности към другото семейство на Явор и това семейството са неговите приятели.Благодарим ви приятели от цялото ни сърце и душа за силните и искренни прегръдки, за милите думи и за споделените спомени с Явор. Тази любов, която споделихте с нас, в това тежко и трудно време ни помага и ние да преодолеем тази тежка загуба. Това слънце през деня и тази ярка звезда през нощта, наречена Явор, ще ни топли и ще ни осветява завинаги.Докато се сещаме за нещата, които е казал, за веселите случки с него, докато го носим в сърцата ни, няма да бъде забравен и нямя да умре. Няма да можем да го виждаме, няма да можем да го чуваме, но ще го усещаме, там...вътре в нас, където остават любимите ни хора...И това ще бъде за винаги.Не бъдете тъжни, защото сме сигурни, че той не иска да е така. Останете си с най - светлия спомен за него и с прекрасното излъчване на един добър и щедър човек. Той е някъде там, в пространството, в неговата гравитация и със сигурност обикаля, свирка си и се смее. Сигурни сме, че е щастлив, защото избяга от един превърнал се вече в тъмно черен свят. Свят пълен с пошлост, недобросъвестни намерения и болка.Искаме да се обърнем и към тези, които побързаха да го наречат \"наркоман\" или да подчертаят с големи черни букви, че той е загубил борба си с наркотиците. Към тези, които с огромна лекота му сложиха този безплатен етикет и не се замислиха, че това може да причини още повече болка на хората, които го обичат. Точно към тези хора исакаме да се обърнем...Към всички тях и към всеки един по отделно.Ще ли е възможно да си върнете думите назад?Ще ли е възможно да предъвчите тази гадост и този бълвоч, които изплюхте?Ще ли е възможно да да го сдъвчите добре и да го преглътнете, без да се задавите?Благодарим ви предварително.На всички вас държим да кажем, че това не е поредната наркоманска история, която от първия момент ни нагнездихте насила в главите, без дори да знаете какво точно се е случило \"по не потвърдени данни\". По изключително....и подчертаваме, по изключително потвърдени данни, Явор не е имал наркотици в тялото си.Абсолютно никакви.Явор е бил бит...пребит от бой и тялото му, което беше също толкова чупливо, както и душата му не издържа. Това е истината за Явор и за неговата смърт. Истината за човешкото същество, което пося любов и доброта на всяка негова крачка и във всеки един от нас.... И няма друга истина, колкото и да се опитвате да я търсите.Всеки един от нас и от вас живее с пороци, признати или не. Той имаше огромната смелост да ги извади, да ги покаже и да се бори с тях. Но това не е причината за неговата смърт. Причината е друга... И много по-болезнена.Сигурни сме, че на Господ Бог му трябват много ангели, за да се бори срещу демоните на този свят и за това си го взе.Той ще бъде един прекрасен ангел и ще ни закриля от там, където е. Ще закриля всички нас и всеки един по отделно и ще ни показва верния път на живота по който трябва да вървим. Този ангел, тази светлина и тази звездичка е ЯВОР. Тук и навсякъде.Обичаме те и ще те обичаме винаги от дъното на цялото ни сърце и цялата ни душа. Ти си част от нас и винаги ще бъдеш нашето малко момче, нашата обич, нашият Пуцко.....Ива и Рая ", "date": "2019.04.14", "title": " Истината за смъртта на Явор от  Graviti Co: Сестрата на покойния вокалист с емоционално писмо"}
{"url": "http://www.cross.bg/politika-gerb-imame-1601737.html", "text": "/КРОСС/  ГЕРБ представя политическата си платформа за предстоящите европейски избори на 26 май. Събитието се провежда  в театър „Азарян\" в НДК. ГЕРБ и СДС постигнаха споразумение за общо явяване на европейските избори.\"Силата на нашата платформа е, че ще защитаваме това, което се припокрива с приоритетите на ЕНП - кохезионна политика, миграция, отбрана. Благодаря на всички структури в страната, включително и на СДС, които правят всичко възможно, за да се подготвим максимално добре на предстоящите европейски избори. Днес ние ще представим както резултатите, които имаме от управлението и които изцяло се покриват с приоритетите на Европа и нашите ангажименти с евродепутатите ни. Когато принадлежим към едно политическо семейство в Европа ние трябва да приемаме съотносими политики\", заяви заместник-председателят на партията Цветан Цветанов. \"Искаме да покажем европейското лице на България\", добави той.\"Нямам съмнения, че днес ще бъде представена една прекрасна платформа. Въпросът е тя да стигне до българските избиратели. Опитът да превърнем дебата за Европа във вътрешнополитически дебат не е правилен. На този прекрасен отбор, на тази прекрасна платформа желая успех\", каза председателят на СДС Румен Христов.\"Правителството на ГЕРБ и Бойко Борисов отвориха нова страница в отношенията ни със Западните Балкани. Ще работим за намаляване на цените на роуминга в тези страни\", каза още Габриел, която води листата на ГЕРБ за предстоящите избори. Тя добави, че сред приоритетите на партията ще бъдат премахване на фалшиви акаунти, обучения за безопасност онлайн, както в училище, така и в бизнеса, да се подобри достъпът до интернет в селски и отдалечени райони, безплатен безжичен интернет навсякъде в страните от ЕС за по-лесна свързаност на бизнеса и хората, както и създаване на Европейски център за киберсигурност.„Понякога европейският бюджет звучи много неразбираемо за хората. Истината е, че той прилича на един семеен бюджет. Както всяко семейство има нужда от бюджет, за да посреща своите нужди, така и всяка държава има нужда от бюджет\", каза Андрей Новаков, който представи платформата на ГЕРБ относно бюджетната политика на ЕС. По думите му европейският портфейл за предстоящия период ще бъде 1 трилион и 30 млрд. евро. „Фалшива новина е, че след 2020 г. парите за България ще спрат. Нашите опоненти казаха, че България внася в европейския бюджет повече, отколкото получава - това не е така. Бюджетът е тази гравитация, която ни държи заедно\", каза още Новаков. Според него парите за земеделие се увеличават и продължава секторът да бъде приоритетен, а за малките населени райони ще има 5 млрд. лв в следващите години.„ЕС може да помогне на държавите в сферата на здравеопазването. Можем да си помагаме и да обменяме добри практики в Съюза. Над 70% от всички граждани от ЕС, а и ние в това число, искат ангажимент от ЕС в тази сфера, въпреки че той е приоритет\". Това заяви Андрей Ковачев. По думите му ако искаме растяща икономика, трябва да имаме и здрави граждани.„Българското правителство инвестира изключително много през последните години за здравноосигурителните плащания, за ремонтиране на болници, за това да има по-високо заплащане на медиците\", каза той. „Благодарение на европейската солидарност, само до няколко години ще имаме нова модерна Спешна помощ - ще бъдат закупени над 400 нови линейки, 247 медицински центрове ще бъдат ремонтирани, ще бъде закупена и много нова техника\", коментира Ковачев.„За да имаме добра среда за бизнеса трябва да имаме добри финансови измерители. А когато цифрите говорят, и опозицията мълчи. В момента имаме най-добрите икономически показатели в нашата история - най-висок БВП, най-ниска безработица\", заяви Ева Майдел. „България вече произвежда много. Но ние искаме да произвеждаме още и по-съвременни неща\", каза още тя.По думите й от ГЕРБ ще работят за завършване на единния европейски пазар. „Имаме нужда и от най-младия си потенциал - хората които са тук, хората които са в чужбина - да се завърнат. Но за да няма голяма пропаст между бизнеса и младите ще продължим да работим за съвместния им диалог\", коментира още Майдел. „ЕС трябва да продължи да помага на бизнеса и на потребителите и точно това ще бъде една от нашите задачи. Ще работим и за ускорено влизане в Еврозоната, защото това ще донесе повече възможности и инвестиции. Нашата най-голяма цел е не само да настигнем другите европейски държави, но и да повишим качеството на живот на българите\", каза още тя.„Кохезионна политика - това е политиката, която е най-близко до гражданите и която решава техните проблеми. Искаме тази политика да бъде по-близо до гражданите - да работим за по-добра свързаност, да бъде по-социална, да има по-добър достъп до здравеоопазване, да бъде по-зелена, по-екологична\", заяви Лиляна Павлова. По думите й от присъединяването ни към ЕС, въздействието на кохезионната политика върху БВП е 11%. „До 2023 г. очакваме още увеличение благодарение на тези еврофондове. Водещата роля на тази кохезионна политика е тя да се запази. Именно тя трябва да бъде близка до хората\", каза още тя. „Трябва да имаме синергия между различните европейски фондове и по-лесен достъп до тях. Благодарение на тях в годините назад променихме облика на градовете. Трябва да започнем да работим за това\", посочи Павлова.„Политиката на сближаване - социално и икономическо, е основополагаща за ЕС. Тя трябва да бъде ориентирана към хората. Ние инвестираме в по-честа околна среда, защото знаем, че всички екологични стандарти са предпоставка за по-добър живот. Ние продължаваме с инвестиционната политика в тази сфера\", обясни Ивелина Василева. За изминалия период Василева посочи, че са били изградени 51 пречиствателни станции за отпадъчни води. „Подобрихме състоянието на водите на Черно море, изграждайки 8 пречиствателни станции. Отдавна забравихме и за кризата с отпадъците в София, защото беше изграден най-модерният завод за отпадъци\", посочи още тя. Като друга важна политика Василева определи подобряване на качеството на въздуха. „Близо с 60% са намалели замърсяванията с фини прахови частици. От 28 града, по предварителни данни към настоящия момент, 9 от тях вече изпълняват изискванията. Продължаваме с въвеждането на мерки за по-чист въздух\", заяви Ивелина Василева.Преди седмица партията избра за слоган на евровота - „Европа ни чува\".От ГЕРБ залагат на най-малко 7 евродепутати в бъдещия Европарламент.Източник: nova.bg ", "date": "2019.04.14", "title": "Кохезионната политика, миграцията и отбраната са сред приоритетите на платформата на ГЕРБ и СДС "}
{"url": "http://www.cross.bg/ivancheva-prokyratyrata-deloto-1601735.html", "text": "/КРОСС/  Прокуратурата поиска 15 години затвор за обвинямите по делото ,,Иванчева\". От държавното обвинение поискаха още максимална глоба и конфискуване на имущество и за тримата обвиняеми - Десислава Иванчева, Биляна Петрова и Петко Дюлгеров. Днес са финалните пледоарии по делото.", "date": "2019.04.14", "title": "Прокуратурата поиска 15 години затвор за Десислава Иванчева "}
{"url": "http://www.cross.bg/alina-polychi-konkyrsi-1601734.html", "text": "/КРОСС/  Победителка в националния конкурс \"Мис Русия-2019\" стана Алина Санко - 20-годишната представителка на град Азов, Ростовска област, предаде агенция ТАСС, цитирана от БТА. Новата носителка на титлата получи короната от бяло злато и скъпоценни камъни от миналогодишната победителка Юлия Полячихина.\"Не смятах, че ще спечеля. Просто не мога да повярвам. Още не мога да осъзная какво се случва. Безкрайно съм щастлива\", сподели Алина Санко, която се занимава професионално с рисуване и създава картини, използвайки различни техники.Победителката в един от най-известните и престижни национални конкурси за красота получи парична премия и правото да представя Русия в международните конкурси \"Мис Свят\" и \"Мис Вселена\". ", "date": "2019.04.14", "title": "Избраха новата Мис Русия (видео)"}
{"url": "http://www.cross.bg/mlyako-kilograma-maslo-1601727.html", "text": "/КРОСС/  През 2018 г. количествата мляко, консумирани в Германия, са намалели с 3% спрямо 2017 г. до 51,5 килограма на глава от населението, сочат данни на германския Федерален институт за селско стопанство и храни в Бон, цитирани от електронното издание DairyNews. Експерти на института изтъкват, че неблагоприятното развитие бе регистрирано и през предишните няколко години, но токава спадът не бе толкова силен. През 2000 г. например германците са консумирали средно по 56 килограма мляко на човек, а през 2010 г. - 54,5 килограма. От Германската асоциация на фермерите обясняват процеса с трайната тенденция, характерна и за останалите развити страни. „Предпочитанията при консумацията на напитки се изместват към соковете и коктейлите. На развиващите се пазари като Китай обаче потреблението на мляко за пиене продължава да расте\", коментира Лудвиг Бергер, началник на отдела за мляко в асоциацията. Потреблението на масло в Германия също е намаляло през миналата година с 2,8% до 5,64 килограма на човек. Статистическите данни сочат, че всеки германец поема годишно средно по 23 пакетчета масло от 250 грама. За разлика от положението при млякото обаче тук няма формирана тенденция, като през последните години са регистрирани периодични колебания в посоката на движение. Като причина за спада през 2018 г. от асоциацията посочват поскъпването на маслото, отказало част от потребителите от продукта. „Германските потребители са многочувствителни към цените. В дългосрочна перспектива обаче потреблението на масло е стабилно и дори нараства слабо\", подчерта Бергер.", "date": "2019.04.14", "title": "Потреблението на млечни продукти в Германия намалява"}
{"url": "http://www.cross.bg/penzov-valentin-pirin-1601742.html", "text": "/КРОСС/  Композиторът, създател на фестивала \"Пирин фолк\"-Сандански - Валентин Пензов e починал днес. Скръбната вест съобщи във Фейсбук страницата си светският хроникьор агент Тенев.\"Днес ни напусна добрият приятел и талантлив композитор Валентин Пензов! Смирено на господа да се помолим! Господи помилуй! Вечна и блажена памет! Разотиваме се ... Песните остават, Валка\", написа Иван Тенев.Валентин Пензов е роден на 1 септември 1953 г. в Сандански. Една от първите групи, за които работи, е \"Тонус\". В нея той свири на бас и пее, като спечелва първата награда на конкурса \"Златна ябълка\" в Кюстендил. По-късно в София създава вокален състав \"Искри\". С формацията реализира първите си авторски записи в БНР през 1977 г. След няколко участия печели конкурса с група \"Импулс\" на Илия Кънчев със солист Веселин Маринов. През 1986 г. взима Гран при на композиторския конкурс към \"Златна антена\" с песен по текст на Димитър Чонгов.Валентин Пензов полага основите на \"Пирин фолк\"-Сандански през 1992 година с идеята фестивалът да отличава авторски песни и да дава път на млади изпълнители. Сред откритията му са дарования като Йордан Марков, Събина Донева, Невена Пейкова, Кристина Иванова, Ивета Костова, Дани Чуков и мн. др.През 1998 г. Пензов печели награди на \"Златният Орфей\" и на фестивала в Скопие. Повтаря този успех и през 2003-а. ", "date": "2019.04.14", "title": " Почина основателят на \"Пирин Фолк\" Валентин Пензов "}
{"url": "http://www.cross.bg/makaza-kurdzhali-ypravitel-1601740.html", "text": "/КРОСС/  Липса на достатъчно гръцки служители на граничния пункт \"Маказа\" доведе до големи задръствания през почивните дни. За това сигнализираха слушатели на „Хоризонт\". Според тях чакането за преминаване на границата отнема между 1 и 3 часа. Проблемът с колоните автомобили на \"Маказа\" беше поставен на вниманието на две министерства.МВР е предприело действия за уведомяване на гръцките власти и търсене на решение за справяне със ситуацията. Проблемът е поставен и пред външното ни министерство, каза областният управител на Кърджали Никола Чанев.Според медии в Комотини причината за големите опашки на \"Маказа\" са по-строгите проверки към европейските граждани, пътуващи до и от страни извън Шенген. Контрол има и заради мигрантския натиск. Областният управител на Кърджали се надява проблемът да се реши до началото на активния летен сезон. ", "date": "2019.04.14", "title": "Между 1 и 3 часа се чака на \"Маказа\" за влизане в Гърция "}
{"url": "http://www.cross.bg/radoev-ivan-nagrada-1601743.html", "text": "/КРОСС/  В Плевен връчиха националната награда за драматургия \"Иван Радоев\". Носител на голямото отличие стана на Десетото издание е Банко Банков за пиесата му \"Под южния кръст\".Конкурсът е организиран от Министерството на културата и община Плевен и е посветен на сезон N100 на Драматично-кукления театър \"Иван Радоев\". В него участваха 45 автора. Голямата награда журито с председател проф.Венета Дойчева присъди на Банко Банков. Връчи я кметът Георг Спартански: \"Плевен е общината в България от 265 общини, която дава за култура най-много средства. Не е лесно да се правят такива културни събития и конкурси\".Отличеният автор Банко Банков: \"Прекрасни актьори, прекрасен театър, великолепен директор. Кой български театър поддържа такъв конкурс? Много се радвам, че продължавате така да държите високо знамето\".Известният плевенски журналист Валери Какачев получи Специалната награда за плевенски автор за комедията \"Стари мускетари\". Директорът на театъра Васил Василев: \"Моята искрена мечта е реализирани пиеси, не само написани\".На снимката: Покойният Иван Радоев, на чието име е учредена наградата за драматургия", "date": "2019.04.14", "title": "Банко Банков е новият носител на националната награда за драматургия \"Иван Радоев\" "}
{"url": "http://www.cross.bg/sofiya-slavchev-initziativata-1601744.html", "text": "/КРОСС/  Председателят на ПП МИР и общински съвет от \"Политическа група 5\" Симеон Славчев се включи днес в инициативата \"София кара колело и тича за по-чист въздух\" заедно с дъщеря си Снежина Славчева.\"Длъжни сме да дадем личен пример и да пазим околната среда, не само днес, но ежедневно\", коментира Славчев преди старта. Общинският съветник работи активно за по-чиста природа още от началото на мандата си в Столичния общински съвет.Освен, че заедно с колегите си от ПГ5 инициираха създаването на временна комисия за решаването на проблемите, свързани с Природен парк Витоша, Славчев продължава и борбата срещу завода за изгаряне на отпадъци, който е планиран за изграждане в центъра на София.В инициативата \"София кара колело и тича за по-чист въздух\" се включиха и много популярни личности и звезди от областта на спорта като Евгения Раданова и Йордан Йовчев. Маршрутът на шествието премина през Парламента, Орлов мост, Перловска река и НДК.Организатори на събитието са \"София - Европейска столица на спорта\", Столична община и Центъра за градска мобилност. ", "date": "2019.04.14", "title": "Симеон Славчев: Борбата за околната среда трябва да е ежедневна"}
{"url": "http://www.cross.bg/stanishev-partiyata-svoyata-1601728.html", "text": "/КРОСС/ \"Корнелия Нинова избра не подхода за диалог и съгласие, а за конфронтация и налагане на своята воля. Това създаде доста напрежение в БСП.\" Това заяви президентът на Партията на европейските социалисти (ПЕС) Сергей Станишев преди началото на днешния Национален съвет на партията.Още преди началото му стана ясно, че името на Станишев въобще няма да фигурира в изборната листа на левицата за предстоящите на 26 май избори за Европейски парламент. „БСП трябва да отговори на четири въпроса. Първият - какво казваме на членовете на нашата партия? Месец и половина се провеждаха събрания, конференции и партията се произнесе категорично за своите предпочитания. Дали Националният съвет ще каже, че се вслушва в гласа на партията или всичко това е било един фарс. Второ - какво е посланието на БСП към обществото? Начинът, по който се управлява БСП, ще бъде транспониран в начина, по който се управлява България, ако ние спечелим управлението. Всички виждат, че има очевидна тенденция за превръщането на БСП във вождистка партия, в ГЕРБ номер 2. Въпросът е дали българите искат такава алтернатива\", посочи Станишев .Според него БСП трябва да си даде и ясна сметка какво е отношението на партията към Европа и ЕС, както и дали запазва своята проевропейска идентичност.„Всечи член на Националния съвет трябва да поеме своята отговорност чрез гласуването, което предстои днес\", призова Станишев по повод на днешното утвърждаване на евролистата на БСП, която определи като „голям подарък за ГЕРБ\". ", "date": "2019.04.14", "title": " Станишев: Листата на Корнелия Нинова е голям подарък за ГЕРБ"}
{"url": "http://www.cross.bg/myasto-korneliya-korymbashev-1601729.html", "text": "/КРОСС/  В разговор през седмицата Корнелия Нинова ми предложи 9-о място в листата на БСП за изборите за Европейски парламент, като ми каза, че това е най-високото възможно място за гражданската квота след Елена Йончева. Това написа в писмо до медиите евродепутата от квотата на БСП Петър Корумбашев. \"Понеже това предложение ми се стори като подигравка - за всичко, което съм направил досега, отказах. И така се разделихме. Благодаря на всички членове и организации на БСП, както и на Съюза на тракийските дружества, за доверието и получените номинации. До нови срещи!\", пише Корумбаш.", "date": "2019.04.14", "title": "Корумбашев: Корнелия Нинова се подигра с мен, предложи ми 9-то място в листата"}
{"url": "http://www.cross.bg/dzhakman-semeiistvoto-furnes-1601716.html", "text": "/КРОСС/  Дългите и здрави бракове в Холивуд са изключение, но не и при Хю Джакман. Той и съпругата му Дебора-Лий Фърнес са заедно вече 23 години.Джакман и Дебора се женят на 11 май 1996 г., когато тя е на 40, а той на 27 г. Но каква е рецептата за дълъг и щастлив брак.Хю споделя, че без съмнение честността е най-важното нещо в една връзка. От самото начало двамата са били честни един към друг и така всеки е можел да бъде себе си.\"Хората говорят за интимност и вярват, че става дума за спалнята\", казва Джакман - \"Разбира се, че това играе роля, но интимността всъщност е възможността да споделяте всичко - доброто, лошото, страховете, успехите.\"Фърнес и Джакман се запознават на снимките на тв сериала \"Correlli\" и се влюбват. Двамата имат 18-годишен син Оскар и 13-годишна дъщеря Ава. Джакман винаги е подчертавал, че най-важно за него е семейството. Любимото му време, прекарано със семейството е, когато отидат в своята провинциална къща, седнат край огъня и пекат маршмелоус. ", "date": "2019.04.14", "title": "Тайната на Хю Джакман за дълъг и щастлив брак"}
{"url": "http://www.cross.bg/ivancheva-nyama-mediite-1601730.html", "text": "/КРОСС/  В този час спецсъдът заседава по делото срещу Десислава Иванчева и изслушва пледоариите.Вече два часа и половина тримата наблюдаващи прокурори излагат пред съда обвинителната си теза, но какво наказание ще поискат към този час засега не е ясно. На предходното заседание Петко Дюлгеров, сочен за посредник на предадения подкуп, се отказа от своите показания. Те са важни, защото показват цялата технология на искания и предаден в последствие подкуп.Десислава Иванчева и Биляна Петрова дойдоха в добро настроение в съда и заявиха, че очакват от прокуратурата да поиска максимално наказание за тях, но че са невинни.„Те ще искат 30 години вероятно, но няма как да стане, защото доказателства няма\", заяви Иванчева.„На лъжата краката са къси и рано или късно, когато знаеш, че фактите са на твоя страна , те ще излезнат наяве\", заяви Биляна Петрова.„Ние дефакто ще заведем дело срещу Гешев основно за подвеждане и неправилна информация по медиите, което е уронване и набеждаване в наш ущърб, клевета, ще има ответен удар по това, което той е излъгал пред вас медиите\", коментира още Иванчева. ", "date": "2019.04.14", "title": " Започнаха финалните пледоарии по делото срещу Иванчева в Спецсъда"}
{"url": "http://www.cross.bg/rymuniya-kakvi-thaad-1601715.html", "text": "/КРОСС/  Русия внимателно следи за развитието на плановете на САЩ да разположат временно в Румъния мобилен комплекс за противоракетна отбрана THAAD. Това заяви днес руският заместник-министър на външните работи Александър Грушко, цитиран от ТАСС.В кулоарите на пленарно заседание на руския Съвет за външна и отбранителна политика, високопоставеният дипломат отбеляза, че предстоящото дислоциране на системата за противоракетна отбрана в Румъния поставя два въпроса. Първо, какви точно работи ще се извършват на обектите в тази страна и второ, колко дълго ще остане системата THAAD в Румъния и какви ще бъдат действителните й функции.Русия се отнася \"еднозначно отрицателно\" към военното планиране на НАТО за Черноморския регион, но предприема необходимите мерки за \"неутрализиране на заплахите\", произтичащи от тези действия, каза още Грушко. По думите му \"активността в Черноморския регион не увеличава сигурността, а подкопава регионалната стабилност\".От 9 до 13 април в акваторията на Черно море се проведе учението на НАТО \"Морски щит-2019\" с участието на кораби и авиация от България, Гърция, Канада, Румъния, САЩ, Турция и Холандия при взаимодействие с въоръжените сили на Грузия и Украйна, отбелязва ТАСС. ", "date": "2019.04.14", "title": "Москва пита какво точно ще прави ПРО на САЩ в Румъния"}
{"url": "http://www.cross.bg/politziyata-vnykut-byhalka-1601725.html", "text": "/КРОСС/  Домашен скандал, прераснал в сбиване, при което тежко е пострадал възрастен мъж във врачанското село Крива бара, съобщиха от Областната дирекция на МВР във Враца.Инцидентът е станал снощи около 20 ч., а сигнал за него в полицията подала бабата. Тя разказала, че внукът й и съпругът й се скарали, след което започнал бой, при който внукът й два пъти ударил с дървена бухалка в главата съпруга й.Възрастният мъж веднага е транспортиран за преглед във Филиала за спешна медицинска помощ в Козлодуй. При прегледа станало ясно, че той е със счупен череп и кръвоизлив в мозъка.Транспортиран е за лечение в Университетската болница в Плевен. Внукът е задържан в полицията за срок до 24 часа. ", "date": "2019.04.14", "title": "Внук счупи черепа на дядо си с бухалка "}
{"url": "http://www.cross.bg/raneni-katastrofi-dyshi-1601726.html", "text": "/КРОСС/  9 души са ранени при 8 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 3 тежки пътни инцидента, при които има четирима ранени и 18 леки катастрофи. От началото на годината са станали 1484 пътнотранспортни произшествия, при които са загинали 125 души, а 1873 са ранени. Данните за 2019 г. са динамични и не се считат за окончателни. При сравнение с реалните данни за загиналите (131) през същия период на 2018 г. се отчитат 6 по-малко загинали участници в движението по пътищата през 2019 г.", "date": "2019.04.14", "title": "МВР: 9 души са ранени при катастрофи в страната през изминалото денонощие"}
{"url": "http://www.cross.bg/vurbitza-mesta-syshina-1601722.html", "text": "/КРОСС/  Община Върбица обяви за продан терени на първа линия до атрактивния за туристи и риболовци язовир „Тича\" в селата Ловец и Сушина. 11 парцела частна общинска собственост ще се продават на търг, а очакванията на кмета инж. Мердин Байрям са да ги закупят инвеститори с идеи за развитие на туристическа дейност, заради невероятните дадености на региона. Местата в регулация сред уникална природа са изключително подходящи за строеж на къщи за гости и други атракциони, защото в непосредствена близост до тях е не само язовира, но са разкрити и значими културно-исторически обекти. Девет от терените, празни дворни места, са в село Ловец, което е на брега на „Тича\". Половин декар е с начална цена 4 800 лв. Парцелите варират от 520 до 920 кв.м. Населеното място непрекъснато се обновява, община Върбица инвестира в ремонта на улиците му. Други два терена са в емблематичното село Сушина и в тях има постройки. Затова началната цена на близо 2,9 дка е 17 200 лв. Другият с площ 435 кв.м., в които има сграда на два етажа със застроена площ 120 кв.м., ще тръгне от 21 700 лв. на търга на 2 май. Селото е изцяло благоустроено - централен площад за 120 000 лв. изгради общината, припомня кметът инж. Байрям. Сушина е известна и като мястото до „Острова на съкровищата\" след като повече от 10 г. археолози проучват праисторическа могила от каменно-медната епоха /V хил. пр. Христа/, появила се при отдръпване водите на язовира. С над 3 000 находки от каменни сечива до златно мънисто е възнаграден трудът им, разкрито е и 5 м високо каменно отбранително съоръжение. С продажбите на терени Върбица има шанс за още по-голямо привличане на туристи. Развитието на селския туризъм в съчетание с възможности за ловен, риболовен и за посещения на културно-исторически места не се предоставя на много места в България, казва инж. Байрям. Припомня, че общината, освен уникални географски дадености, има и обследвани минерални извори, които лекуват стомашно-чревни и очни заболявания. В непосредствена близост до целебните потоци е и Модерния многофункционален спортен комплекс с два басейна. Общинският комплекс „Еделвайс\" с хотел и ресторант също е уютно място за отдих.", "date": "2019.04.14", "title": "Върбица продава терени за туризъм на язовир „Тича“"}
{"url": "http://www.cross.bg/izbori-protestirashti-albaniya-1601731.html", "text": "/КРОСС/  Полицията използва палки и сълзотворен газ срещу група протестиращи, които опитаха да влязат в парламента. 15 протестиращи и петима полицаи са пострадали в сблъсъците, но травмите им не са тежки. Опозицията в Албания иска оставката на премиера Еди Рама.Те го обвиняват в корупция, връзки с организираната престъпност и манипулиране на резултатите от последните избори. Еди Рама, който не е в страната, нарече безредиците \"физически напъни на отчаяни политици\". Изострянето на напрежението се обяснява и с наближаващите местни избори в Албания, предвидени за юни.", "date": "2019.04.14", "title": " Сблъсъци, палки и сълзотворен газ на протестите в Тирана"}
{"url": "http://www.cross.bg/slyzhiteli-zaginali-vutreshnite-1601732.html", "text": "/КРОСС/   Тази година 11 зрелостници получиха по 700 лева от средствата, набрани в рамките на Националната благотворителна кампания на Министерството на вътрешните работиПо традиция всяка година Министерството на вътрешните работи оказва финансова подкрепа на децата на загинали и пострадали служители, които завършват средното си образование.Средствата за абитуриентите от Бургас, Кърджали, Кюстендил, Перник, Пловдив, София и Хасково са заделени от сметката на Националната  благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР, която се осъществява под патронажа на министъра на вътрешните работи.С помощта на хората, които засвидетелстват своята подкрепа с SMS-и и финансови дарения, и на служителите на МВР, които ежемесечно даряват средства от заплатите си, всеки един от 11-те зрелостници получи сумата от 700 лева.Средствата се набират целогодишно чрез изпращане на sms на номер 1866 за абонатите на Mtel, Telenor и Vivacom или чрез гласово обаждане на 090051866 за абонатите на Vivacom. Цената на краткото съобщение е 1 лв. (без ДДС), а на гласовото обаждане - 0.99 лв. (без ДДС). Средства могат да се прeвеждат и по единната банкова сметка с IBAN: BG71 BNBG 9661 3000 1462 01, BIC: BNBG BGSD, Българска Народна Банка, Централно управление. Натрупаните суми се разпределят между семействата на пострадали и загинали по време на изпълнение на служебните задължения служители от системата на МВР.  ", "date": "2019.04.14", "title": "МВР подкрепя децата на загинали и пострадали служители"}
{"url": "http://www.cross.bg/reka-nyama-milena-1601741.html", "text": "/КРОСС/ Комбинация от спускания по бързите води на река Струма с конна езда или маунтинбайк. Планински преходи през труднодостъпни върхове и живописни долини. Това са само малка част от възможностите, които се предлагат като приключенски туризъм в Югозападна България.Спускане по 100-метров тролей над река, разходка по въжена градина на 5 метра височина над земята и още много положителните емоции и добро настроение предлагат в един от спортните клубове край река Струма.Милена Младенова, инструктор: Въженият парк може да изглежда като детско забавление, защото всички сме ги гледали тия неща, но ако си го постави като амбиция голям човек да се качи горе и да мине всичките елементи, всеки може да се пробва, никой няма да успее.Приключение, изпълнено с адреналин носи и каньонингът, организиран по планински реки.Милена Младенова, инструктор: Каньонингът е спускане с въже по малка, стръмна река, по която пеша няма как да се пуснем, за това опъваме въжета по водопади, или по други труднодостъпни места.За екстремните спортове и приключения няма възрастови ограничения.Величка Джумерска: На 62 г. съм, за първи път в екстремни условия се пускам. Това ми е подарък за рождения ми ден от сина ми и за това реших да се възползвам.Димитър Джумерски: Ако цяла седмица работите, ви трябват поне два часа на въздух, малко адреналинче и после сте рефрешнат за още една седмица.Цените за различните забавления варират от 25 до 100 лева на човек, а груповите посещения се ползват с отстъпки.Източник БНТ ", "date": "2019.04.14", "title": "Успешно развиват приключенския туризъм в Югозападна България "}
{"url": "http://www.cross.bg/sedmitza-pendarovski-silyanovska-1601712.html", "text": "/КРОСС/  В Скопие ще се проведе централният митинг на кандидата за президент на управляващите социалдемократи Стево Пендаровски. Вотът в Северна Македония е след седмица, а вчера основното си предизборно събитие в столицата проведе и кандидатът на опозицията Гордана Силяновска. И двамата кандидати призовават за масово участие в изборите.По последни предварителни данни Пендаровски събира с 3,7 на сто по-висока подкрепа от Силяновска. ", "date": "2019.04.14", "title": " Последни митинги в Северна Македония преди президентските избори след седмица "}
{"url": "http://www.cross.bg/iioncheva-banov-aferata-1601719.html", "text": "/КРОСС/  \"Българската прокуратура отказа да разследва до край аферата \"Ало Банов съм\", както направи преди години с \"Ало Ваньо\", в която премиерът Борисов се обажда на шефа на митниците и му заповядва да прекрати проверка за производството на фалшив алкохол\". Това каза водачът на листата на БСП за изборите за Европейски парламент Елена Йончева пред БТВ. Тя обясни, че няма как да унищожи оригиналния звук със записа на гласа на  Боил Банов, защото не го притежава и това е ясно на прокуратурата. Йончева добави, че копие на притежавания от нея  аудиозапис на дигитален носител е предоставено до тях. \"Прокуратурата е напълно наясно, че анализ на достоверността на такива аудиозаписи се прави навсякъде в Европа. Може да се разбере- дали има монтаж, външно влияние и дали гласът на участниците в записа е автентичен\", коментира още тя. Йончева припомни, че при аферата \"Ало Ваньо\" френска лаборатория е доказала, че гласовете отговарят на тези на участниците в записа. Народният представител коментира още, че това, което е разпоредил министър Банов, го има в документите, които са изпратени до прокуратурата, която въобще не е пожелала да започне досъдебно производство. \"Ние поискахме допълнителни документи от Министерство на културата и МРРБ. МРРБ ни изпрати документи, на които направихме анализ и следващата седмица ще ги покажем. Те потвърждават, че това, което иска Банов в записа се е случило. Това не е моделът Банов, а моделът Борисов, затова аферата \"Ало Банов съм\" има същата съдба като аферата \"Ало Ваньо\", категорична бе Елена Йончева\"Осъдих Борисов на две инстанции, защото наговори ужасни неща и лъжи по мой адрес в предизборната кампания за парламентарните избори и те извадиха малката бухалка. Преди това показахме проблемът с границата и кражбата при строителството там- вицепремиер на Борисов даде сигнал срещу мен в прокуратурата, това беше малка бухалка.  Показахме  \"Кумгейт\" на Делян Добрев и отново извадиха малката бухалка. След това започнахме разследване на строителството на пътищата и тогава извадиха голямата бухалка за пране на пари\", каза още Елена Йончева. Тя добави, че пране на пари, в случая според управляващите, означава, че работейки за ТВ7, е използвала средства от банка, която впоследствие е фалирала. \"Как мога аз да знам, че тази банка ще фалира, след като държавните институции не са знаели\", попита Йончева. Народният представител коментира, че със средствата, които са й отпуснати, са направени 7 документални филма, които са излъчени и е закупена  техника.  ", "date": "2019.04.14", "title": "Елена Йончева: Прокуратурата отказа да разследва до край \"Ало Банов съм\", както направи и с \"Ало Ваньо\"  "}
{"url": "http://www.cross.bg/siriya-linii-irak-1601720.html", "text": "/КРОСС/  Сирия, Иран и Ирак планират да свържат железопътните си линии, съобщиха медии, позовавайки се сирийското Министерство на транспорта.„Трите държави работят по възстановяването на проекта за свързване на железопътните линии на Сирия, Иран и Ирак и ще проведат тристранна среща между свои представители, за да обсъдят въпроса\", е заявил източник пред вестник Ал Уатан.Целта на стратегическия проект, който е стартирал преди кризата в Сирия през 2011, е да даде достъп на Багдад и Техеран до сирийските пристанища, твърди още източникът.Преди войната, сирийската страна е завършила 97% от проекта, но по време на конфликта по-голяма част от релсите са били унищожени. ", "date": "2019.04.14", "title": "Сирия, Иран и Ирак планират да свържат железопътните си линии "}
{"url": "http://www.cross.bg/tezhka-drygi-samolet-1601714.html", "text": "/КРОСС/  Тежка авиокатастрофа в Непал. Най- малко двама души загинаха, а други петима са тежко ранени при сблъсъка между малък самолет и хеликоптери на летище Лукла в провинция Солукхумбу, съобщават в. „Катманду пост\" и БГНЕС.Машината тъкмо излитала за редовен полет за Катманду, когато се ударила в два други хеликоптера, които били паркирани на хеликоптерната площадка на около 50 метра от летището.Според свидетели пилотът на малкия пътнически самолет загубил контрол над машината при захода за излитане от пистата.", "date": "2019.04.14", "title": "Тежка авиокатастрофа в Непал "}
{"url": "http://www.cross.bg/levski-vasil-zabranyava-1601718.html", "text": "/КРОСС/  Заради футболния двубой между Левски и Лудогорец на националния стадион \"Васил Левски\" днес се забранява престоят и паркирането в района. С изключение на автомобилите на участниците в мероприятието забраната касае:- От 8.00 до 22.00 ч. на 14 април при сектор \"Г\" на Националния стадион \"Васил Левски\".- От 14.00 до 21.00 ч. същия ден на моста пред стадиона и на ул. \"Ген. Гурко\" - между бул. \"Евлоги и Христо Георгиеви\" и бул. \"Васил Левски\".От 18.00 ч. в неделя до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по:- ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\";- бул. \"Евлоги и Христо Георгиеви\" между пл. \"Орлов мост\" и бул. \"Черни връх\";- бул. \"Драган Цанков\" между бул. \"Евлоги и Христо Георгиеви\" и бул. \"Пейо К. Яворов\".Освен футболната среща на националния стадион, още едно спортно събитие налага ограничение на движението в столицата - традиционното велошествие.До приключване на мероприятието на 14 април се забранява престоят и паркирането на пътни превозни средства на пл. \"Народно събрание\". Забранява се също влизането на пътни превозни средства по ул. \"Цар Шишман\" между ул. \"Аксаков\" и пл. \"Народно събрание\".До приключване на мероприятието се забранява влизането на пътни превозни средства по бул. \"Цар Освободител\" между ул. \"Г.С. Раковски\" и бул. \"Васил Левски\", само при необходимост и по преценка на отдел \"Пътна полиция\" при СДВР. ", "date": "2019.04.14", "title": "Променят движението в София заради мача Левски - Лудогорец "}
{"url": "http://www.cross.bg/telefoni-mobilnite-frantzisk-1601713.html", "text": "/КРОСС/  Младите хора не трябва постоянно да се взират в своите мобилни телефони, призова днес папа Франциск, цитиран от ДПА и БТА.\"Моля ви, освободете се от своята зависимост от мобилните телефони\", каза Светият отец във Ватикана пред ученици от \"Висконти\" - елитна гимназия в центъра на Рим. \"Сигурно сте чували за трагедията на пристрастяването [. . .], но тази с мобилните телефони е много незабележима\", предупреди 82-годишният папа. Франциск призна, че \"мобилните телефони са от голяма полза, голям напредък\". \"Те трябва да се използват и е хубаво, че всеки знае как да ги използва, но когато станеш роб на мобилния си телефон, губиш свободата си\", подчерта той.Франциск прикани юношите и девойките да не се страхуват от тишината, да бъдат сами със себе си; не винаги, защото това не е добре, но да отделят време да бъдат сами със себе си.През 2017 г. папата се оплака, че по време на литургия се използват мобилни телефони, включително от \"много свещеници и епископи\", припомня ДПА.\"Моля ви! Литургията не е шоу!\", каза тогава Франциск, като отбеляза, че по време на служба свещеникът казва \"Издигнете сърцата си\", а не \"Издигнете мобилните си телефони, за да направите снимка\". ", "date": "2019.04.14", "title": "Папа Франциск към младите: Моля ви, вдигнете глави от мобилните телефони"}
{"url": "http://www.cross.bg/elektroenergiya-elektricheska-mrezha-1601723.html", "text": "/КРОСС/  ЧЕЗ Разпределение България се включи активно в проект FLEXITRANSTORE, в рамките на който ще бъде ще разработена следващо поколение гъвкава електрическа мрежа. Тя ще подобри способността на електроенергийната система да поддържа непрекъсната услуга в условията на бързи и големи промени в предлагането или търсенето на електроенергия, независимо от причината. Стратегическите цели на FLEXITRANSTORE са: засилване и ускоряване на интегрирането на възобновяемите източници в европейските енергийни системи и увеличаване на трансграничните потоци на електроенергия в Европа. Ще бъдат използвани редица модерни технологии, за да се повиши гъвкавостта на тази нова електрическа мрежа, като същевременно се увеличи полезността на съществуващата инфраструктура чрез управление на устройства за съхранение на електрическа енергия. Проектът се изпълнява от 28 организации от 14 държави и се финансира от европейската програма за научни изследвания и иновации „Хоризонт 2020\".Различните компоненти на гъвкавата електрическа мрежа ще бъдат представени в 8 демонстрации, които ще се проведат в 6 държави (Гърция, България, Кипър, Словения, Белгия, Испания).В рамките на проекта, за първи път в Европа, ще бъде инсталиран мобилен блок за управление на потока на електроенергия. Принципът му на действие е временна промяна на реактивното съпротивление на електропровод за справяне с краткосрочните нужди. Мобилният блок прилага технология за управление на потока на електроенергия през електропроводите, като увеличава или намалява реактивното съпротивление на линията, за да отблъсне или изтегли повече електроенергия по този електропровод. По този начин преразпределя свръхтоварите, които могат да се появят в електропровода в ограничени периоди от време, например при планирани прекъсвания за ремонт, от производство от възобновяеми източници или от непланирани изключвания на генератори или електропроводи. Така се предотвратява претоварване на електропровода, а оттам и по-сериозни щети по мрежата и неудобства за клиентите.По пътя си за Гърция, където ще бъде извършена първата инсталация, устройството беше представено в три европейски столици - Дъблин, Брюксел и София. За домакин на  представянето в България беше избран Техническият учебен център на ЧЕЗ Разпределение България, поради своята съществена роля за внедряването на нови стандарти за работа в сектора и обучаването на бъдещи енергетици. Интерес към това иновативно решение проявиха студенти от Технически Университет - София, Висше транспортно училище „Тодор Каблешков\", Колеж по енергетика и електроника към Техническия Университет - София, Минно-Геоложки Университет „Св. Иван Рилски\", подизпълнители на компанията, мениджмънтът на ЧЕЗ и ЕСО.     ", "date": "2019.04.14", "title": "ЧЕЗ Разпределение участва в изследователски проект за гъвкава електрическа мрежа"}
{"url": "http://www.cross.bg/stranata-reshenie-byuletinite-1601717.html", "text": "/КРОСС/  Българската народна банка ще отпечата бюлетините за евроизборите. Това се посочва в решение, публикувано в сайта на Централната избирателна комисия (ЦИК).Хартиените бюлетини за гласуване в изборите за членове на Европейския парламент от България на 26 май 2019 г. в страната и в секциите извън страната ще се изработят от печатницата на БНБ.Бюлетините се изработват при спазване на техническите характеристики, одобрени с решение на ЦИК. При необходимост БНБ може да ползва други специализирани печатници. ", "date": "2019.04.14", "title": "БНБ ще отпечата бюлетините за евроизборите "}
{"url": "http://www.cross.bg/karakachanov-gabrovo-razsuzhdavam-1601724.html", "text": "/КРОСС/  Целта на скандала „Апартамент гейт\" не са местните избори, а битката за избора на нов главен прокурор. Това каза в ефира на Би Ти Ви вицепремиерът и министър на отбраната Красимир Каракачанов. „Направи се опит да бъдат ударени и хора от съдебната система, за които се говореше в обществото, че са потенциални кандидати\", каза Каракачанов. Според него заместник-председателят на ГЕРБ Цветан Цветанов е бил косвена жертва. „Имам ли право да разсъждавам? А имам ли право да получавам информация? Имам. Така разсъждавам, така ми се струва. Тръгна се от него, тъй като там темата с апартаментите е стара и известна, за да се събуди общественото мнение\", коментира Каракачанов. „Малко се превръща в лов на вещици - щом си на някакъв пост и трябва едва ли не трябва да живееш в колиба. Всеки нормален гражданин иска да живее по-добре. За мен е важно дали си използвал служебното си положение, за да придобиваш облаги, и дали доходите, с които си придобил тези облаги, са законни\", отбеляза той. Според вицепремиера скандалът не удря устоите на управляващата коалиция и няма предпоставки за оставката на премиера Бойко Борисов, тъй като правителството генерално добре си върши работата. Той потвърди, че Патриотите не са успели да се явят заедно на евроизборите, защото Валери Симеонов не иска „Атака\". Вицепремиерът коментира и ситуацията с напрежението в Габрово. „Не приемам в тъмните части на денонощието млади българи с качулки, боксове, ножове, пили алкохол, да нападат полицията. Не може да протестираш срещу циганската престъпност и както се казва, да правиш цигански работи\", подчерта той. „Протести, за да принудиш институциите да направят нещо и да вкарат политика по темата - да, но да пиеш 5 ракии, да сложиш качулката, да извадиш тоягата и да налиташ на полиция или на беззащитни хора, не го приемам\", категоричен беше вицепремиерът. Той подчерта също, че няма нищо общо с видеоклипа с побоя в магазин в Габрово, който впоследствие предизвика общественото напрежение. „Не познавам самото момче. Самият продавач го е пуснал този клип, нямаме никакъв пръст в това\", отбеляза той. Каракачанов заяви, че е видял клипа по медиите. „Никой не е знаел, че трима роми ще отидат, ще нападнат и ще бият един магазинер в Габрово\" , посочи той на въпрос защо подобни клипове се появяват предизборно.", "date": "2019.04.14", "title": "Каракачанов: Целта на „Апартамент гейт” е битката за избора на нов главен прокурор"}
{"url": "http://www.cross.bg/hinov-ivancheva-petrova-1601703.html", "text": "/КРОСС/  Спецсъдът ще изслуша пледоариите по делото „Иванчева\" в неделя. На предишното заседание държавното обвинение се възползва от възможността да ги отложи.В същото време прокуратурата поиска отвод на съдията Иво Хинов с мотивите, че не изпълнява исканията им, а именно да назначи повторна графологична експертиза на тефтерчето на отстранения кмет на район „Младост\" Десислава Иванчева, както и да позволи да се разпитат още свидетели по делото.Адвокатите на подсъдимите се обявиха категорично срещу искането на държавното обвинение и подчертаха, че те нямат основание да искат това. След едноминутно съвещание, съдия Хинов отказа да си даде отвод. Това успокои подсъдимите, които след заседанието казаха, че Хинов не е предубеден и може би е от малкото останали честни и независими съдии.И двете жени заявиха, че очакват съдът да ги обяви за невинни, защото доказателствата на обвинението са рухнали и вече хората са наясно, че те са били набедени.В неделя ще бъдат изслушани пледоариите, след което в рамките на ден-два съдът ще излезе с присъда. Така процесът срещу Иванчева, нейната заместничка Биляна Петрова и бившия кмет на район „Младост\" Петко Дюлгеров отне на правораздавателната ни система почти една година от 18 април 2018 г. когато Иванчева и Петрова бяха хванати с белязани пари пред спортното министерство в София.", "date": "2019.04.14", "title": "Делото „Иванчева“ върви към финал "}
{"url": "http://www.cross.bg/listata-parlament-evrovota-1601709.html", "text": "/КРОСС/  На днешното си заседание Националният съвет на БСП се очаква да определи листата на партията за изборите за Европейски парламент. Ще стане ясно дали лидерът на Партията на европейските социалисти Сергей Станишев ще попадне в листата, оглавявана от Елена Йончева.Същевременно от ГЕРБ ще представят официално платформата си евровота. Част от нея е призива на лидера в листата на управляващите, еврокомисарят Мария Габриел, за меморандум между всички политически сили, върху който да се гради обща платформа за представляването на България в Европейския парламент. ", "date": "2019.04.14", "title": "БСП решава дали Станишев да е в листата, ГЕРБ представя платформата за евровота "}
{"url": "http://www.cross.bg/gabrovo-ostavkata-ostava-1601705.html", "text": "/КРОСС/  Събота вечер в Габрово мина под знака на протестите. След оставката на шефа на полицията в града, жителите му се събраха на площада пред Общината и поискаха оставката на кмета.Полицията задържа общо десет души, които са носили със себе си боксове, ножове и пиратки.Габрово остава под засилено полицейско присъствие. ", "date": "2019.04.14", "title": " Засиленото полицейско присъствие в Габрово остава"}
{"url": "http://www.cross.bg/avtomobil-dyshi-strelbata-1601706.html", "text": "/КРОСС/  Трима души са ранени при стрелба в австралийския град Мелбърн, а един е загинал, съобщи полицията на щата Виктория. Инцидентът е станал в 3:20 през нощта местно време в нощен клуб в града.Един от пострадалите при стрелбата е починал в болницата. Починалият е 37-годишен мъж. Той работел като охрана на нощния клуб и бил прострелян от преминаващ автомобил. Другите двама пострадали също са охранители, а третият - клиент, който чакал да влезе в модерното заведение, пише БГНЕС.Полицията съобщи, че изстрелите били произведени от преминаващ автомобил към множеството хора, които чакали пред входа на заведението.Говорител на полицията съобщи за АФП, че стрелбата не е свързана с тероризъм. Следователите проверяват версията за вражда между банди.Проверяват се показания на очевидци, че черен автомобил, който е бил забелязан да преминава пред клуба, е свързан със стрелбата. По-късно автомобилът е бил намерен опожарен в предградие на Мелбърн.Масовите стрелби се случват рядко в Австралия, която има строги закони за притежание на оръжие, въведени след като 35 души бяха убити през 1996 година в Тасмания. При подобна стрелба миналата година седем души от едно семейство в западната част на Австралия загинаха, а това беше най-тежкия подобен случай след този от преди 23 години. ", "date": "2019.04.14", "title": " Един загинал и трима ранени при стрелба в Мелбърн "}
{"url": "http://www.cross.bg/valezhi-oblasti-zhult-1601704.html", "text": "/КРОСС/  Жълт код за обилни валежи от дъжд е в сила за 4 области на страната днес.Предупреждението важи за Добрич, Шумен, Варна и Бургас. В тези райони за денонощието се очакват количества валежи между 15 и 25 литра на кв/м.Възможни са повишения на нивата на реките Струма и Места. ", "date": "2019.04.14", "title": "Жълт код за валежи в 4 области"}
{"url": "http://www.cross.bg/zykurburg-kompaniyata-facebook-1601707.html", "text": "/КРОСС/  Акционери на компанията Facebook отново са поискали на годишното събрание на акционерите да бъде обсъдена оставката на основателя на социалната мрежа Марк Зукърбърг от поста „председател на съвета на директорите\" и промяна на структурата на компанията, съобщават изданието Business Insider.По данни на медията, в документи, изпратени до Комисията по ценни книжа, компанията е уведомила, че ежегодното събрание на акционерите ще бъде проведено на 30 май и е потвърдила предложенията на инвеститорите, които ще бъдат подложени на гласуване, съобщава БГНЕС.В две от осемте предложения за обсъждане се иска промяна на структурата на компанията и назначаване на „независим председател\". Изданието отбелязва, че шансът да бъде прието такова нещо е изключително малък, тъй като Зукърбърг е собственик на повече от 50% от акциите на компанията.През лятото на миналата година инвеститорите на Facebook приеха мерки, с които поискаха оставката на основателя на социалната мрежа от позицията „председател на съвета на директорите\". Според Business Insider, след серията от скандали, свързани с намесата в изборите и изтичане на данните на потребители, повечето акционери са се изказали в полза на уволнението на Зукърбърг и поискали на негово място да бъде назначен независим кандидат.Изданието отбелязва, че предложението на инвеститорите е било отхвърлено няколко пъти, тъй като Зукърбърг и близките му сътрудници притежават акциите, които им дават право на по-голям брой гласове.Компанията Facebook попадна в центъра на политически скандал в САЩ. Медии съобщиха, че работещата за президента Доналд Тръмп по време на кандидат-президентската му кампания фирма Cambridge Analytica незаконно е получила данните на 50 милиона потребители на Facebook. Въз основа на събраната информация са били оценени политическите предпочитания на избирателите и им е била показвана реклама, която пряко попадала в зоната на техния интерес.  ", "date": "2019.04.14", "title": " Акционери на Facebook са поискали оставката на Марк Зукърбърг"}
{"url": "http://www.cross.bg/problem-lyubov-predi-1601697.html", "text": "/КРОСС/ Знаете ли, че първият работен понеделник от новата година е наричан от адвокатите Ден на разводите, тъй като тогава се подават най-много молби за разтрогване на брака? Представете си дългите две седмици на отпуската, цели дни и нощи, в които сте почти неотлъчно до партньора си. Също като на медения ви месец само без пеперудките в стомаха и розовите очила. Неслучайно празниците често дават възможност да се разразят най-ожесточените скандали. Така че не вярвайте сляпо на усмихнатите снимки край коледната елха, които шестват из интернет пространството.Установено е, че най-честите причини за напрежение между семейните двойки и последвало решение за разтрогване на брака са: - наистина тежко прегрешение. Някои хора са напълно неспособни да простят подобна постъпка. За тях това е израз на предателство, унижение, проява на неуважение, абсолютно доказателство за липса на любов и т.н. Самата мисъл, че партньорът е докосвал друг човек, е непоносима. Ако обаче двойката може да си позволи да разсъждава практично (в името на децата или друго), вярва в общото си бъдеще и има желание и от двете страни, е важно да се проведе задълбочен разговор какво е довело до изневярата и какво е мястото й оттук нататък в общите ви взаимоотношения. Възможно е да потърсите мнението на специалист. Любопитно е да се отбележи, че някои двойки обсъждат предварително изневярата като начин да внесат тръпка в семейния си живот. Това се прави обикновено в случаите, когато чувствата са налице, но е засилено желанието за разнообразие и нови преживявания. Имайте предвид, че скуката и еднообразието са най-жестоките убийци на любовта. Ако и двамата преценят, че това ще бъде полезно за връзката им, защо не! В крайна сметка всичко е позволено, когато и двамата партньори са наясно със случващото се и нямат нищо против.- колкото и да твърдим, че парите не са най-важното, все пак стигаме до момент, в който си признаваме, че те са доста важни. Може да бъде проблем, ако единият от партньорите е безработен от дълго време и въпреки това пръска средства от общия семеен бюджет. Може да е проблем, ако двамата печелят различно - особено ако жената изкарва повече пари (не всички мъже са склонни да го приемат, макар че не си признават, защото се чувстват малоценни). Може да е проблем, ако единият има хоби, което изисква много средства. Може да е проблем и ако единият има склонност да спестява, а другият - да харчи с широки пръсти. Затова е важно още преди сключването на брак да сте се постарали да опознаете тази страна от вашия партньор и да сте обсъдили мястото на семейния бюджет в живота ви, защото колкото и да си повтаряте, че любовта е най-важна, „сиренето е с пари\".- унищожително за брака/връзката. Спрете ли да се вълнувате един от друг и още по-лошо - да проявявате интерес, загриженост, внимание, връзката е обречена. В семейния живот (особено когато дойдат децата) всичко е по-сложно - времето не стига, задълженията нарастват, въпреки това намирайте време да правите неща заедно. Двойки, които много рядко се отдават на ласки, имат нездрава връзка, която слага началото на редица проблеми и съмнения. Отидете на кино (само двамата), излезте на ресторант, разходете се, хванати за ръка, в парка. Правете неща, които сте обичали да правите преди децата и преди брака. Науката казва: всеки път, когато с партньора си споделите позитивно преживяване, като например правенето на любов, вашият мозък започва да асоциира личността му с удоволствие. А животът казва: правете любов, не война! ", "date": "2019.04.14", "title": "Причините, които най-често разделят двойките"}
{"url": "http://www.cross.bg/karatancheva-sesil-tyrnira-1601711.html", "text": "/КРОСС/  Сесил Каратанчева отпадна на полуфиналите на турнира по тенис на червени кортове в Пелъм (САЩ) с награден фонд 25 хиляди долара.Четвъртата в схемата Каратанчева претърпя поражение от поставената под номер 2 представителка на домакините Керълайн Долхайд с 3:6, 6:7(4) след малко повече от два часа игра.29-годишната софиянка загуби първия сет след решителен пробив в осмия гейм. Във втората част българката поведе с 5:3, пропиля един сетбол при 6:5 и подаване на съперничката, след което допусна обрат.Каратанчева все пак заработи 18 точки за световната ранглиста и 1162 долара.", "date": "2019.04.14", "title": "Сесил Каратанчева отпадна на полуфиналите на турнира в Пелъм (САЩ) "}
{"url": "http://www.cross.bg/svilenski-beshe-georgi-1601710.html", "text": "/КРОСС/  „Оценката за това правителство сме я казали преди време. Фактът, че не сме в парламента, е част от тази оценка. Държавата няма управление, оставена е на автопилот, тресе се от корупция - на местно и държавно ниво. Гражданите виждат, че няма държава. Затова излизат и се самозащитават. Вероятно и хората на протеста в Габрово подхождат по този начин.\" Това каза за БСТВ зам.-председателят на ПГ на „БСП за България\" Георги Свиленски. Той даде пример и с кмета на с. Чупрене. „Там имаше повече жандармерия, за да арестуват него и жена му, отколкото полиция, която да установява реда в Габрово\", каза той. По думите му, полицията си прави пиар акции- как арестува някой и напомни показния арест на кметицата на кв. Младост в София Десислава Иванчева.За случая с протестите в Габорво, Свиленски обясни, че управляващите използват ромския етнос, за да печелят на гърба му европейски проекти за интеграцията му. Той добави, че в града само преди няколко години не е имало роми. „Местната власт е абдикирала- позволила е да се самонастанят в изоставени жилища и ги използва за избори\", категоричен беше народният представител.„Управляващите опитват да спечелят изборите по нечестен и нерегламентиран начин, като си създават определени условия за това. Във всички 31 РИК в страната имат 31 председатели и секретари, като без техния подпис не може да приключи в нито една област изборния ден. В 29 РИК са си сложили председател, както и двама секретари. Значи във всяка секция имат осигурен подпис. Следващата партия, която би трябвало да е втора по брой председатели след ГЕРБ е БСП. Но тя се явява чак трета политическа сила. Втора е ДПС\", обясни Георги Свиленски. Той добави, че предстои на БСП да сключи споразумение с над 20 организации за честни избори, които да следят изрядността на вота. Той не изключи левицата да поиска съдействие и от европейски представители. Свиленски се съгласи, че има мафиотизиране на изборния процес в страната. „Има мафиотски действия в изборния процес, които дават възможност на ГЕРБ да управляват над 10 години\", категоричен беше той.Георги Свиленски изрази недоумение от изразената позиция от представители на АБВ, че се борели срещу ГЕРБ, след като бяха с тях в управление. „ГЕРБ, АБВ и СДС бяха в коалиция. Представител на АБВ беше министър. Те направиха този пенсионен закон, който ощетява пенсионерите. Министър и вицепремиер беше Ивайло Калфин\", припомни той. Свиленски беше категоричен, че дори само един глас да има БСП в повече на изборите за Европейски парламент, предсрочният парламентарен вот е неизбежен. Той призова всички да следят за непорочността на вота. ", "date": "2019.04.14", "title": "Георги Свиленски: Държавата няма управление, а е оставена на автопилот"}
{"url": "http://www.cross.bg/portygaliya-tyristicheski-britantzi-1601708.html", "text": "/КРОСС/  Преследвано от идеята, че Brexit може да повлияе на бурния туристически подем, правителството на Португалия започна кампания под мотото \"Brelcome\", насочена към хилядите британци, които избират южната страна за почивка.\"Португалия никога няма да ви напусне\" е основният лозунг на кампанията, която вече достигна 6 милиона британци чрез социални медии и други платформи.Досега летовниците от Острова представляваха най-голям туристически дял в Португалия, но през миналата година броят им е намалял със 7,3%. Всяка следваща новина за Brexit кара британците да се преориентират към дестинации извън еврозоната - като Турция например.  ", "date": "2019.04.14", "title": " Brelcome: Португалия привлича британски туристи"}
{"url": "http://www.cross.bg/april-vreme-svetovna-1601691.html", "text": "/КРОСС/ 73 г. - По време на римската обсада на израелската крепост Масада стотици евреи извършват акт на масово самоубийство, за да не бъдат пленени.971 г. - След ожесточено сражение, продължило два дни, византийската армия превзема Велики Преслав и пленява българския цар Борис II.1205 г. - В битката при Адрианопол (дн. Одрин) българският цар Калоян разгромява рицарите от Латинската империя.1611 г. - Принц Федерико Цези за първи път използва думата телескоп.1687 г. - Английският крал Джеймс II дава равни права на католици и протестанти.1775 г. - Бенджамин Франклин създава във Филаделфия първата организация за забрана на робството в САЩ.1849 г. - Унгария се обявява за независима от Австрия със свой лидер Лайош Кошут.1865 г. - Във Вашингтонския театър актьорът Джон Буут смъртоносно ранява президента на САЩ Ейбрахъм Линкълн, който умира на следващия ден.1876 г. - От 14 до 16 април се провежда Оборищенското събрание.1877 г. - Издадена е везирска заповед, с която екзарх Антим I е уволнен и изпратен на заточение в Мала Азия.1879 г. - Европейска комисия единодушно приема Органическия устав на Източна Румелия.1894 г. - Направена е първата демонстрация на кинескопа, изобретен от Томас Едисон.1900 г. - Избухва въоръжен бунт против натуралния десятък в Тръстеник, Русенско, потушен от армията на 19 април.1900 г. - Официално е открит моста Александър III в Париж от френския президент Емил Лубе по повод Световното изложение.1912 г. - По време на първото си и единствено плаване през Атлантическия океан корабът Титаник се сблъсква с айсберг около остров Нюфаундленд (през нощта на 14 срещу 15 април) и потъва.1916 г. - Това е първият ден от април с.г. след като от 24:00 ч на 31 март България преминава от Юлианския към Григорианския календар и вместо 1 април настъпва 14 април.1923 г. - Сключва се договорът Ено между Българската народна банка и подполковник Анри Ено за изплащане на българските задължения към Франция и Белгия, натрупани преди и по време на Първата световна война.1925 г. - Извършен е атентат над Цар Борис III в прохода Арабаконак от комунистическа групировка.1928 г. - Регистриран е първият трус на Чирпанското земетресение с магнитуд 6,8 по Скалата на Рихтер.1929 г. - В Монте Карло се провежда първото Гран При Монако.1929 г. - Учредена е Балканската купа по футбол.1932 г. - В Санкт Петербург е газифицирана първата жилищна сграда на улица \"Ризовская\" 15.1941 г. - Втората световна война: Британската авиация извършва втора бомбардировка на София без жертви.1941 г. - Втората световна война: Уинстън Чърчил издава тайна заповед за прекратяване на ежеседмичните отчети за загубите на британския флот като деморализиращи населението.1988 г. - СССР подписва споразумение, с което поема ангажимента да изтегли войските си от Афганистан.1991 г. - От музея на Ван Гог са откраднати 20 картини на стойност 500 млн. долара. ", "date": "2019.04.14", "title": "14 април в историята"}
{"url": "http://www.cross.bg/chasa-sustoi-sofiyaot-1601694.html", "text": "/КРОСС/  ***София.От 11.00 часа в централата на БСП Националният съвет на партията ще проведе редовно заседание.***София.От 12.30 часа в театър „Азарян\" в НДК ГЕРБ ще представи политическата си платформа за европейските избори.***София.От 9.00 и 14.00 часа в Софийския университет „Св. Климент Охридски\" ще се проведат кандидатстудентските изпити по история и биология.***София.От 10.00 до 16.00 часа граждани ще могат да садят дървета в новата гора на столицата край Суходол.***София.От 11.00 часа по маршрут от Народно събрание през Орлов мост покрай Перловската река до НДК и след това по бул. „Витоша\" до входа на Южния парк ще се проведе велошествие „София кара колело и тича за по-чист въздух\".***София.От 12.00 часа в Националния център за подготовка на ученици за олимпиади на ул. „Драган Цанков\" 21А ще се състои официалната церемония по награждаването на победителите в Петнадесетото национално състезание по компютърни мрежи.***София.От 13.00 часа на бул. „Витоша\" 35 ще се проведе образователна веган акция с излъчване на документални видеа от кланици и ферми.***София.От 18.00 часа в читалище \"Славянска беседа\" ще се състои тържествено отбелязване на 165-годишнината от рождението на Антон Безеншек - създател на българската стенография и на читалище \"Славянска беседа\".***Асеновград.От 8.00 часа ще започне състезанието по планинско бягане и планинско колоездене „Асеновградски баири\".***Благоевград.От 9.00 часа на плувния басейн на СК „Пирин\" продължава 3-тият турнир по водно спасяване „Ичко Бойчев\".***Благоевград.От 10.00 часа на площад „Георги Измирлиев\" ще се състои масовото еднодневно събиране на „Капачки за бъдеще\".***Благоевград.От 16.00 часа на площад „Македония\" ще бъдат наградени активни участници в инициативата „Чист и зелен Благоевград! От нас зависи!\".***Бургас.От 9.00 часа от хотел „Приморец\" се проведе велошествие под надслов „Let's get cycling\".***Варна.От 11.00 часа Зала 1 на Фестивалния комплекс ще се състои безплатен детски концерт от цикъла „Приказките на Госпожа Виола\", част от съпътстващата програма на Международния музикален фестивал „Варненско лято\" 2019.***Варна.От 18.00 часа на сцената на Градска художествена галерия „Борис Георгиев\" във Варна ще се състои концерт, организиран по повод 113-та годишнина от създаването на Общоарменския Благотворителен съюз „Парекордзаган\". Специален гост е носителката на световния приз „Найдобър изпълнител на класическа музика за 2018-та\" Хасмик Харутюнян.***Велико Търново.От 11.00 часа в ДКС „Васил Левски\" започва Волейболен турнир в подкрепа на Никол Владкова.***Видин.От 10.00 часа в закритата лекоатлетическа писта заместник-кметът на Община Видин Венци Пасков ще открие детския турнир по лека атлетика \"Дортикум\".***Враца/с. Мало Пещене.В село Мало Пещене ще се проведе референдум относно предоставяне на концесия за добив на глауконит в региона.***Враца.От 16.00 часа в ИТ центъра на улица „Кокиче\" №14 участниците в най-големият хакатон на територията на Северозападна България - Hack Vratsa ще направят демонстрация на своите приложения пред жури, което ще определи най-добре представилите се.***Добрич.В 11.00 часа в Държавен куклен театър „Дора Габе\" ще се проведе куклен спектакъл „Таласъмът Тропалан\".***Добрич.В 11.30 часа ще бъде направена символична първа копка на терена, на който ще бъде изграден православният храм „Св. Лука Кримски\" в квартал „Добротица\".***Котел.От 11.00 часа на площад „Възраждане\" с издигане на знамената на Република България и на Котел и поклонение тържествено ще бъдат отбелязани 198 години от рождението на Георги Ст. Раковски.***Пазарджик.От 11.00 часа в сградата на СУ „Нешо Бончев\" ще се състои награждаването в Националното състезание по химия и опазване на околната среда.***Перник.От 17.00 часа в Дворец на културата ще се състои награждаване на лауреатите от ХІV Международен конкурс за млади изпълнители на класически музикални инструменти и Гала концерт на лауреатите от конкурса.***Плевен.От 18.00 часа на пл. ,,Възраждане\" ще се състои концерт на Илия Луков и танцова формация ,,Мездра\" с подкрепата на Ангел Джамбазки.***Пловдив.От 10.00 часа в началото на гората до Гребната база ще започне доброволно събиране и премахване на отпадъците от района.***Поморие.От 10.00 часа от ул. „Професор Стоянов\" 36 ще се проведе Атлетически пробег „Поморие - Рън\".***Пловдив.От 14.00 часа в парка зад хотел Санкт Петербург ще се проведе протест - ще присъства и омбудсмана Мая Манолова.***Сливен.От 11.00 часа на централния градски площад \"Хаджи Димитър\" ще бъде открит Мото сезон 2019. По традиция съборът ще започне с водосвет и молебен за здраве и безавариен сезон.***Стара Загора.От 9.30 часа в общинска зала „Петко Рачов Славейков\" ще се състои награждаването на най-добре представилите се трупи и актьори в Международния франкофонски ученически театрален фестивал.***Стара Загора.От 11.00 часа Куклен театър ще бъде представен „Меко казано\" от Валери Петров - куклен спектакъл за деца. ", "date": "2019.04.14", "title": "Предстоящи събития на 14 април"}
{"url": "http://www.cross.bg/tema-bulgariya-georgi-1601692.html", "text": "/КРОСС/   Кокаин в Черно море. За балканската следа говорят румънски журналисти. България, на ръба на демографски срив. Защо се топим? Лицата зад статистиката.„Тези пет неща\", Ненчо Балабанов с летен хит.  Те строят чешми, пътища, паметници, те са „Героите на Северозапада\". Какви са изводите от приключението „Смени жената\" на двете дами от последния епизод?Има ли заигравка с етническата карта в Габрово?Гост: Красимир Каракачанов, вицепремиер и министър на отбраната Жега в БСП. Червената партия с финална евролиста. „Със\" или „без\" Станишев? И темите на седмицата: „Ало, Банов\" и „Апартамент гейт\".Гост: Елена Йончева, депутат от БСП Калин Сърменов, за живота и театъра. Изповедта на Любо Нейков. Идва ли нов управленски модел за България? Говори бившият служебен премиер Георги Близнашки.БСП представя европейската си листа.Гост: Драгомир Стойнев, БСПСъдебна медицина на изчезване. Говори доц. Александър Апостолов.Нешка Робева, в неделното утро.Проф. Иван Желев, за посещението на Папа Франциск в България.Нов музикален филм за бунтарите в рока. гости Борислав Колев, Светльо Витков и Звезди от \"Ахат\".На живо: репетиция на ансамбъл \"Чинари\".   ", "date": "2019.04.14", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzite-na-april-1601693.html", "text": "/КРОСС/  Милко Младенов, кмет на район \"Люлин\"- СофияЗахари Карабашлиев, писател и драматургХристина Апостолова, актриса и сценаристкаВитомир Саръиванов, журналистДимитър Добрев, олимпийски шампион по класическа борба  ", "date": "2019.04.14", "title": "Рождениците на 14 април "}
{"url": "http://www.cross.bg/s-moskva-sevastopol-1601701.html", "text": "/КРОСС/  Жителите на Севастопол получиха рядък шанс - да се докоснат до руските ракетни установки С-400, които бяха показани на централния площад в кримския град, заедно с друга съвременно отбранителна техника, съобщава Ройтерс.Москва разположи една установка от ракетите С-400 „земя-въздух\" близо до пристанищния град Феодосия през 2017 г. През миналата година три установки бяха разположени в Севастопол, Евпатория и Джанкой.Ракетните системи С-400, по известни като „Триумф\", могат да поразят цели във въздуха в радиус от 400 км и да свалят балистични ракети в радиус от 60 километра, посочва руското Министерство на отбраната.Русия анексира Крим през 2014 г. Това накара САЩ и ЕС да наложат санкции на Москва и влоши дипломатическите отношения между Запада и Кремъл до степен, каквато не е имало и по време на Студената война.Според Москва огромно мнозинство от гражданите на Крим са гласували полуостровът да стане част от Русия по време на референдума през 2014 г., търсейки защита след неуспешния опит за преврат в Киев.", "date": "2019.04.14", "title": "Показаха руски ракетни установки С-400 на централния площад в Севастопол "}
{"url": "http://www.cross.bg/martin-sveti-papata-1601690.html", "text": "/КРОСС/  След кончината на римския папа Теодор мястото му, при еднодушен избор, заел блаженият Мартин . По това време на изток в Гърция царувал Констанс , синът на цар Константин и внук на Ираклий; в тези години гръцките царе все още владеели древния Рим и затова имали свои наместници в западната част на империята. На изток все повече и повече се разпространявала ереста на монотелитите, тоест единоволниците, които признавали у нашия Господ Иисус Христос една воля и едно желание. Тази ерес възникнала от предшестващата я ерес на Евтихий, който хулно твърди, че у Иисуса Христа има само едно естество, въпреки православното учение, което изповядва у въплътилия се наш Господ Иисус Христос две естества и две воли, две желания и две действия; всяко естество има своя воля, свое желание и свое действие в едното Лице на Христа: Господ Иисус Христос не може да бъде разделян на две лица, но се познава в две лица, без тяхното съединяване .Родоначалници на ереста били патриарсите Кир Александрийски и Сергий Цариградски; при разпространението на ереста им съдействал и дядото на цар Констанс Ираклий. След смъртта на Сергий за константинополски патриарх бил избран Пир, а след него Павел - и двамата еретици монотелити. По съвет на Павел цар Констанс написал книжка, която съдържала еретическото учение на монотелитството; и наречена от него \"типос\"; той я разпратил навсякъде, като наредил да се спазва съгласно с нея вероучението относно Лицето на нашия Господ Иисус Христос. Мнозина от православните, които не споделяли ереста, заради съпротивата си на нечестивата заповед на царя били подложени на изгнание или побои и даже на смърт; към тях се числят и преподобният Максим Изповедник, както това подробно е изложено в житието му , и свети папа Мартин, за когото става дума сега. Веднага след като заел престола, царят му изпратил изпълнената с еретически учения книжка, като искал новопоставеният папа да се съгласи с неговата ерес и да я потвърди на събора. Но блаженият Мартин я отхвърлил, като казал:- Дори целият свят да приеме това противно на православието учение, аз и тогава не бих го приел, и дори да се наложи да умра, пак няма да отстъпя от евангелското и апостолското учение и светоотеческото предание.След това изпратил писмо на цариградския патриарх Павел по няколко свети мъже, в което с любов го увещавал да не създава раздор в църковното единство, да не сее еретически плевели сред пшеницата на благочестивата вяра, а обратно - да убеди царя да изостави противното на църквата учение. Но патриарх Павел не само че не послушал блажения Мартин, но след срамен побой изпратил неговите посланици на заточение при границата на империята. Тогава свети Мартин, посъветван от Хрисополитанския авва преподобни Максим, който по това време бил в Рим, свикал поместен събор от сто и пет западни епископи и предложил да се разгледа заблуждението на Кир, Сергий, Пир и Павел, заедно с книгата на царя \"типос\"; съборът предал ереста на анатема и издал послание до всички православни, което утвърждавало православието и изяснявало цялата пагубност на тази ерес и повелявало най-внимателно да се пазят от нея .Като научил за постъпката на свети Мартин, царят силно се разгневил: той изпратил в Рим в качеството на негов наместник един военачалник на име Олимпий, за да залови папа Мартин. Но когато Олимпий пристигнал в Рим, по принуда се отказал от мисълта открито да задържи папата, защото там заварил споменатия събор, на който били свикани множество епископи и народ, така че градът бил препълнен от духовни и светски лица; затова Олимпий подучил един воин да убие сякаш случайно свети Мартин в църква. Но когато воинът със скрит под дрехите остър меч в църквата приближил папата, с намерението да го убие, изведнъж неочаквано ослепял: защото Господ, Който не оставя \"жезъла на нечестивците върху жребия на праведните\" , не допуснал убиецът да вдигне мъчителска ръка над Своя верен раб.Като разбрал, че Сам Господ пази Своя служител, Олимпий оставил папата на мира и се оттеглил в Сицилия, където и умрял в битка срещу сарацините. А царят, по внушенията на патриарх Павел, изпратил в Рим друг наместник, също военачалник, на име Теодор, с прозвище Калиопа. Той имал нареждане да залови свети Мартин, като предварително лъжливо обвини папата, че иска да започне война срещу царя и затова поддържа връзки със сарацините, подтиквайки ги към въстание, и че той неправилно спазва предадената от отците вяра и хули Пречистата Богородица.Като пристигнал в Рим, наместникът открито пред всички обвинил папата в посочените престъпления. Свети Мартин, невинен за всичко това, отговорил на клеветата, насочена срещу него:- Никога - казал той - не съм имал връзки със сарацините, освен в онези случаи, когато съм изпращал милостиня на бедните и нищи братя по вяра, които живеят сред тях; който не почита Пречистата Богородица, не я признава за Божия Майка и не й се покланя, да бъде проклет и в този век, и в бъдещия. А светата вяра - завършил оправданието си - не ние, а мислещите различно от нас спазват неправилно.Царският наместник, без да чува оправданията на папата, продължил, както и преди, да твърди, че изказаните обвинения са правилни, и дори прибавил още едно - че свети Мартин незаконно заемал папския престол.Една нощ тайно, с помощта на войниците, той хванал папата, отвлякъл го на пристанището, и оттам с лодка го откарал на остров Наксий, който се намирал сред далечните острови, известни под името Цикладски . На този остров свети Мартин прекарал цяла година, измъчван от глад и лишения от най-необходимото за живот. Ако някой от благочестивите жители на острова, съжалявайки папата изгнаник, донасял нещо за облекчение на неговите нужди, стражата не допускала никого при затворника и насила взимала за себе си даровете; същевременно им говорела с укор:- Ако някой от вас го обича и го съжалява, той е враг на отечеството, защото изгнаникът е еретик, противник на Бога и всява смут в гръко-римската държава.И още много други оскърбления нанасяла стражата на свети Мартин, като го биела и издевателствала над него. А той, макар и отслабнал телесно от ежедневните оскърбления, лишения, и болестите, които го сполетели, не губел душевната си твърдост и всичко понасял с благодарност, заради Бога. Като минала една година откакто бил преселен на острова, откарали свети Мартин във Византия.Корабът достигнал Византия през есента и рано сутринта спрял в пристанището на Евтимий, близо до Архандия. Пратеници на царя и патриарха веднага започнали да безпокоят светеца, който бил вече твърде болен; лишени от всякакво състрадание, целия ден, от сутринта до вечерта, безчестили светия Божий архиерей, всячески злословели и му се подигравали. Вечерта пристигнал с множество воини патриаршеският нотарий Саголива; те свалили свети Мартин от кораба, като го сложили на носилка (поради болестта си той вече не можел да ходи), и го отнесли в един двор, наречен прандиария; тук затворили свети Мартин в тясна и тъмна стая и внимателно го пазели, да не би някой от жителите на града да разбере мястото на неговото пребиваване. В този затвор светецът прекарал деветдесет и три дена, без да говори с никого. След това отнесли светия в дома на сакелария , където били събрани сенаторите; когато го внесли тук, един от най-старите сенатори с крясък му заповядал да стане от носилката, с която бил донесен на събранието; един от слугите, които го носели, казал, че папата не може да стане, защото е много болен; но сенаторът, без да обръща внимание на болестта на свети Мартин, отново с гняв му заповядал да стане, като наредил поради слабостта му да го придържат. Тогава светият се надигнал и застанал на средата, поддържан от двете страни; станали и нарочно извиканите, предварително подучени лъжесвидетели, които отправили към свети Мартин споменатите несправедливи обвинения, като прибавили към тях и други; за доказателство на истинността на думите си те се заклевали пред Светото Евангелие. А когато свети Мартин, който не умеел да говори гръцки, започнал да отговаря чрез преводача, събранието не само че не го слушало, но и открито му забранило да говори; а преводача оскърбявали с груби думи. Като видял това, свети Мартин казал:- На Господа е известно колко голямо благодеяние ще ми окажете, ако по-скоро ме предадете на смърт по какъвто и да било начин.След това го извели на площада и го сложили да седне, тъй като не можел да стои прав, на специално изградена за такива случаи сцена, където обикновено се събирал много народ. Царят тайно го наблюдавал от една стая на двореца си и изпратил при него сакелария; като се приближил към свети Мартин, той заплашително му казал:- Ето, ти остави Бога и Бог те остави.Като казал това и се обърнал към народа, заповядал да прокълнат свети Мартин, а обкръжаващата тълпа започнала високо да вика:- Анатема на папа Мартин!Онези от присъстващите, които отлично знаели, че папата е невинен, си тръгвали от зрелището с опечалени лица и пълни със сълзи очи. След това сакеларият казал на началника на преторията :- Вземи го и го насечи на парчета, защото не е достоен да живее.Спекулаторите веднага хванали светеца, свалили горните му дрехи, а долните раздрали наполовина; надянали тежки железни вериги на шията и по цялото тяло на светия и го повлекли през целия град към преторията, като отпред носели изваден меч, с който възнамерявали да го убият. Някои от народа се подигравали със светеца и като издевателствали над него, казвали, клатейки глави:- Къде е неговият Бог? Къде е спазваното от него вероучение?Други не можели да сдържат плача и риданието си, при вида на безчестието и мъките, причинявани на Божия светител. А преподобният изпитвал двойно страдание: той страдал телом от болестта, тежките вериги и ударите на мъчителите, които го влачели, в същото време страдал и душевно, от разголването и срамните насмешки, като понасял срама и сърдечната болка. Като пристигнали в преторията, спекулаторите повлекли свързания светител нагоре по стълбите към тъмницата: на последното стъпало свети Мартин се спънал, паднал и така се ударил, че тялото му се покрило с кървави отоци; затворили го заедно със злодеите и разбойниците. След известно време го преместили в друга тъмница - Диомидовата, - където от болестта и силния студ (било през януари) едва не умрял. Жената на един от тъмничарите се съжалила над светия: тайно дошла при светия затворник и го отвела в дома си; превързала раните му, сложила го да легне в нейното легло и го покрила с топли завивки; свети Мартин лежал до вечерта и като мъртвец не издавал нито звук. Късно вечерта началникът на царските евнуси Григорий изпратил управителя на дома си с малко храна и му заповядал да я предаде на свети Мартин с думите:- Не изнемогвай в скръбта; ние се надяваме, че Бог няма да допусне ти да умреш.Като чул това, преподобни Мартин въздъхнал от цяло сърце: пожеланието не съответствало на неговото очакване, защото той, като изпитвал страдания заради светото православие, искал по-скоро да умре; веднага били свалени оковите от преподобния.На сутринта царят отишъл да навести смъртно болния патриарх Павел и му разказал всичко, което се случило с папа Мартин. Павел се обърнал към стената и казал с тежка въздишка:- Горко ми! Още едно дело към моето осъждане.Царят попитал:- Какво означава това?- Нима, господарю, е малко злодейство - отвърнал Павел - това, да се принуждава папата да търпи такива страдания?И той молел царя, като го заклинал, да прекрати по-нататъшното издевателство върху папата. След осем дена, вече след смъртта на Павел, царят изпратил при свети Мартин в Диомидовата тъмница нотария Демостен, съпроводен от още няколко, специално подбрани мъже. Те влезли в тъмницата и казали:- Нашият цар ти казва: ето, след такава слава се намираш в това безчестие, но никой не е виновен, освен самият ти.Свети Мартин нищо не им отвърнал; вдигнал очи към небето и казал: \"Благодарение и слава за всичко на единствения безсмъртен Цар!\".Пратениците започнали да питат преподобния за предшественика на Павел, патриарх Пир - дали по своя воля е дошъл в Рим и тук се е отрекъл от монотелитската ерес и как го е приел в общение с църквата папа Теодор, след когото е заел престола свети Мартин. Светият им разказал подробно за патриарх Пир, как, като дошъл по своя воля в Рим, дал писмен отказ от своята ерес - към която впрочем отново се върнал - и как бил приет от папа Теодор с подобаваща за епископския му сан чест, получавайки средства за препитание. Свети Мартин завършил речта си със следното обръщение към посланиците на царя:- Аз съм във ваши ръце - правете с мен каквото искате и каквото допусне Бог, но бъдете сигурни, че дори да ме направите на парчета, аз пак няма да вляза в общение с константинополската църква, докато тя не изостави еретическата си заблуда; изпитайте на дело истинността на думите ми и ще видите колко голяма е благодатта на Господа у Неговите раби.Пратениците изслушали отговора на свети Мартин и се върнали при царя, почудени от душевната сила и величието на светеца, който не се страхувал от мъченията и от самата смърт. Като изминали осемдесет и пет дена, в тъмницата дошъл нотарият Саголива и му казал:- Заповядано ми е да те отведа оттука у дома си, откъдето ще бъдеш изпратен на едно място.Свети Мартин запитал:- Къде ще ме изпратят, в кое по-точно място?Но Саголива не отговорил на този въпрос. Тогава свети Мартин казал:- Оставете ме в тъмницата дотогава, докато стане нужно да замина.Нотарият си отишъл. По залез слънце папата казал на затворниците, които били с него:- Елате, братя, да си дадем последна целувка: сега ще дойде пратеник да ме отведе оттука.Всички с плач се прощавали с него, но свети Мартин, чието лице изразявало радост, им говорел:- Не плачете, а се радвайте - вижте, аз се радвам, че отивам на мъки за православието.После отново дошъл споменатият нотарий, който и отвел светия от тъмницата; всички, които присъствали, безутешно ридаели, като жалели за раздялата с преподобния. Свети Мартин бил качен на кораб и отправен на заточение в Херсон ; тук го измъчвали с глад, лишавали го от всичко необходимо, и така след две години си заминал при Господа . Святото му тяло било погребано вън от град Херсон в храма на Пресвета Богородица, наричана Влахернска. Скоро неговият гроб започнал да привлича множество народ: най-разнообразни и многобройни изцеления получавали болните по молитвите на светеца и благодатта на нашия Господ Иисус Христос, на Когото с Отца и Светия Дух слава навеки. Амин.", "date": "2019.04.14", "title": "Преп. Мария Египетска. Св. Мартин, папа Римски"}
{"url": "http://www.cross.bg/vestnika-chasa-izdanieto-1601695.html", "text": "/КРОСС/Нинова кани Станишев в 12 без 5 преди пленума, гласи заглавие на \"24 часа\" по повод предстоящия национален съвет на БСП, на който трябва да бъде определена евролистата на партията. \"Засега президентът на ПЕС не е в листата на лидерката. Ако не се споразумеят, пленумът може да я бламира\", пише изданието. Според \"24 часа\" фаворити на Нинова са лидерът на \"лявото крило в партията Янаки Стоилов, зам.-шефката Деница Златева и депутатът Петър Витанов\", а петото място в листата се пази за проф. Иво Христов. От вестника изтъкват, че Стоилов и Христов \"са известни с антиевропейските си изказвания\".Искам подкрепа - не етническо напрежение, цитира същият ежедневник думите на служителя в супермаркет Венцислав Иванов. Побоят над него предизвика протестите в Габрово. В своя репортаж от вестникът изтъкват, че вчера \"за първи път в протеста се включи\" и самият Иванов. Цигани пращат децата си при българи - страх ги е от нощни погроми, допълва \"24 часа\" за ситуацията в Габрово. Пред вестника жителят на града Иван Димитров обяснява как децата ще останат при шефката му. \"Хората имат право да протестират, обаче заради едни роми защо трябва да страдат и други\", пита Димитров. \"Подавам оставка, ако това реши ромския проблем\", цитира изданието кметът на града Таня Христова.\"Катерим Еверест за 40 000 долара\", е челното заглавие на неделния \"Телеграф\", обобщаващо проверка на вестника за предстоящите български експедиции в Хималаите. Изданието изтъква, че най-скъпите солови изкачвания на Еврест могат да достигнат и цената от 130 000 долара. Четирима българи ще щурмуват три осемхилядника. Вестникът акцентира върху целта на д-р Атанас Скатов да стане първия веган в света, стъпил на всички 14 осемхилядника.Сбогуваме се с \"Лада\", гласи друг от неделните материали на \"Телеграф\". Руският автомобилен производител Авто-ВАЗ ще прекрати продажбите в Европейския съюз, като в момента моделите им се предлагат в България, Германия, Австрия, Литва и Унгария. Причините за изтеглянето от европейския пазар са по-строгите екологични изисквания, които ще влязат в сила догодина, допълва изданието. ", "date": "2019.04.14", "title": "Преглед на вестниците "}
{"url": "http://www.cross.bg/biologiya-komponent-izpita-1601702.html", "text": "/КРОСС/  Изпитът по биология за кандидат-студенти от предварителната сесия в Софийския университет \"Св. Климент Охридски\" ще се състои на 14 април от 14.00 ч.Кандидатстудентският изпит по биология е писмен и продължава четири и половина астрономически часа. Изпитът се състои от два компонента. Първият от тях се оценява с числова оценка по шестобалната система. Тази числова оценка се използва за балообразуваща за всички кандидатстващи с изпит по биология в Софийския университет. Вторият компонент от изпита е задължителен само за кандидатите за специалността \"Медицина\" в Софийския университет.Първият компонент е тест и е задължителен за всички кандидат-студенти, полагащи изпит по биология. Оценката от компонент 1 е основното цифрово изражение на резултатите от изпита по биология. Тестът ще има 60 тестови задачи, включващи материал от осми, девети и десети клас със следните формати - множествен избор с няколко алтернативи, но с един верен отговор и структуриран отговор. Задачите показват фактическите знания по биология и основните логически и аналитични умения.Вторият компонент на изпита по биология ще включва развиването на тема от учебния материал от осми, девети и десети клас, изтеглена лотарийно в деня на изпита. Този компонент е за кандидат-студентите, които имат желание да кандидатстват за специалността \"Медицина\". До участие в балообразуването и класирането за специалността \"Медицина\" се допускат само кандидат-студентите, получили резултат \"Да\" на този компонент.При оценяването на писмените работи ще се имат предвид следните критерии: вярно, точно, логично и изчерпателно представяне на биологичния материал; начин на интерпретиране на учебното съдържание и възможности за анализиране и съпоставяне на съществени факти; изчерпателно излагане и аргументиране на знанията; владеене и правилна употреба на биологичните термини; обща биологична и езикова култура на кандидата. ", "date": "2019.04.14", "title": "В СУ препитват кандидат-студентите по биология и история"}
{"url": "http://www.cross.bg/orkestur-filma-pavel-1601700.html", "text": "/КРОСС/ Днес ще се върнем в 80-те години на миналия век за да ви разкажем за любимия на поколения българи филм „Оркестър без име\", гледан от над 2 милиона зрители. Лентата е заснета през 1980 и 1981. През 1982 г. е премиерата на филма. Сюжетът разказва за четирима мъже с различни професии, които събира музиката, а мечтата им е да завладеят престижните сцени. Режисьор на филма е Людмил Кирков, сценарият е на Станислав Стратиев. Ролите са в изпълнение на Георги Мамалев, Павел Поппандов, Филип Трифонов, Велко Кънев, Катерина Евро, Мария Каварджикова. сценарият е писан специално за тях и затова е решено да останат с истинските си имена. Кастинг е имало единствено за ролята на певицата Рени, спечелен от Катерина Евро.Според Николай Николаев, който изпълнява ролята на италианеца Джани Леопарди, филмът е толкова успешен заради това, че режисьорът успява да направи от актьорите съавтори на филма. „Оркестър без име\". Освен че са добри приятели, Велко, Павел, Филип и Мамалев притежават и чувство за хумор, което няма граници. По време на снимкитете си правят страхотни номераи въобще целият снимачен процес си е още една много смешна комедия. За актьорът Георги Мамалев участието му в Оркестър без име е бил изключителен късмет за него.\"Оркестър без име\" излиза на екран 1982 г. и същата година печели две награди на Съюза на българските филмови дейци: отличието за режисура е връчено на Людмил Кирков, за музика - на Борис Карадимчев. Гледан е от над 2 млн. зрители, Павел Поппандов твърди, че всички българи зад граница го имат на касета или на дивиди.През лятото на 1993 г. Станислав Стратиев написва \"Оркестър без име 2\" - продължение на комедията, в което проследява живота на героите си след 15 години.Но пари за българско кино вече няма и в интервю писателят заявява: \"... От днес тръгвам с босилек и менче да търся допълнителни средства.\" Тъй като и четиримата музиканти са емигранти в Германия, има идея за копродукция и участие на немски пари и актьори.\"Културата днес е като оркестъра на \"Титаник\", който свири, докато корабът потъва. А когато корабът потъва последното нещо е грижата за актьорите\".Филмът Оркестър без име се помни и с емблематичните песни „Оставаме\", в изпълнение на Маргарита Хранова и „Нашият град\" на група „Тангра\". Част от лентата е снимана в град Айтос, заради близостта му с Южното Черноморие. Основните снимки са в Слънчев бряг, Черноморец и Дюни. ", "date": "2019.04.14", "title": "\"Оркестър без име\" остава любим филм на поколения българи "}
{"url": "http://www.cross.bg/depresiya-preduvkvaneto-horata-1601696.html", "text": "/КРОСС/ Изследване сравнява мозъците на млади хора, страдащи от депресия, с тези на контролна група. Установява, че младежите, които са преживяли депресия в миналото, имат хиперсвързани когнитивни и емоционални мрежи.Учените от Университета на Илинойс в Чикаго сканират мозъка на 30 души на възраст между 18 и 23 години, докато са в състояние на почивка. Всички участници са преживели депресия, но са иначе в добро здравословно състояние и не приемат никакви лекарства. Контролната група се състои от 23-ма души на същата възраст, които никога не са преживявали депресия.Учените откриват, че хората, преживели депресия имат хиперсвързаност в зоните на мозъка, които се отнасят до т.нар. „предъвкване\" - когато човек превърта проблемите в ума си отново и отново, без да намира решение.„Предъвкването не е много здравословен начин за обработване на емоциите - казва Скот Лангенекер, преподавател по психиатрия и психология в Университета на Илинойс в Чикаго.  - предъвкването е рисков фактор за депресия и повторната ѝ поява, ако човек я е преживявал в миналото.\"Заедно с предъвкването учените изследвали и когнитивния контрол.„Както можете да предположите, когнитивният контрол и предъвкването са свързани. Колкото повече се повишава последното, толкова повече когнитивният контрол спада.\" - обяснява Лангенекер.Въпреки че младите хора в изследването не са били в депресия в момента, от предишни изследвания е известно, че при около половината от хората тя рецидивира в рамките на две години.Предполага се, че ранната зряла възраст е периодът, в който хората са най-податливи на подходящите терапии.„Ако можем да помогнем на младите хора да се научат как да излязат от неадаптивните стратегии като предъвкването, това може да ги предпази от развиването на хронична депресия и да им помогне да бъдат по-добре като възрастни. - пише водещият автор на изследването, Рейчъл Джейкъбс. - Смятаме, че депресията е резултат от развитието и въпросът дали някой ще развие депресия не е предрешен. Ако можем да осигурим превенция и лечение на хората, които са в най-голям риск, може да съумеем да предотвратим депресията, да намалим броя депресивни епизоди или да намалим тяхната тежест.\" ", "date": "2019.04.14", "title": "Какво прави депресията с вашия мозък"}
{"url": "http://www.cross.bg/povecheto-sveta-neshta-1601689.html", "text": "/КРОСС/ Повечето от важните неща в света са били постигнати от хора, които са продължавали да пробват, дори когато е изглеждало, че няма никаква надежда.Дейл Карнеги", "date": "2019.04.14", "title": "Повечето от важните неща в света "}
{"url": "http://www.cross.bg/listata-iioncheva-sergeii-1601721.html", "text": "/КРОСС/  Името на Сергей Станишев не фигурира в листата от 17 души, номинирани от БСП за изборите за евродепутати. Това заяви пред БТВ Вяра Емилова - член на ИБ на БСП. Право на Изпълнителния съвет на партията е да направи промени и да вкара името на лидера на ПЕС сред номинираните. Очаква се в битка за четвъртото място да влезе шефът на кибенета на президента Румен Радев Иво Христов. Христов е изненадата в списъка. Преди него и след водачката Елена Йончева се очаква да са зам.шефката на БСП Деница Златева и Янаки Стоилов.Днес на червения пленум трябва да се определи окончателния списък на листата, която се оглавява от Елена Йончева.Очаквайте подробности", "date": "2019.04.14", "title": "Сергей Станишев не фигурира в листата за евродепутати на БСП"}
