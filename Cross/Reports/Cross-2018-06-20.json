{"url": "http://www.cross.bg/raneni-katastrofa-kola-1577310.html", "text": "/КРОСС/ Тежка катастрофа блокира кръстовището на булевардите \"България\" и \"Тодор Каблешков\" в столицата. Петима души са ранени. Инцидентът се е случил в 20:50 часа. Участници са такси и още една кола. Таксито е карало направо, другата кола е правила ляв завой. Очевидци твърдят, че таксиметровият шофьор е минал на червено, ударил е черната кола в страничните врати и я е изхвърлил на 20 метра в съседна градинка.Двама души от колата са тежко пострадали. Откарани са в \"Пирогов\" и ВМА. Единият е 22-годишен с черепно-мозъчна травма и множество наранявания с опасност за живота. Другият ранен е 20-годишен и е със съмнения за комоцио.Леко ранени са и двамата пътници от таксито.И четиримата пострадали са чужденци.На мястото са пристигнали линейки, пожарна и полиция. Предстои да бъдат иззети камерите в района, за да се установи виновникът за катастрофата. ", "date": "2018.06.20", "title": "Тежка катастрофа с такси в София, петима са ранени"}
{"url": "http://www.cross.bg/gaza-strana-ivitzata-1577298.html", "text": "/КРОСС/ Изтребители на израелските военновъздушни сили атакуваха 25 мишени на групировката „Хамас“ в ивицата Газа, предаде „Ал Джазира“, позовавайки се на информация на военните.Офанзивата е извършена, след като „Хамас“ стреля с ракети по израелска територия. Последната атака е една от най-интензивните в последно време. Трима палестинци са били ранени.Напрежението в ивицата Газа ескалира, след като американският президент Доналд Тръмп премести посолството на САЩ от Тел Авив в Ерусалим. Това предизвика масови протести от страна на палестинците.Най-малко 127 палестинци бяха убити от израелските сили на реда от ескалацията на конфликта, пише „Ройтерс“. Израелската армия беше обвинена, че отвръща с куршуми на хвърлените камъни от страна на палестинците.", "date": "2018.06.20", "title": "Израелски изтребители удариха в Газа"}
{"url": "http://www.cross.bg/chesun-plitka-dulzhina-1577302.html", "text": "/КРОСС/ Място в Книгата на рекордите на Гинес завоюваха жители на село Неа Виса край североизточния гръцки град Орестиада, като изплетоха най-дългата плитка чесън в света с дължина 612,7 метра, съобщава телевизионният канал \"Скай\".Предишният рекорд е бил поставен в Унгария с дължина \"едва\" 255 метра.Плитката е била направена от жителката на Неа Виса Димитра Атанасова Дзориду с помощта на нейни съселяни. За целта са й били необходими 16 часа и 20 000 глави чесън с тегло повече от 2 тона. Гигантската плитка чесън е била изработена в рамките на търговското изложение \"Alexpo 2018\" в Александруполис.", "date": "2018.06.20", "title": "Гърци изплетоха най-дългата плитка чесън в света"}
{"url": "http://www.cross.bg/aheloii-byrgas-bryag-1577309.html", "text": "/КРОСС/ 700 м е  маршрутът на автобусите в Ахелой до настоящата спирка на ул. \"Цар Симеон\"  за  пътуващите от Слънчев бряг към Бургас. Разстоянието се преминава за около 3-4 минути. Това стана ясно на среща на председателя на Управителния съвет на Агенция „Пътна инфраструктура“ инж. Дончо Атанасов с жителите на Ахелой. Тя бе организирана, за да се отговори на въпросите, възникнали след пускането на 15 юни на движението по директното трасе на обходния път на Ахелой. В нея участваха и кметовете на Ахелой Иван Георгиев и на Поморие - Иван Алексиев, заместник-областният управител на Бургас проф. Севдалина Турманова,  представители на превозвачите, осигуряващи автобусния транспорт на жителите на Ахелой със съседните населени места и др.Спирката за гражданите на Ахелой, пътуващи с обществен транспорт, както и досега ще е на ул. „Цар Симеон\". Автобусите, идващи от Слънчев бряг и продължаващи за Бургас ще влизат по ул. „Цар Симеон\", ще преминават по улиците „Рила\", „Черно море\", „Струга\" и след това отново по ул. „Цар  Симеон\" ще достигат до настоящата спирка. По този начин не се прави опасен ляв завой, каквито твърдения има.Инж. Атанасов и кметовете на Несебър, Поморие и Ахелой обсъдиха възможността за изграждането на допълнителна  връзка за влизане в град Ахелой от съществуващото кръгово кръстовище на път I-9 с пътя за Равда и по общински пътища. Дължината й е около  480 м. Утре започват геодезическите заснемания и през следващата седмица се предвижда да стартират  и строителните работи, които ще бъдат изпълнени съвместно с община Несебър. Разгледани са различни варианти и е избран възможно най-оптималният вариант за влизане от Слънчев бряг към Бургас.С изграждането на тази връзка Ахелой ще има два входа и два изхода към републиканската пътна мрежа, каквито нямат и областният център Бургас, както и всички други населени места по Южното Черноморие.  Връзката на пътуващите от Слънчев бряг към Ахелой с първокласния път се осъществява посредством новото кръгово кръстовище на път I-9 Слънчев бряг - Бургас и третокласния път III-6009 Каблешково – Ахелой. Кръстовището е на около 300 метра от града. За пътуващите от Ахелой към Слънчев бряг има две възможности чрез новото кръгово кръстовище или чрез десен завой преди връзката за Равда.С изграждането на обходния път и въвеждането му в експлоатация, преди началото на активния туристически сезон, се улеснява пътуването по път I-9 Слънчев бряг – Бургас и се повишава безопасността на движение. С построяването на обходния път интензивният транзитен трафик вече не преминава през Ахелой, с което се опазва живота и здравето на жителите на града и се намалява опасността от тежки пътни инциденти, категорични са кметовете от региона.", "date": "2018.06.20", "title": "Инж. Атанасов: Ахелой ще има два входа и два изхода към републиканските пътища, каквито няма и Бургас"}
{"url": "http://www.cross.bg/dinozavri-godini-ostanki-1577295.html", "text": "/КРОСС/ Международна археологическа експедиция е намерила в китайската провинция Шандун вкаменелости от динозаври, живели преди 120 милиона години, съобщава „Синхуа“. Учени от САЩ, Китай и Австралия са открили около 300 останки от праисторическите животни.Ръководителят на екипа от китайска страна е коментирал, че находката е шокираща, тъй като в този район досега никога не се откривани следи от динозаври.", "date": "2018.06.20", "title": "В Китай намериха останки от динозаври на 120 млн. години"}
{"url": "http://www.cross.bg/ychenitzite-nyama-iskame-1577300.html", "text": "/КРОСС/ Турските учители вече няма да дават домашни на учениците, а учебният материал ще бъде научаван още в клас. Това заяви турският министър на образованието Исмет Йълмаз, като изтъкна, че старите практики нямат място в новия начин на преподаване, съобщава Hyriet.„От сега нататък никой учител няма да дава домашна работа на учениците. Искаме нашите ученици да се съсредоточават повече в час и да научават още в клас учебния материал“, заяви министърът.В турските училища вече се премахва и ученето наизуст. „Старите учебни методи няма да се повтарят. Искаме учениците да могат да прилагат в живота това, което научават в час“, каза още турският образователен министър. През следващия период учениците в Турция ще имат образователна система, която съответства на съвременния начин на живот.„От следващата учебна година няма да бъдат давани никакви домашни на учениците ни“, добави Исмет Йълмаз.", "date": "2018.06.20", "title": "Премахват домашните за учениците в Турция"}
{"url": "http://www.cross.bg/longoriya-baston-supryga-1577301.html", "text": "/КРОСС/ Актрисата Ева Лонгория роди първото си дете, момченце, което е кръстила Сантяго Енрике Бастон.Момченцето се е родило вчера в медицинския център „Сидърс-Синай“ в Лос Анджелис и тежи 3 килограма.„Толкова сме благодарни за тази красива благословия“, сподели Ева Лонгория със съпруга си, пише сп. „Ола“. Двамата вече направиха светския дебют на сина си, след като показаха негова снимка.Ева Лонгория и съпругът ѝ Хосе Бастон са семейство от две години. Мексиканският медиен магнат има три деца, две момичета и момче от предишната си съпруга.", "date": "2018.06.20", "title": "Ева Лонгория стана майка"}
{"url": "http://www.cross.bg/obekta-slunchev-dnsk-1577308.html", "text": "/КРОСС/ Във връзка с множество въпроси за резултатите от проверките, извършени от служители на ДНСК на морските плажове на курортен комплекс „Слънчев бряг“, ДНСК уточнява следното:След постъпил сигнал от вицепремиера Валери Симеонов на 22 май т.г., служители на РДНСК-Бургас, съвместно с община Несебър извършиха проверки на всичките 145 преместваеми обекта на трите плажа на курорта. Броят им е както следва:-„Слънчев бряг – юг“ – 48 обекта-„Слънчев бряг – Север“ – 51 обекта-„Слънчев бряг – Централен“ – 46 обекта.По закон ДНСК не е компетентният орган за контрол на преместваеми обекти. Въпреки това, за да се отговори на получения сигнал, на служителите на ДНСК беше дадено указание на добра воля да извършат проверката. Резултатите от нея бяха обобщени в писмо до вицепремиера Симеонов, в което са направени общи констатации за обектите.С цел конкретизиране на нарушенията, министърът на регионалното развитие и благоутройството Николай Нанков разпореди нова проверка, която да установи кои обекти са поставени без да са предвидени в одобрената от министъра на туризма схема и без издадено от главния архитект на община Несебър разрешение за поставяне, или са в отклонение от одобрената от министъра на туризма схема за поставяне и/или от разрешението за поставяне. Установени бяха общо 32 такива преместваеми обекта. От тях върху територията на морски плаж „Слънчев бряг – юг“ са 20 обекта. Върху територията на морски плаж „Слънчев бряг – централен“ са 5 обекта, а върху територията на морски плаж „Слънчев бряг– север“ са 7 обекта.Данните за тези обекти са предоставени на министъра на туризма и на община Несебър за предприемане на последващи действия по компетентност. Съгласно действащите закони и наредби в Република България, ДНСК не разполага със законови правомощия да забранява ползването или да премахва преместваеми обекти нито от територията на морските плажове, нито от останалите територии държавна, общинска или частна собственост.", "date": "2018.06.20", "title": "Няма противоречие в информацията на ДНСК от проверките на „Слънчев бряг“"}
{"url": "http://www.cross.bg/makedoniya-avstriya-tyrtziya-1577299.html", "text": "/КРОСС/ Австрия може да саботира споразумението между Македония и Гърция, съобщи Telegraph.Македония постигна споразумение, което днес беше одобрено от парламента на страната. Тя приема името Северна Македония.Така нейния път към ЕС и НАТО вече е отворен.Правителството на канцлера Себастиан Курц обаче е заявило, че е готово да блокира споразумението. От там настояват да се реши въпроса с членството на Турция в ЕС.Австрия е един от големите противници на членството на Турция в ЕС. Страната се намира и в обтегнати отношения с турското правителство. Очакват се преговори по въпроса. ", "date": "2018.06.20", "title": "Австрия саботира Македония"}
{"url": "http://www.cross.bg/spotmini-robot-boston-1577303.html", "text": "/КРОСС/ Черен робот-куче, наречен SpotMini, направи впечатляваща разходка по улиците на Хановер. За първи път този робот, дело на Boston Dynamics, гастролира в градски условия - пред публика - в черен цвят, предава technews.SpotMini е напълно завършен робот и се очаква скоро да излезе на пазара. \"Кучето\" може да се ползва както в домашни условия, така и за провеждане на спасителни операции.Четириногият робот може да се движи по стъпала, да отваря врати и да носи малки предмети. От публикуването видео се вижда, че SpotMini е пъргав, повратлив и се придвижва бързо и с лекота по улицата.SpotMini един от сравнително по-ограничените като възможности роботи на Boston Dynamics. Компанията разработва и по-усъвършенствани машини, с близки до човешките възможности.\n\t\t\t\t\t", "date": "2018.06.20", "title": "Робот-куче се разходи из Хановер (видео)"}
{"url": "http://www.cross.bg/radev-surbiya-rymen-1577280.html", "text": "/КРОСС/ Държавният глава Румен Радев ще бъде на официално посещение в Република Сърбия на  по покана на своя сръбски колега президента Александър Вучич.Европейската перспектива на Сърбия, насърчаването на икономическото  развитие и подобряването на достъпа до здравеопазване и образование в  районите, в които живее българското национално малцинство, теми от дневния ред на двустранните отношения – развитието на инвестиционното сътрудничество, икономическия обмен и туризма, подобряването на транспортната и енергийна свързаност в Югоизточна Европа, както и регионалното сътрудничество на Балканите, се очаква да бъдат сред акцентите по време на срещите на президента Румен Радев в Сърбия.На  ще се състои церемонията по официалното посрещане на българския държавен глава в Белград. Президентите Румен Радев и Александър Вучич ще проведат среща „на четири очи“, след което ще се състоят пленарните разговори на официалните делегации на България и Сърбия. Двамата държавни глави ще дадат съвместна пресконференция.В Белград президентът Радев ще проведе срещи и с министър-председателя Ана Бърнабич и с председателя на Народната скупщина Мая Гойкович. По-късно държавният глава ще положи венец пред Паметника на незнайния воин и ще посети изложбата „Приложна носталгия“.На  президентите Румен Радев и Александър Вучич ще проведат среща с представители на българското национално малцинство в Димитровград и ще посетят гимназията „Св. Св. Кирил и Методий“.Двамата държавни глави ще поднесат венци на паметника на загиналите български и сръбски воини през Сръбско-българската война от 1885 г. на Нешков връх.", "date": "2018.06.20", "title": "Президентът Румен Радев ще бъде на официално посещение в Република Сърбия   "}
{"url": "http://www.cross.bg/pomosht-leva-godina-1577292.html", "text": "/КРОСС/ Семействата на 46 хиляди първокласници тази есен ще получат по 250 лева помощ за началото на новата учебна година. Правителството определи и доходен праг – еднократната помощ се отпуска за семействата, чийто месечен доход на човек за изминалата година е под 450 лева. Задължително е детето да е записано в първи клас в държавно или общинско училище. Помощта се полага за всички деца с увреждания, както и за сираците.", "date": "2018.06.20", "title": "Семействата на 46 хиляди първокласници тази есен ще получат по 250 лева помощ"}
{"url": "http://www.cross.bg/ronaldo-portygaliya-minyta-1577294.html", "text": "/КРОСС/ Първа победа за Португалия на световното първенство по футбол в Русия. \"Мореплавателите\" се наложиха с 1:0 над Мароко, а в герой за тима отново се превърна голямата звезда Кристиано Роналдо.Така Португалия оглави класирането във втора група с 4 точки преди мача между Испания и Иран. Мароко остава на дъното в таблицата с 0 пункта.Роналдо откри резултата още в 5-ата минута с четвъртия си гол във втория си мач от началото на шампионата. Със своя 85-и гол за националния отбор, Роналдо стана най-резултатният европеец, изпреварвайки Ференц Пушкаш (84).Набралият скорост нападател можеше да удвои преднината на Португалия няколко минути по-късно, но изстрелът му мина покрай лявата греда на вратата на Мароко. \"Атласките лъвове\" бяха на косъм да изравнят в 12-ата минута, но ударът с глава на капитана Меди Бенатия бе отразен от Руи Патрисио.В 39-ата минута пред Роналдо се откри нова добра възможност. Голмайсторът получи добър пас от Гонсало Гедеш, но стражът на Мароко спаси с една ръка.През второто полувреме Мароко продължи да търси първи гол на Мондиала, но в 57-ата минута ударът с глава на Юнес Беланда бе отразен от новия вратар на \"Уувърхемптън\". Африканците продължиха да пресират, но атаките им не дадоха резултат.В 84-ата минута Португалия претендираше за дузпа след нарушение срещу Роналдо, но реферът подмина ситуацията.В последния мач от груповата фаза Португалия ще се изправи срещу Иран.", "date": "2018.06.20", "title": "Роналдо качи Португалия на върха"}
{"url": "http://www.cross.bg/hilyadi-sredstva-riba-1577290.html", "text": "/КРОСС/ Драстични глоби между 10 и 15 хиляди лева и затвор за бракониерство при улов на риба, гласуваха на второ четене в Народното събрание. С промените в Закона за рибарството и аквакултурите се регламентират и полицейски правомощия на служителите на ресорната агенция.Депутатите криминализираха незаконния улов на риба и натовариха Изпълнителната агенция по рибарство и аквакултури с правомощия да арестуват бракониерите. Служителите на Агенцията ще могат да използват записващи и заснемащи технически средства, да използват моторни превозни средства със специален режим на движение, както и физическа сила и помощни средства след предупреждение. Те ще имат право да проверяват плавателни средства, когато са спрени или са на котва, както и да спират със стоп палка за проверка плавателни средства в Дунав и Черно море. Целта е бракониерите да бъдат подвеждани под отговорност, а не както досега да се измъкват от съда, обясниха вносителите от ГЕРБ. От БСП критикуваха промените. Те настояха служителите на ИАРА да минават обучение, както полицаите, предложение, което не беше прието. Левицата оспори липсата в Закона на легална дефиниция за риболовна мрежа. Филип Попов коментира:\"Уловът на риба чрез използване на \"взривни, отровни или зашеметяващи вещества\" ще се наказва с една година затвор и глоба от 10 хиляди до 15 хиляди лева или пробация. Наказание от шест месеца затвор и глоба между 5 хиляди и 10 хиляди лева се предвижда в случаите, когато се извършва нерегламентиран риболов с мрежи във вътрешни водоеми\". Депутатите решиха още 5% от прихода, получаван в риболовните магазини, в които се продават риболовни билети, да отиват за зарибяване.", "date": "2018.06.20", "title": "Драстични глоби между 10 и 15 хиляди лева и затвор за бракониерство при улов на риба"}
{"url": "http://www.cross.bg/yvrezhdaniya-organizatzii-horata-1577289.html", "text": "/КРОСС/ Протестиращите майки на деца с увреждания настояват незабавно да се отнеме националното представителство на пациентски организации и неправителствени организации за хора с увреждания. За разпускане на Националния съвет за интеграция на хората с увреждания и прекратяване субсидирането на тези организации настояват още майките, както и да се разследва дейността на синдикалните организации КНСБ и КТ \"Подкрепа\", като се установи колко са усвоените от тях средства от Държавния бюджет и по проекти от оперативни програми, от дарения от чуждестранни фондации и частни лица в периода от тяхното създаване до настоящия момент.Настоява се още да бъде освободена от длъжност заместник-министър Зорница Русинова, която, според майките, е допуснала цинично разделяне на децата и на хората с увреждания. Искат да се потърси отговорност от досегашния заместник-министър Росица Димитрова, която на конференцията на ООН в Ню Йорк безцеремонно била излъгала, че България отбелязва напредък в политиките за хората с увреждания и прилагането на Конвенцията на ООН. Родителите декларират, че ще продължат с протестите си с всички позволени от Закона форми, включително чрез съдействието на европейските институции.", "date": "2018.06.20", "title": "Майките на деца с увреждания искат оставки и проверка на дейноста на КНСБ и КТ \"Подкрепа\""}
{"url": "http://www.cross.bg/reshenie-beshe-milka-1577291.html", "text": "/КРОСС/ Управляващите в Столична община за пореден път направиха опит да прокарат решение, като заобиколят СОС. Това заяви заместник-председателят на Столичния общински съвет от БСП Милка Христова. Тя присъства на съвместното редовно заседание на Комисиите по транспорт и туризъм и по устройство на територията, архитектура, достъпна среда и жилищна политика, заедно с председателя на групата на социалистите в СОС Калоян Паргов и съветниците Борис Цветков и Альоша Даков. За обсъждане беше предложено писмо, внесено от главния архитект Здравко Здравков, относно комплексно транспортно проучване за решаване на проблемите на транспорта в югозападната част на големия център в София във връзка с решение на Общинския експертен съвет по устройство на територията (ОЕСУТ).\"Заседанието на двете комисии днес беше за решаване на съдбата на трамвай №6 и за подобряване на транспортното обслужване на гражданите, които живеят в \"Лозенец\" и \"Манастирски ливади\", обясни Милка Христова. - Шокиращото за мен е, че за пореден път беше направен опит да бъде заобиколен Столичният общински съвет чрез решение на постоянни комисии, които са помощни органи. По закон и по правилник те просто нямат такива правомощия. Експертният съвет от НАГ от 10 предложения е одобрил две, от които предлага СОС да избере едното. Вариантите са със или без трамвай №6.В този, който е без, трамваят е заменен от тролей. На заседанието беше предложено членовете на комисиите да гласуват за единия от вариантите. По този начин СОС щеше да бъде поставен пред свършен факт - да трябва да гласува решение, вече взето от комисии, било то и ресорни. Това е стар спор между мнозинството от ГЕРБ и опозицията от БСП, тъй като много често се правят опити постоянните комисии да изземват правомощията на СОС и да го поствят пред свършен факт. Затова се радвам, че този път им осуетихме плановете\".Милка Христова посочи, че въпросът с трасето на трамвай №6 в \"Лозенец\" засяга не само живеещите в района, но е и ключово за транспорта в столицата изобщо. \"На обсъждането днес бяха поставени много въпроси, свързани с достоверността на изнесената информация относно предимствата на тролея пред трамвая. Не беше изяснено на какъв интервал ще се движат превозните средства, както и беше поставено под съмнение твърдението, че трамваят няма да бъде натоварван достатъчно и ще бъде икономически неефективен, обясни тя. - А гражданите от \"Лозенец\", които присъстваха на обсъждането, заявиха точно обратното. Според тях изнесените данни, че 1000 души на ден използват трамвай №6 по трасето от басейна \"Спартак\" до \"Черни връх\", не отговарят на истината. И припомниха, че данните от 2014 година са за 4000 души. Не ми се струва реално за по-малко от 4 години да намалеят така драстично.Това означава, че ако не са манипулирани, то данните не са достоверни. А гражданите на София се нуждаят от решение, което да им гарантира добро обслужване в една доста сериозна времева перспектива. Защото изграждането на трамвайни и тролейбусни линии не се прави за ползване само за няколко години. А трамваят специално е изключително добро транспортно съоръжение, което е доста скъпо и гарантира автономност на придвижването. Предвид безобразния трафик в момента в столицата, закриването на утвърдена трамвайна линия трябва най-малко да е отлично обмислено и да бъдат чути всички гледни точки\".Според Милка Христова, при взимането на подобно решение, стойността на проекта в никакъв случай не трябва да бъде водещ фактор. \"Чух мнения, че единият проект е на стойност 20 милиона лева, а другият е 7 и ние трябва да изберем по-евтиният, коментира тя. - Решенията, свързани с транспорта в София трябва да бъдат вземани с перспектива и с мисъл за гражданите, защото те не са само от днес за утре, няма как след година-две да ни хрумне да променим трасето на трамвайната линия, защото не ни е удобно\".", "date": "2018.06.20", "title": "Милка Христова: Управляващите в СО за пореден път опитаха да прокарат решение, като заобиколят СОС"}
{"url": "http://www.cross.bg/izdirva-politziya-zhena-1577293.html", "text": "/КРОСС/ Столичната полиция издирва възрастна жена от София. Еличка Георгиева Шумилина е на 83 години и е трудноподвижна.На 15 юни тя излязла от дома си в столичния квартал „Дружба”. Същия ден около 18 ч. се е обадила на близките си, че е паднала, но не може да се ориентира къде е. След това батерията на телефона й пада.От полицията призовават хората, които имат информация, да подадат сигнал на тел. 112  или в най-близкото районно управление.                        ", "date": "2018.06.20", "title": "Столичната полиция издирва възрастна жена от кв. \"Дружба\""}
{"url": "http://www.cross.bg/komisiya-valeri-simeonov-1577296.html", "text": "/КРОСС/ Европейската комисия ще трябва да се произнесе по предложенията за промени в закона за хазарта преди да бъдат гласувани в парламента.Това стана ясно на заседание на ресорната комисия. Така законопроектът, с който се забранява напълно рекламата на хазартни и лотарийни игри, внесен от „Обединените патриоти” и защитен лично от вицепрпемиера Валери Симеонов, ще се забави с поне четири месеца.Валери Симеонов коментира: \"Едно такова отлагане някакси не кореспондира с декларираната подкрепа от ГЕРБ и от БСП, но за да не бъда краен ще изчакаме тези месеца. За три милиарда много работи могат да се случат и много позиции могат да се променят\".На въпрос дали смята, че законопроектът, с който се ограничава силно продажбата на лотарийни билети и забранява показването на победители от хазартни игри по телевизията, е бламиран, вицепремиерът Валери Симеонов отговори, че „нещо такова се получи”. Председателят на бюджетната комисия Менда Стоянова обаче е категорична, че парламентът спазва европейските процедури: \"Ако той смята, че сме го бламирали, защото взехме решение да спазим една европейска директива, много съжалявам за това негово изказване\".", "date": "2018.06.20", "title": "Промените в закона за хазарта могат да бъдат гласувани след като ЕК се произнесе по тях"}
{"url": "http://www.cross.bg/predi-sofiya-brysartzi-1577297.html", "text": "/КРОСС/Мъж е починал, след като е бил блъснат от влак на гарата в Брусарци, съобщиха от пресцентъра на областната дирекция на МВР в Монтана.Трагичният инцидент е станал малко преди 14:00 часа вчера. Възрастният мъж трябвало смени влака, с който дошъл от Лом, с друг - от Видин за София, който пристигал на трети перон. Машинистът забелязал възрастен човек, запътил се да пресече релсите и незабавно подал звуков сигнал и задействал спирачките. Влаковата композиция обаче не успяла да спре навреме и блъснала човека, който паднал на перона. Оказана му е първа помощ, но мъжът починал преди пристигане на екип на спешния център.И тримата машинисти са изпробвани за употреба на алкохол, пробите са отрицателни.Починалият е 82-годишният Филип С. от София. Трупът му е транспортиран в монтанската болница за аутопсия.Работата по случая продължава. Извършен е оглед на местопроизшествието и е образувано досъдебно производство.", "date": "2018.06.20", "title": "Влак уби неправилно пресичащ мъж в Брусарци"}
{"url": "http://www.cross.bg/kartografiya-geodeziya-kadastur-1577307.html", "text": "/КРОСС/ Със заповед на министъра на регионалното развитие и благоустройството Николай Нанков от 20 юни т.г. за изпълнителен директор на Агенцията по геодезия, картография и кадастър е назначена Виолета Коритарова.Досегашният изпълнителен директор инж. Михаил Киров продължава работа в Службата по геодезия, картография и кадастър като началник в Ловеч. Виолета Коритарова е експерт с опит в областта на геодезията и геоинформационните системи, инвестиционното планиране, поземлените имоти и регистри. Тя е дългогодишен служител на Агенцията по геодезия, картография и кадастър, като преди това е работила в Министерството на земеделието и горите и в Министерството на образованието и науката.Новият изпълнителен директор на агенцията е магистър по Геодезия, фотограметрия и картография от Университета по архитектура, строителство и геодезия в София. Има редица професионални квалификации в Нидерландия, Австрия и Германия.Най-важна задача в работата на Виолета  ще бъде подобряване на обслужването на клиентите на агенцията, за да може опашките в офисите да намалеят значително.За постигане на по-голяма ефективност и ефикасност на административното обслужване с кадастрална информация в кратък срок ще бъде разгледана възможността да се даде право на геодезистите, които са правоспособни лица по смисъла на разпоредбите на Закона за кадастъра и имотния регистър, да могат да издават скици.", "date": "2018.06.20", "title": "Агенцията по геодезия, картография и кадастър има нов директор"}
{"url": "http://www.cross.bg/ofisi-kmetstvoto-iznesenite-1577281.html", "text": "/КРОСС/През тази и следващата седмица специалисти Обслужване на клиенти ще посетят нови 12 малки населени места в Североизточна България в рамките на пролетната кампания за изнесени офиси на дружеството. Новите локации за провеждане на консултации и обслужване на клиенти по места са на територията на областите Шумен и Велико Търново.Посещавайки някой от изнесените офиси на ЕНЕРГО-ПРО, клиентите имат възможност да актуализират своите данни и да се включат в кампанията „Спечели с ЕНЕРГО-ПРО\", в която всеки месец 12 късметлии получават ваучер за енергийно ефективен електроуред.Както и до момента, посетителите на изнесени офиси могат да се възползват от различните услуги, предлагани от ЕНЕРГО-ПРО, без да се налага да пътуват до клиентския център на дружеството в съответния областен град. Специалистите на компанията ще окажат съдействие на всеки клиент в приемните относно смяна титуляр на партида, присъединяване на нов обект към електроразпределителната мрежа и други услуги, които не изискват плащане в брой. За да ползват услугите, предлагани в изнесените офиси, е необходимо клиентите да предоставят документ за самоличност и документ за собственост на имота, за който желаят да ползват съответната услуга.През есента ЕНЕРГО-ПРО планира да продължи кампанията за посещение на малки населени места в други райони на територията на Североизточна България.Графикът за изнесените офиси през следващите две седмици е публикуван на адрес: .   ", "date": "2018.06.20", "title": "Възможност за участие в кампанията „Спечели с ЕНЕРГО-ПРО“ имат всички посетители на изнесените офиси на дружеството "}
{"url": "http://www.cross.bg/honor-turbo-proizvoditelnost-1577279.html", "text": "/КРОСС/ обяви ,  в началото на юни в Пекин. Чрез хардуерно-софтуерна интеграция GPU Turbo драстично увеличава графичната производителност на мобилните телефони, като осигурява на потребителите по-гладко и по-бързо мобилно изживяване.„Развълнувани сме, че постигнахме този технологичен пробив, тъй като Honor се стреми да предоставя най-доброто мобилно преживяване на потребителите по цял свят – каза . – Убедени сме, че с GPU Turbo ще подобрим конкурентните ни предимства, като значително повишим ефективността на графичната обработка и предоставим безупречно мобилно изживяване.“GPU Turbo е хардуерно-софтуерна интегрирана технология, ускоряваща обработката на графики. Тя реконструира традиционната система за обработка на графики в долния слой, което значително подобрява преживяването за потребителите. В резултат на усилени проучвания и богат опит в областта на графичната обработка, Huawei и Honor са постигнали ключов технологичен пробив в , съчетан с  (System on Chip) , подобрявайки досегашното съотношение между ефективността на смартфона и консумацията на енергия. Освен това, благодарение на по-голямата способност за рендиране, устройствата на Honor с GPU Turbo могат да постигнат изключителна графична картина дори ако приложението за мобилни игри не поддържа HDR изображения.През последните десет години търсенето на висока графична производителност при смартфоните нарастна, като резолюцията на дисплея еволюира от VGA до 1080p и скоро очакваме 4K. Мобилните игри доминират в гейминг сектора. За разлика от преди, когато пребладаваха мобилните игри за запълване на свободното време и образователните игри, днес мултиплейър онлайн игрите все по-висока графична производителност. Най-новите технологии и приложения също изискват висока графична производителност добавената реалност (AR), виртуалната реалност (VR) и рендирането на снимки, което набира все по-голяма популярност при смартфоните. Графичните мобилни процесори винаги са били изправени пред редица технологични ограничения като липса на памет, енергийна консумация и прегряване. Тези фактори изправят разработчиците на смартфони пред предизвикателството да се справят с растящото добра графична производителност. Като водещи производители, Huawei и Honor разработват и въвеждат GPU Turbo, ключова технологична иновация, създадена въз основа на натрупания опит на компаниите в областта на графичната обработка., които изискват висока ефективност на графичната обработка, като повиши скоростта и оптимизира драстично гейминг преживяването заа потребителите. GPU Turbo ще се превърне в ключово предимство на смартфоните от бранда Honor, което ще осигури перфектна интеграция между хардуера на смартфона и софтуера EMUI. Освен това GPU Turbo може да поддържа AR и VR в бъдеще и може да се прилага в сектори като виртуално обучение, онлайн пазаруване и телемедицина, създавайки несравнимо визуално преживяване за потребителите.GPU Turbo бе въведен първо при Honor Play, представен в Китай в началото на юни. Технологията ще бъде приложена постепенно и при други популярни Honor смартфони, като наскоро пуснатите в продажба в Европа:  Дата на ъпдейта за всяко устройство за България ще бъде обявена скоро. Технологията ще бъде налична за потребителите на Honor по цял свят. ", "date": "2018.06.20", "title": "Tехнологията GPU Turbo на Honor прави революция в мобилната скорост"}
{"url": "http://www.cross.bg/tzska-levski-lihtenshtaiin-1577282.html", "text": "/КРОСС/ Латвийският \"Рига\" е първият съперник на ЦСКА в квалификациите за Лига Европа. \"Левски\" ще се изправи срещу \"Вадуц\" от Лихтенщайн, а носителят на Купата на България по футбол \"Славия\" ще спори с финландския \"Илвес\". Това отреди тегленият днес жребий в Нион.\"Червените\" са домакини в първата среща на 12 юли, а \"сините\" и \"белите\" ще гостуват. Реваншите са на 19 юли. ", "date": "2018.06.20", "title": "Финландци за \"Славия\", латвийци за ЦСКА и пътуване до Лихтенщайн за \"Левски\""}
{"url": "http://www.cross.bg/rymen-radev-ychilishte-1577278.html", "text": "/КРОСС/ Държавният глава Румен Радев удостои Българското средно образователно училище „Христо Ботев“ в Братислава с плакет „Св. св. Кирил и Методий“ на президента. По време на официалното си посещение в Словашката република Румен Радев посети учебното заведение, което е едно от най-престижните в Братислава.Плакетът „Св. св. Кирил и Методий“ беше връчен по повод 70-годишнината от създаването на училището, както и за принос при отстояването на българската образователна и културна традиция. „Това отличие е израз на признателност на българската държава за вашите усилия, за това, че за поколения наред това прекрасно училище е стожер на българщината и българския дух и традиции“, заяви президентът Румен Радев по време на тържество с изпълнения на възпитаници на учебното заведение, на което присъстваха учители и родители.Държавният глава отбеляза впечатляващата историята на училището, което преди 70 години отваря врати само с няколко деца от цяла Словакия, а днес е с 12-класно обучение. Още по-впечатляващо е, че тук учат и български, и словашки деца, а това е най-голямото приятелство, което може да съществува между нашите два народа, допълни президентът. Румен Радев благодари на училищното ръководство и учителите за духовната им сила, а към учениците се обърна с думите: „На вас, скъпи деца, ви желая успех по най-светлия път – пътят на знанието и науката“. Румен Радев изрази признателност и към Словашката република, която подпомага дейността на учебното заведение, което издава както българска, така и словашка диплома за завършване.Директорът на училището Даниела Дойнова връчи на президента почетния плакет на БСОУ „Христо Ботев“.С посещението в българското училище в Братислава приключи официалната визита на Румен Радев в Словашката република.Държавният глава Румен Радев удостои Българското средно образователно училище „Христо Ботев“ в Братислава с плакет „Св. св. Кирил и Методий“ на президента. По време на официалното си посещение в Словашката република Румен Радев посети учебното заведение, което е едно от най-престижните в Братислава.Плакетът „Св. св. Кирил и Методий“ беше връчен по повод 70-годишнината от създаването на училището, както и за принос при отстояването на българската образователна и културна традиция. „Това отличие е израз на признателност на българската държава за вашите усилия, за това, че за поколения наред това прекрасно училище е стожер на българщината и българския дух и традиции“, заяви президентът Румен Радев по време на тържество с изпълнения на възпитаници на учебното заведение, на което присъстваха учители и родители.Държавният глава отбеляза впечатляващата историята на училището, което преди 70 години отваря врати само с няколко деца от цяла Словакия, а днес е с 12-класно обучение. Още по-впечатляващо е, че тук учат и български, и словашки деца, а това е най-голямото приятелство, което може да съществува между нашите два народа, допълни президентът. Румен Радев благодари на училищното ръководство и учителите за духовната им сила, а към учениците се обърна с думите: „На вас, скъпи деца, ви желая успех по най-светлия път – пътят на знанието и науката“. Румен Радев изрази признателност и към Словашката република, която подпомага дейността на учебното заведение, което издава както българска, така и словашка диплома за завършване.Директорът на училището Даниела Дойнова връчи на президента почетния плакет на БСОУ „Христо Ботев“.С посещението в българското училище в Братислава приключи официалната визита на Румен Радев в Словашката република.", "date": "2018.06.20", "title": "Румен Радев удостои с президентски плакет „Св. св. Кирил и Методий“ българското училище „Христо Ботев“ в Братислава"}
{"url": "http://www.cross.bg/plovdiv-padnal-putnik-1577283.html", "text": "/КРОСС/ Кондуктор от автобус от градския транспорт на Пловдив е паднал от превозното средство, след като е бил бутнат от пътник. Инцидентът е станал вчера около 12:40 ч., а сигнал е подаден на тел. 112, съобщиха от полицията в Пловдив.При скарване помежду им по време на движение 50-годишен мъж блъснал в гърдите 77-годишния служител на транспортната фирма.В този момент автобусът бил спрял на спирка на бул. „Никола Вапцаров“, а загубилият равновесие кондуктор политнал през отворената врата и паднал на земята, удряйки главата си.С линейка пострадалият е транспортиран в болница за оказване на спешна медицинска помощ. 50-годишният пловдивчанин е отведен за срок до 24 часа в Първо РУ.Случаят е докладван на дежурен районен прокурор, образувано е досъдебно производство.Работата по изясняване на причините и обстоятелствата около инцидента продължава разследващ полицай.", "date": "2018.06.20", "title": "Кондуктор падна от автобус в Пловдив, след като бе бутнат от пътник"}
{"url": "http://www.cross.bg/tirazh-zaglaviya-literatyra-1577286.html", "text": "/КРОСС/През 2017 г. с уникалния идентификационен код ISBN (Международен стандартен номер на книгата) са регистрирани 7 948 книги и 1 315 брошури, или 92.0% от всички издания, което е увеличение от 18% спрямо броя на издадените книги и брошури през предходната 2016 г. Това се вижда от статистика на Националния статистически институт (НСИ) относно издателската дейност у нас през 2017 г.                   ", "date": "2018.06.20", "title": "НСИ: Ръст с 18% на издадените книги и брошури през 2017 г"}
{"url": "http://www.cross.bg/dobrich-tezhko-nyama-1577287.html", "text": "/КРОСС/ Информацията е потвърдена от ОД МВР – Добрич.                     По чудо след множеството удари и фактът, че водачът е без колан, той е жив. Дошлите на място служители на реда установяват самоличността му и фактите по пътното произшествие. Магистратът обаче, отказва теста за алкохол. Отказва и кръвна проба, която освен наличието на алкохол в кръвта би установила и наличието на наркотични и упойващи вещества. В типичен стил за стресиран човек, той разяснява на полицаите, че си знае правата, познава законите и им пожелава няколко нелицеприятни упражнения на сексуална основа.Заради възбуденото му състояние, водачът е  настанен в добричката болница. Според лекарите травмите, които е получил при катастрофата не представляват опасност за живота му.Заради отказа да бъде изследван за алкохол и наркотици, началникът на „Пътна полиция” в ОД МВР – Добрич, и началникът на РУ „Албена” налагат на Галин Несторов административна санкция. Той е лишен от право да управлява в срок от 24 месеца и му е наложена глоба от 2000 лв.Неизвестно защо същият е „пожален“ и срещу него няма санкция за поведението и думите си към служителите на МВР след катастрофата.Сайта  взима инитервю с него, ето какво казва той за катастрофата, окриването на доходи, данъците и още... --Нямам коментар по тези въпроси.--Няма значение. Просто нямам коментар. Съжалявам!-- Сега…, няма такова нещо! Бях в тежко здравословно състояние. В момента се лекувам, така че, благодаря Ви много.--Не, не! Благодаря Ви!--Няма токова нещо! Благодаря Ви!--Няма такова нещо!--Вижте в тежко здравословно състояние съм…-Според моята проверка, състоянието Ви не е тежко. Приемате непрестанно посетители. Вдигате си телефона веднага. Говорите спокойно.--Няма категоризация. Давам я с дългосрочен договор под наем.--Не съм длъжен да Ви отговарям.--Първо кредитите ми са много по-малки. Успявам, защото са разсрочени за дълъг период и вноските са в пъти по-малки от заплатата ми.--Да! Информацията там е публична!--Не съм длъжен да Ви давам обяснения! -Въпросите Ви не са истина. Свършете си работата според законите в България.--Явно не разбирате от дума! Ако продължавате да ме безпокоите, ще се оплача в полицията.   ", "date": "2018.06.20", "title": "Интервю с близкия до „суджуците“ съдия оцелял по чудо в катастрофа!"}
{"url": "http://www.cross.bg/makedoniya-pokana-gurtziya-1577284.html", "text": "/КРОСС/ Македонският парламент ратифицира договора с Гърция за промяна на името на страната на Северна Македония. \"За\" гласуваха всички 69 присъстващи в залата депутати и нито един не беше против, съобщиха македонските медии. Депутатите от опозиционната ВМРО – ДПМНЕ не участваха в парламентарните дебати.Минути преди гласуването премиерът Зоран Заев съобщи пред депутатите, че точката за отправяне на покана на Македония за членство в НАТО е приета на Северноатлантическия съвет и е обявено, че ще има такава покана на срещата на високо равнище на Алианса на 11 и 12 юли в Брюксел.Документът трябва да бъде подписан от президента Георге Иванов в 7-дневен срок. Ако той наложи вето, както се очаква, договорът ще бъде върнат за второ гласуване от парламента. Окончателното решение ще вземат гражданите на Македония на референдум през есента.", "date": "2018.06.20", "title": "Македонският парламент ратифицира договора с Гърция за смяната на името"}
{"url": "http://www.cross.bg/planut-ritzin-atentat-1577288.html", "text": "/КРОСС/ Опит за атентат с биологическа бомба в Германия – това е бил планът на тунизиеца, който преди седмица беше задържан в Кьолн.В апартамента на 29-годишния мъж е открит рицин – едно от най-силните отровни вещества. Количеството е било достатъчно за производство на до хиляда дози. Набавил го е чрез поръчки по интернет. Ако планът му бе успял, това щеше да е прецедент за Германия, коментират от федералната криминална полиция. Най-известната жертва на атака с рицин е българският журналист и писател Георги Марков, който бе нападнат в Лондон от мъж с чадър.", "date": "2018.06.20", "title": "Задържаният в Кьолн тунизиец подготвял атентат с биологическа бомба"}
{"url": "http://www.cross.bg/nzok-zdraveopazvaneto-prof-1577266.html", "text": "/КРОСС/  „Миналата година, когато обсъждахме оставката на бившия шеф на НЗОК д-р Комитов, той отсъстваше - имаше тези за сериозно негово заболяване. Сега се процедира по същия начин и с проф. Плочев”. Това каза народният представител от ПГ на „БСП за България” проф. Георги Михайлов от парламентарната трибуна.  Той добави, че равносметката в здравеопазването за година и два месеца е: сменени министър  на здравеопазването и двама управители на НЗОК. „Какъв е ефектът от смените и има ли такъв? Управляващите твърдяха, че искат спокойствие в системата. Това спокойствие не дойде”, констатира проф. Михайлов. Той коментира, че проблемите в здравеопазването идват от запазването на статуквото и документите, предлагани от управляващите. Народният представител даде за пример наредбата за финансовото управление на болниците, наредбата за сключване на договори между НЗОК и лечебните заведения, както и националната здравна карта, които предизвикаха бурни дебати и негативно отношение в професионалните съсловия и обществото. По думите му тези документи показват, че НЗОК въобще не е обществен орган, а е пряко подчинена на Министерство на здравеопазването и на Министерство на финансите. „Какво избираме ние в парламента - управител на НЗОК, който няма глас в Надзорния съвет на Касата и който управляващите да сменят с различни процедури.  Крайно време е, вместо да се занимаваме с процедурните въпроси, да се тръгне към решаването на проблемите на българското здравеопазване”, призова Георги Михайлов. Славчо Велков: Най-големите дългове на НЗОК са натрупани, когато Кирил Ананиев е бил председател на Надзорния съвет „Най-големите дългове на НЗОК са натрупани, когато Кирил Ананиев е бил председател на Надзорния съвет на НЗОК. Сега се търси бушон чрез проф. Плочев“. Това заяви народният представител Славчо Велков от парламентарната трибуна. Той посочи, че немска здравноосигурителна каса е наела четири български адвокатски кантори, за да събират по съдебен път дълговете от НЗОК. „Този дълг не е ли натрупан напълно съзнателно и целенасочено, за да се стигне именно до такава процедура - чрез посреднически кантори ще се усвоят огромни възнаграждения и комисионни? Колко от тези комисионни ще отидат при посредника и колко ще отидат при тези, които очевидно, целенасочено, са натрупали този дълг- зам.-министърът на финансите“, подчерта Велков. Депутатът от левицата припомни, че управителят на НЗОК още през 2017 г. предупреждава министъра на здравеопазването с многократни писма – 15 на брой, какво следва с натрупаните задълженията на НЗОК към чужди социални институции. „Чак на 9.02.2018 г. той пише писмо до парламента, защото никой не му обръща внимание. Но след това започва политически кръстоносен поход срещу управителя на НЗОК“, каза още Велков. Той припомни и че министърът на здравеопазването е заявил, че такива дългове на НЗОК няма, но в последствие се оказа, че проф. Плочев е бил прав. ", "date": "2018.06.20", "title": "Проф. Георги Михайлов: Крайно време е да се тръгне към решаване на проблемите на здравеопазването"}
{"url": "http://www.cross.bg/sigyrnost-koreya-denyklearizatziya-1577272.html", "text": "/КРОСС/Южнокорейският президент Мун Дже-ин е на мнение, че двамата с президента на Русия Владимир Путин имат обща цел - установяване на мир и денуклеаризация на Корейския полуостров. Той представи позицията си в сряда в ексклузивно интервю за ТАСС, \"Росийская газета\" и телевизия \"Росия 24\", преди започващото държавно посещение в Москва. \"Имаме една и съща цел с президента Путин - да се установи мир и да се постигне денуклеаризация на Корейския полуостров. Това със сигурност ще активизира икономическото развитие не само на двете Кореи\", заяви Мун. Той уточни, че в бъдеще в този процес може да се включи и Русия. \"Впечатляващи\" и надминаващи всички очаквания - така южнокорейският лидер нарече резултатите от срещата между американския президент Доналд Тръмп и ръководителя на КНДР Ким Чен-ун в Сингапур.\"Противопоставянето между Северна Корея и САЩ трая 70 години. Дошло е време двете страни да загърбят враждебността. Пред нас се открива нов исторически момент, когато можем да въведем система за траен мир в региона\", каза той. По думите му сега Вашингтон и Пхенян трябва бързо да изпълнят договореното. \"В момента текат преговори на работно равнище между Юга и Севера, между Северна Корея и САЩ, и се разработват мерки за изпълнение на тези договорености. С оглед резултата от срещата Северът заяви, че е готов за пълна денуклеаризация, а САЩ потвърдиха готовността си да предоставят на Пхенян гаранции за сигурност\", отбеляза Мун Дже-ин. \"Северът и Югът спряха да излъчват пропаганда на границата, Южна Корея и САЩ отложиха временно съвместните си военни учения, докато тече мирният процес. Тези мирни действия може да положат основите за по-нататъшно ускоряване на диалога между заинтересованите страни\", каза той. \"Приканвам всички заинтересовани страни възможно най-бързо да реализират съответните мерки. Северна Корея трябва да направи конкретни стъпки, а САЩ трябва да предоставят всеобхватни гаранции за сигурност\", добави Мун. Той разказа за срещата си с Ким на 27 април, на която по думите му севернокорейският лидер е демонстрирал решимост по въпроса за денуклеаризацията и готовност да се откаже от ядрената си програма, ако получи гаранции за сигурност.", "date": "2018.06.20", "title": "Мун Дже-ин: С Путин сме на едно мнение"}
{"url": "http://www.cross.bg/smetishte-otpadutzi-stroitelni-1577269.html", "text": "/КРОСС/ Улица в София се е превърнала в сметище  - изсипват се тонове строителни отпадъци.Проверка на bTV показа, че на незаконното сметище има не само строителни отпадъци, но и стари мебели, както и части от автомобили. То се намира в парк „Барите\" близо до кв. „Овча купел\".От район „Овча купел\" твърдят, че непрекъснато почистват сметището, но не могат да смогнат. Планират изграждането на ограда, която да спре изсипването на отпадъци в района.  ", "date": "2018.06.20", "title": "Улица в София се е превърнала в сметище"}
{"url": "http://www.cross.bg/kosovo-zayavi-srubskiyat-1577271.html", "text": "/КРОСС/Сърбия никога няма да признае независимостта на Косово. Това заяви сръбският премиер Ана Бърнабич, цитирана от „Плюс Инфо“. Тя поясни, че отношенията между Белград и Прищина са трудни и емоционални. „Сръбският президент Александър Вучич направи смела и отговорна стъпка, когато започна междурегионален диалог. До този момент всеки такъв разговор беше табу. Косово беше Сърбия. Точка. Сега трябва да намерим компромис, Сърбия никога няма да признае независимо Косово. Това не би било компромис. И след като продължаваме да настояваме, че Косово принадлежи на Сърбия, компромисът не би бил възможен“, заяви сръбският премиер. В същото време сръбският президент Александър Вучич заяви, че албанците може да поискат територия и от Унгария.„Размяна на територии с Косово не подлежи на обсъждане, Обсъждали ли са Войводина, Белград-Шумадия...нека попитат Орбан дали ще им даде Кечкемет...какво мога да кажа, разбира се, шегувам се\", изтъкна Вучич пред журналисти.Той заяви, че албанците са гладни да окупират Северно Косово. Според него все още текат преговори по въпроса. Решението на спора за статута на Косово е ключово за членството и на двете страни в ЕС. Преговорите текат от няколко месеца.", "date": "2018.06.20", "title": "Албанците може да поискат и унгарска територия"}
{"url": "http://www.cross.bg/bulgariya-rabotata-iioncheva-1577270.html", "text": "/КРОСС/  БСП за България внесе вота на недоверие към правителството „Правителството на Бойко Борисов е вредно за всички български граждани, опасно е за България и трябва да си ходи. Мотивите за внесения вот са изключително подробни – пълен провал на работата на МС по темата за сигурността, осигуряването на националната сигурност, както и провал в работата на МС при осигуряване на необходимите условия за работа на българските военнослужещи”. Това каза говорителят на ПГ на „БСП за България” Елена Йончева пред журналисти в парламента след като депутати от левицата внесоха необходимите подписи за вот на недоверие към правителството на Бойко Борисов за провал в политиката по сигурността. „Мотивите за вота черпим от българската Конституция, която казва, че Министерският съвет е длъжен да осигури обществения ред и националната сигурност в България. Очевидно е, че това правителство не се справя със своето основно задължение”, каза още тя. Според нея доверието на българските граждани в  работата на МВР е спаднало драстично. „Българите вече не вярват на МВР, тъй като от там изтича информация и поради тази причина не съобщават за извършени престъпления. Увеличава се битовата престъпност и неразкритите убийства”, посочи Йончева. По нейните думи няма правителство в Европа, което не може да се справи с телефонните измами - в България неразкриваемостта е 85%, като сумата, взета от гражданите за миналата година, се е увеличила с 5 000 000 лв. „Политиката и работата по управлението на затворите също е пълен провал. Очакваме подкрепата на целия български народ, защото когато и да внесем този вот, той вече е закъснял. Всички българи страдаме от това некадърно управление”, категорична е Елена Йончева.", "date": "2018.06.20", "title": "Елена Йончева: Внесохме вота на недоверие, правителството на Борисов е вредно"}
{"url": "http://www.cross.bg/dzhaz-palace-myzikalna-1577273.html", "text": "/КРОСС/  Сцената на брега на морето ще посрещне гост диджеи от България и чужбина, а специалната изненада е сет на любимците на Thievery Corporation – Ancient Astronauts. Тази събота, на 23 юни, стартира най-престижният международен фестивал за късометражно кино в Източна Европа IN THE PALACE. 15-ото юбилейно издание ще спази традицията и ще се проведе в живописния Балчик, като ще осигури качествена селекция от късометражни филми от цял свят. Освен дневните и нощни прожекции In The Palace отново предлага и разнообразна музикална програма. Всяка вечер, след 22:00 ч., диджеи от България и чужбина, подбрани от Radio NULA, ще забавляват гостите със смесица от джаз, фънк, соул, хип-хоп и диско, а входът за партитата в Ботаническата градина е безплатен за всички. Откриването на музикалната сцена ще започне още в събота и ще бъде в ръцете на DJ Woo-D & DJ OZ от Словения. DJ OZ е създателят на Radio NULA и един от основните селектори на радиото и до днес. Двамата са познати най-вече с влечението си към стилове като фънк, соул и джаз, но репертоарът им включва също рап, афро и фънки брейкбийт. В неделя публиката ще се наслади на музиката на още един сръбски гост, а именно Phillie P. Създател на Ice City Records и резидент на Southern Soul Festival, той владее множество стилове, а когато пуска на живо, води слушателите на едно пътешествие, изпълнено с джаз, хип-хоп, диско и хаус. В понеделник музикалната програма на In The Palace продължава с един талантлив български артист. Funkusion е една от най-плодотворните фигури в българска музикална ъндърграунд сцена през последните 10 години. Музикалната му страст го затвърждава на солидната позиция като диджей, а последният му проект U Don't Know It е посветен на рядката и трудна за намиране музика от края на 70-те, средата на 80-те и началото на 90-те години. Във вторник зад пулта ще застане Oto. Българският диджей може да се похвали с 15-годишна музикална кариера, включваща резиденции в някои от най-култовите софийски барове, където пуска най-вече  трип-хоп, фънк, боса нова и джаз. Oto се е изявявал редом до артисти като Bonobo, Dub Pistols, Rob Garza (Thievery Corporation) и други. В сряда вечер програмата продължава с еклектичните сетове на Visitor Q, вдъхновяващи за танци. Освен с некомерсиалния си звук, пловдичанинът е познат и като меломан, колекционер на грамофонни плочи, диджей, собственик на клубове, организатор на събития и промоутър. В следващата нощ, на 28 юни, ще посрещнем едно от основните лица зад Groovy Sessions Radio Show, Dossiu Amudjev. Той е първият българин, който започва да промотира фънк, джаз и фюжън в клубовете у нас в началото на 90-те години. В сетовете си той винаги търси връзката между миналото и настоящето, което се забелязва в приятните му джаз мелодии. На 29 юни, петък, фестивалът в Балчик дава старт на уикенда с DJ Suspect (Франция) и Dusty (Германия).  Suspect е парижанин, чиито сетове са оцветени с дийп фънк, афро бийтове, хип-хоп и разнообразен груув. Неговото усещане за дансинга, съчетано с контрола, който има върху грамофоните, му позволява да се представя като един от най-добрите в жанра. Пътувайки непрестанно до дестинации като Лос Анджелис, Лондон, Сидни, Берлин, Ибиза и Ню Йорк, DJ Suspect винаги е в услуга на танцуващите и любителите на груув музиката. Компания зад пулта ще му прави Dusty, който е водеща фигура на лейбъла Jazz&Milk. Той представя широк спектър от любимите си стилове като джаз, соул, дъб, диско, хаус ритми и буги, като същевременно се стреми да балансира между акустичните, електронни и традиционни звуци. След изпълнената с филмови и музикални изживявания седмица идва и закриващата нощ, а именно отпразнуването на Джулай Морнинг. На 30 юни срещу 1 юли, In The Palace представя сет на живо от Dogu, едната половина на немското дуо Ancient Astronauts. Тяхната музика е изпълнена със звуци, които трудно могат да бъдат определени, но определено си заслужава да бъдат чути. След откриването на собствения си лейбъл Switchstance Recordings през 2011 г. дуото издава няколко сингъла, които грабват вниманието на Thievery Corporation. Ancient Astronauts стават част от лейбъла им ESL Music и издават LP-то We are To Answer, което стартира безспорния им успех по света. Само някои от колаборациите им по пътя до тук са с артисти като The Pharcyde, The Jungle Brothers, DJ Brace, Shawn Lee, Vieux Farka Toure, Thievery Corporation, Fort Knox Five, Akua Naru, Bajka, Tippa Irie и много други. Първия юлски изгрев ще посрещнем и с музиката на Alex от дуото SoulBrigada. Името на швейцарското дуо се асоциира предимно със соул музика, но музиката им далеч не се ограничава само в този жанр. Непрестанните пътувания в държави като Италия, Франция, Гърция и други им дава възможността да създават уникалните си сетове, които рефлектират любовта им към плочите и откриването на нови неща. Много нови открития очакват и всички посетители на IN THE PALACE International Short Film Festival, от 23 до 30 юни в Двореца в Балчик. Качествено късометражно кино от цял свят, разнообразна музикална програма и едно по-добро начало на лятото са гарантирани. Тези, които нямат търпение и искат да загреят с хубава музика, са добре дошли и на подгряващото парти на In The Palace и Radio Nula този петък, 22 юни, в бар Switch. Повече информация ще откриете на https://www.facebook.com/inthepalace/ и http://www.inthepalace.com/en/15th-palace/festival.html. IN THE PALACE се организира от фондация „Формат СФФ“ и читалище „Вещина“ в партньорство и с подкрепата на Държавен културен институт „Културен център „Двореца“ – Балчик, Софийски университет „Св. Климент Охридски“, Национален филмов център и Програма Еразъм+ на Европейската комисия.", "date": "2018.06.20", "title": "Фестивалът In The Palace с интересна музикална програма до Джулай Морнинг"}
{"url": "http://www.cross.bg/bysove-pysnati-koli-1577274.html", "text": "/КРОСС/Нови „паяци“ на Центъра за градска мобилност ще вдигат и бусове до 4,5 тона, които са паркирали в нарушение, съобщиха от транспортното дружество. Във вторник са пуснати четири от новите коли, а днес ще бъдат пуснати всичките, които дружеството е закупило – общо 10. Две от машините ще могат да отнасят и бусове. \"ЦГМ бракува част от остарелите коли и ги замени с нови. Това ще ни даде възможност да работим не само по сигнали за нарушения, а да се осъществява ефективен непрекъснат контрол\", каза Румяна Милова, директор на дирекция „Паркиране и гаражи“, цитирана от OFFNews. С приоритет остават зоните пред обществени сгради и публични места, пред които нарушители спират така, че пречат на останалите граждани, уточняват от ЦГМ. Оттам посочват като пример за проблемни булеварди „Тодор Александров“, „Симеоновско шосе“, „Джавахарлал Неру“ недобросъвестни водачи често затрудняват трафика.", "date": "2018.06.20", "title": "\"Паяците\" в София вече ще вдигат и бусове"}
{"url": "http://www.cross.bg/putyvane-bilet-karti-1577275.html", "text": "/КРОСС/ От 25-ти юни 2018 г. системата за валидиране с електронни карти ще заработи и в микробусите, обслужващи линии 9 и 9а. На същата дата се преустановява продажбата на всички хартиени абонаментни карти, като клиентите с предварително закупени такива, ще могат да ги ползват до изтичане на срока им. По този начин системата за електронно таксуване ще обхване всички линии на градския транспорт. В изпълнение на приетия от Общински съвет тарифен план, от 26.06.2018 г. – вторник, цената на хартиения билет за еднократно пътуване, закупен на борда на превозното средство вече ще бъде 1.50 лв. Промяна на цените на електронните продукти няма да има. Приканваме всички жители и гости на гр. Бургас да ползват електронните продукти от тарифния план на Дружеството, съобразно индивидуалните си нужди и предпочитания. Ако все още не разполагат с електронна карта, желаещите могат да се снабдят с такава в  – Транспортна къща, Автогари Юг и Запад, Терминал Меден рудник. Напомняме на клиентите си, че стойността на превозните документи, заредени в карти на е-носител се запазва: - билет за пътуване с прекачване до 45 минути (е-портмоне) – 1,30 лв. – билет за пътуване с прекачване до 45 минути (пакет 50) – 1,20 лв. – билет за пътуване с прекачване до 45 минути (пакет 30) – 1,25 лв. Всички ползвани пътувания чрез електронни карти са „времеви”, т.е. в рамките на 45 минути пътник може да се прехвърли на друго превозно средство и да се валидира, без това да се отчете като ново пътуване. Това важи както за електронните билети, така и за абонаментите на правоимащите граждани.", "date": "2018.06.20", "title": "Валидатори и в маршрутките и билет за автобус от 1.50 лв в Бургас"}
{"url": "http://www.cross.bg/smurtta-google-diagnozi-1577277.html", "text": "/КРОСС/ Специалисти от Google са разработили алгоритъм, който може да анализира здравното състояние на пациенти и да прогнозира с висока точност кога ще настъпи смъртта им, съобщава Bloomberg. Новата програма е предсказала смъртта на жена в последен стадий на рак на гърдата. Лекарите оценили вероятността кончината ѝ да настъпи скоро на 9.5%, докато инструментът на Google дал по-страшна прогноза - 19.9%. Пациентката починала след няколко дни. Разработчиците на софтуера са убедени, че той ще облекчи работата на медиците и ще им позволи да поставят по-точни диагнози.В доклада за смъртта на пациентката, починала след няколко дни. Разработчиците на софтуера са убедени, че той ще облекчи работата на медиците и ще им позволи да поставят по-точни диагнози. В доклада за смъртта на пациентката, публикуван през май, се подчертава медицинският потенциал на невронните мрежи. От Google твърдят, че новата технология може да помогне на лекарите да предсказват не само смъртта на пациента, а и риска от повторно хоспитализиране и продължителността на престоя в болница. За да състави прогнозата си, алгоритъмът използва съвкупност от данни като етническа принадлежност на пациента, пол, предхождащи диагнози, резултати от лабораторни изследвания и др. Според Google ключово предимство на новата технология е способността да анализира информация, смятана доскоро за безполезна за машини - например бележки на лекаря или показания от стари диаграми. ", "date": "2018.06.20", "title": "Google предсказва смъртта"}
{"url": "http://www.cross.bg/zayavi-nego-nameri-1577276.html", "text": "/КРОСС/Има опити за създаването на нова желязна завеса в Европа. Това заяви руският заместник – министър на вътрешните работи Александър Грушко, цитиран от РИА Новости. Според него на Запад се създава разказ за Русия, който няма нищо общо с действителността. Според него военната активност на НАТО в близост до границите на страната си е чиста загуба на пари. Той заяви, че така се отвлича вниманието от други проблеми на сигурността. „Това ще има тежки последствия за всички държави, без изключение. Трябва да кажем, че през последните десетилетия ЕС не успя да намери златната среда в отношенията с нашата страна“, заяви Грушко. Според него е нужно да се намери начин за успокояване на отношенията със САЩ.", "date": "2018.06.20", "title": "Създават нова желязна завеса в Европа"}
{"url": "http://www.cross.bg/luzhete-pravite-zashtoto-1577258.html", "text": "/КРОСС/  „Вече седми месец законопроектът за лихвоточките не влиза в дневния ред на Народното събрание. Вие от ГЕРБ лъжете избирателите си, защото на първо четене подкрепихте единодушно този законопроект и оттогава не го допускате в зала”. Това каза зам.-председателят на ПГ на „БСП за България” Антон Кутев от парламентарната трибуна. Той припомни, че това се случва за втори път, защото същият законопроект в 43-то НС отново не е допуснат в зала и управляващите са чакали да свърши мандатът. „По отношение на лихвоточките, единственото, което правите, освен че лъжете избирателите си, е че чакате да паднете от власт, за да не влезе законопроектът в сила. Вие, госпожо председател, също лъжете избирателите си, защото не въздействате върху работата на парламента, за да може един закон, минал първо четене, преди седем месеца, да мине на второ четене. Когато говорим за морал и почтеност, помислете какво правите и спрете да лъжете хората”, обърна се Кутев към мнозинството в парламента.  ", "date": "2018.06.20", "title": "Антон Кутев към ГЕРБ: Когато говорим за морал и почтеност, помислете какво правите и спрете да лъжете хората"}
{"url": "http://www.cross.bg/dimitrova-ychastieto-pravata-1577259.html", "text": "/КРОСС/ Заместник-министърът на труда и социалната политика Росица Димитрова е подала оставка, а премиерът Бойко Борисов я е приел, става ясно от съобщение от пресслужбата на Министерски съвет.Мотивът на Димитрова е създалата се обществена чувствителност във връзка с участието ѝ в 11-тата сесия на Конференцията по Конвенцията за правата на хората с увреждания, която се проведе в Ню Йорк.Поводът за общественото недоволство е, че ведомството на Димитрова е Вчера в студиото на bTV Росица Димитрова заяви, че участието на страната ни в тази конференция дала възможност да се чуе какъв напредък имаме по Конвенцията за защита на правата на хората с увреждания.По повод скъпите самолетни билети Димитрова каза, че „най-вероятно е грешка”, че се е съгласила да тръгне предвид цената им.", "date": "2018.06.20", "title": "Зам.-министърката, пътувала до Ню Йорк за 8300 лв., е подала оставка"}
{"url": "http://www.cross.bg/nedoverie-svilenski-georgi-1577256.html", "text": "/КРОСС/ Смисълът на един вот на недоверие е да се покаже на обществото безпомощността на управлението. Това заяви в интервю за предаването \"Преди всички\" на програма \"Хоризонт\" Георги Свиленски, заместник-председател на ПГ на БСП: \"Спомняте си какво обещаваха управляващите – намаляване на престъпността, намаляване на кражбите, а в крайна сметка нищо от това не се случи и продължаваме да живеем в една несигурна държава, в която през ден има убийство. Първите осем дни на председателството бяха белязани с осем трупа и това продължи. Няма как да останем безучастни към този проблем. Трябваше да внесем повече вотове на недоверие, за да няма обвинения, че искаме вотове само в началото и в края на европредседателството. Това ще се постараем вероятно да го направим през следващите месеци, ако този вот не мине, тъй като темите, по които може да се иска вот, са много – здравеопазване, социална политика\".Свиленски каза, че е песимист по отношение на борбата срещу пакета \"Мобилност“: \"Действително българските евродепутати правят всичко, което им е по силите и това трябва да бъде отчетено, но не виждам българският министър-председател и българският министър на транспорта да са толкова активни. Това, че сме закъснели, стана ясно още преди месец и половина. На всички беше ясно, че тези предложения, които се правят, няма да бъдат приети. Единственият ход е министър-председателят да използва всичките си международни контакти, връзки и познанства, за да търси така нареченото отблокиращо мнозинство сред другите държави-членки, които имат сходни позиции с нашите\".", "date": "2018.06.20", "title": "Георги Свиленски: Смисълът на вота на недоверие е да се покаже на обществото безпомощността на управлението"}
{"url": "http://www.cross.bg/alesandro-safina-tenor-1577257.html", "text": "/КРОСС/ Световноизвестният италиански тенор Алесандро Сафина ще изнесе първия си концерт в България под съпровода на Софийската филхармония в София, НДК зала 1 на 16 ноември.Почитателите на класическата, поп, рок, соул музика ще чуят класически и кросоувър произведения като - „Santa Lucia“, „Besame mucho“, „Luna“, „Guarda che luna“, „Libertango“, „ Canzone per te“, „Incanto“ и други.Оперният тенор Алесандро Сафина е с класическо музикално образование, интелигентен и чаровен. В творческата си кариера има „златни” и четири „платинени” плочи, авторитетно издание го удостоява с титлата „Най-красив човек на планетата”. Алесандро Сафина (Alessandro Yoshikuni) е роден на 14 октомври 1963 г. в град Сиена, Италия. На девет години започва да учи класическа музика. Негов идол е легендарният Енрико Карузо. Вдъхновен от музиката на групи като U2, Genesis, Depeche Mode, The Clash и вътрешното му убеждение да се слеят двата жанра и класическата музика да достига до повече хора, Алесандро Сафина е създател на оригинален стил, който самият той нарича „оперен рок”. Пял e със Сара Брайтман, Елтън Джон, Хосе Карерас, Тото Котуньо, Род Стюарт, Барбара Хендрикс, Еван МакГрегор (саундтрак към филма “Мулен Руж”), американската рок група “The Pretenders“и други известни изпълнители.През 1999 г. в сътрудничество с Романо Музумара, композитор, пианист и продуцент, Алесандро Сафина издава албума „Insieme a Te“ в повече от 30 държави. Включеният в диска трогателен хит „Luna“ се задържа 14 седмици в радиокласациите в Холандия, остава на топ позиции в световните музикални платформи и превзема сърцата на милиони слушатели по целия свят. Алесандро Сафина е по покана в България от Degris Events.Билетите се разпространяват на касите на НДК, в мрежата на , книжарници Orange, Office 1, бензиностанции OMV и магазини Технополис.Деца до 7 г. влизат без билет и без право на седящо място.\n\t\t\t\t\t                ", "date": "2018.06.20", "title": "Италианският тенор Алесандро Сафина  под съпровода на Софийска филхармония с първи концерт в София "}
{"url": "http://www.cross.bg/izmamnitzi-telefonni-zhertva-1577261.html", "text": "/КРОСС/ 13-годишно дете от Хасково стана жертва на телефонни измамници.Използвана е схемата с обаждане от фалшив полицай. Той поискал помощ за залавяне на телефонни измамници.Детето изхвърлило през терасата на жилището си в квартал “Орфей” 170 грама златни накити. По-късно бащата е подал сигнал в полицейското управление.", "date": "2018.06.20", "title": "Дете от Хасково стана жертва на телефонни измамници"}
{"url": "http://www.cross.bg/supernitzi-yrna-naychat-1577260.html", "text": "/КРОСС/ Класирането, плейофите и турнира за Купата на България определиха 3 отбора от София да играят в първия квалификационен кръг на турнира Лига Европа. Днес  ще научат имената на съперниците, срещу които ще се изправят на терена на 12 и 19 юли, когато са първите мачове и реваншите.Трите тима вече са разпределени по урните и потенциалните им съперници са ясни. Българските отбори за поставени, така че евентуалните им противници изглеждат на пръв поглед преодолими. Жребият ще бъде изтеглен в Нион, Швейцария в 14:00 ч. българско време.Носителят на Купата на България  е в първа урна. Евентуалните съперници на \"белите\" са: \" е в седма урна. Там \"червените\" ще дебнат за: В следващата осма урна са , които ще срещнат някой измежду След жребия днес родните тимове ще научат и потенциалните си съперници за следващия квалификационен кръг.", "date": "2018.06.20", "title": "ЦСКА, \"Левски\" и \"Славия\" ще научат първите си съперници за Лига Европа"}
{"url": "http://www.cross.bg/yaiitza-ivanova-izteglyat-1577262.html", "text": "/КРОСС/ Спешно от търговската мрежа се изтеглят около 1,1 милиона яйца от ферма за кокошки в добричкото село Дончево заради установен птичи грип. Номерата на партидите заразени яйца, чийто код е върху черупките, са  и , а опаковките са маркирани с номер .\"Консумацията на яйца и месо от заразени птици не е вредна за човешкото здраве, но се изтеглят от пазара, за да се ограничи заразата\", заяви пред БНТ д-р Райна Иванова от Българската агенция за безопасност на храните. Яйца от фермата са пласирани из цялата страна, но магазините и складовете са установени, информира д-р Иванова.\"Навсякъде в страната се вземат превантивни мерки. Засегнатите птици от фермата ще бъдат умъртвени по хуманен начин, за да не се разпространи заболяването\", изтъкна още д-р Райна Иванова.", "date": "2018.06.20", "title": "Спешно изтеглят над милион яйца от пазара у нас"}
{"url": "http://www.cross.bg/plochev-kasa-zaradi-1577264.html", "text": "/КРОСС/ Мнозинството в Народното събрание прекрати предсрочно мандата на управителя на Здравната каса проф. Камен Плочев. До тази процедура се стигна след искането му да се оттегли заради здравословни проблеми. От ГЕРБ дадоха висока оценка за досегашния управител, но  посочи:\"Случиха се много важни неща. Беше подписан Рамковият договор, който се случи без присъствието на проф.Камен Плочев. Системата, карайки три месеца на автопилот, не може да продължава така да функционира и проблемите, които се натрупаха в тези три месеца, са големи. Не могат да бъдат взети отговорни решения\". от БСП припомни скандала между Националната здравноосигурителна каса и здравното министерство заради писмо на проф. Плочев до парламентарните групи с искане за актуализация на бюджета:\"Започва точно политически кръстоносен поход срещу управителя на НЗОК и вие сега си търсите бушон, говорите за здравословно състояние, което в случая е маловажно, а всъщност става въпрос за една фискална и здравна политика, която има тежък вредоносен резултат за българската национална сигурност\".За освобождаването на проф. Камен Плочев от поста управител на Здравната каса гласуваха от ГЕРБ, голяма част от \"Обединени патриоти\" и \"Воля\". БСП гласува \"против\", а ДПС \"въздържал се\". Камен Плочев бе избран за председател на Здравната каса през лятото на 2017 година. Той е 17-ият управител в 18-годишната история на Националната здравноосигурителна каса. В края на февруари проф. Плочев беше приет в болница. Преди това здравният министър Кирил Ананиев поиска оставката му от поста управител на НЗОК с аргумента, че не е информирал Надзорния съвет на Касата за писмото, с което поиска от Народното събрание актуализация на бюджета ѝ заради задължения. Гласуването на освобождаването на управителя на Здравната каса стана днес, след като миналия петък парламентът прекъсна заседанието си заради липса на кворум, тъй като депутатите от БСП напуснаха пленарна зала в знак на протест заради изненадващото, по думите им, включване на точката в дневния ред.", "date": "2018.06.20", "title": "Мнозинството в НС прекрати предсрочно мандата на проф. Камен Плочев"}
{"url": "http://www.cross.bg/reka-mostut-rehabilitirat-1577265.html", "text": "/КРОСС/  По ОП „Региони в растеж“ ще се рехабилитират над 50 км от третокрасния път IIІ-663 Чирпан – Симеоновград, алтернативен маршрут на АМ „Марица“ и на път I-8 Поповица – Хасково. Подписани са договорите за основния ремонт на 35 км от направлението, включени в лот 19 (15,2 км) и лот 21 (20,2 км) от програмата. До дни предстои утвъждаването и на третия договор за лот 20 (15,3 км) и стартирането на строителните работи на обектите. Ремонтът на отсечката в лот 19 - участъкът от км 0+000 до км 15+220, ще бъде изпълнен от „Пътища Пловдив“ АД. Стойността на договора е 11 922 748 лв. с ДДС. На ДЗЗД АПП „Пътища“, в което са: „Пътища Пловдив“ АД и „Агромах“ ЕООД, е възложена рехабилитацията на отсечката от км 34+600 до км 54+835, която е в лот 21. Договорът им е за 12 987 206.51 лв. с ДДС. Срокът и на двата договора е 15 месеца. Лот 20 - от км 15+220.00 до км 28+913.25 и от км 31+742.00 до км 33+364.30, ще бъде изпълнен от „АБ“ АД. Стойността на техния договор е 10 805 100,51 лв. с ДДС. Предвидените ремонтни дейности на третокласния път включват полагане на нова асфалтова настилка и възстановяване на отводняването на пътя. В село Целина ще бъде изградена нова колекторна система за дъждовни води. Ще бъдат монтирани нови ограничителни системи, пътни знаци и хоризонтална маркировка. Ще се рехабилитират 5 големи съоръжения – мостът над река Стара река при 13-ти км, мостът над река Меричлери при 35-ти км, мостът над река Мартинка при 42-ри км, както и съоръжения при 43-ти и 54-ти км. ", "date": "2018.06.20", "title": "По ОП „Региони в растеж“ ще се рехабилитират над 50 км от път IIІ-663 Чирпан - Симеоновград"}
{"url": "http://www.cross.bg/radev-rymen-sveta-1577263.html", "text": "/КРОСС/Отношението към българите в Словакия е на изключително високо ниво. Сънародниците ни тук дават прекрасен пример, че страната ни е съвременна държава, отворена към света. Това заяви президентът Румен Радев на среща с представители на българската общност в Братислава. Срещата се състоя в първия ден от официалното посещение на държавния глава в Словашката република.По думите на президента Радев високата оценка към сънародниците ни в Словакия формират още преди век българските градинари, станали символ на трудолюбие, почтеност и лоялност. Тези прекрасни впечатления се „умножават“ с идването на последните поколения наши сънародници, които показват, че българинът е висококвалифициран в съвременните технологии, заяви държавният глава. Според Румен Радев, всеки, който с труда си гради кариера, допринася и работи за България, защото страната ни е отворена към света, част от европейското семейство.„Вие показвате, че България е навсякъде, където има български песни, българска реч и български дух“. С тези думи президентът се обърна към сънародниците ни, след като ученици от Българското средно образователно училище „Христо Ботев“ в Братислава развълнуваха залата с изпълнения на български песни. Президентът им благодари, че не забравят традициите и корените си.В Братиславския замък за среща с Румен Радев се събраха наши сънародници и семействата им, учители и ученици от Българското училище „Хр. Ботев“, преподаватели и студенти по българистика в университета „Я. А. Коменски“, словашки граждани, учили у нас.", "date": "2018.06.20", "title": "Румен Радев: Сънародниците ни в Словакия дават прекрасен пример как България е съвременна и отворена към света страна"}
{"url": "http://www.cross.bg/selata-sela-gotvyat-1577246.html", "text": "/КРОСС/ Акция „Направи си сам” започват две оряховски села – Горни и Долни Вадин. Те се готвят със собствени средства да ремонтират държавния път, който ги свързва  с област Плевен.Отсечката не е ремонтирана от 40 години и е толкова разбита, че линейка трудно идва до селата, а хората не могат да стигнат до работа. До момента са събрани малко над две хиляди лева, а жителите на двете села се готвят да започнат ремонта в събота.От Агенция „Пътна инфраструктура” (АПИ) реагираха и обявиха: „В началото на юли ще започне предвиденият ремонт на участъка от второкласния път на територията на област Враца. Ще се ремонтира отсечката между селата Лесковец и Крушовене, включително и участъкът в най-лошо състояние край кръстовището за селата Горни и Долни Вадин. Предвидените средства са около 300 хил. лв.”", "date": "2018.06.20", "title": "Две села събират пари, за да ремонтират държавен път"}
{"url": "http://www.cross.bg/metroto-raiiona-stantziya-1577247.html", "text": "/КРОСС/Взрив разтърси станция от метрото в Лондон, съобщи Би Би Си.Взривът е станал на станция в Саутгейт, като в района има засилено полицейско присъствие.Експлозията е станала във вечерния час пик, като има поне петима ранени. Местните власти обявиха, че взривът е бил причинен от късо съединение и няма съмнения за терористичен акт.Около 60 полицаи са ограничили района около метрото.", "date": "2018.06.20", "title": "Взрив в метрото в Лондон"}
{"url": "http://www.cross.bg/rysiya-mita-alyminiya-1577251.html", "text": "/КРОСС/ Русия въвежда ограничителни мерки по отношение на вноса от САЩ в отговор на увеличените мита върху стоманата и алуминия, заяви министърът на икономическото развитие на страната Максим Орешкин, цитиран от РИА Новости, цитирана от Фокус.„Във връзка с това, че САЩ продължават да употребяват защитни мерки под формата на допълнителни мита върху вноса на стомана и алуминий и отказват да предоставят компенсации за загубите на Русия, Русия се възползва от своите права по СТО (Световната търговска организация) и въвежда балансиращи мерки по отношение на вноса от САЩ“, заяви Орешкин.Министърът уточни, че мерките се касаят само до продукти, които имат аналози в Русия и ще започнат да се прилагат в най-скоро време. Това няма да окаже негативно влияние на макроикономическите показатели на Русия, добави политикът.Той отбеляза, че митата не се разпространяват над американските лекарство, но ще засегнат вносната пътно-строителна техника.РИА припомня, че в края на май Русия е уведомила СТО за възможно въвеждане на мита на стоки от САЩ на стойност 537,6 милиона долара в отговор на увеличените ставки върху стоманата и алуминия.В края на март САЩ въведоха вносни мита в размер на 25 процента върху стоманата 10 процента върху алуминия, включително и от Русия. Вашингтон обоснова това със съображения за националната сигурност.Пекин вече отговори на действията на Вашингтон, налагайки по-високи мита върху някои американски стоки. Много експерти прогнозират сериозна търговска война.", "date": "2018.06.20", "title": "Русия ще въведе ответни мита на американските стоки"}
{"url": "http://www.cross.bg/marihyana-kanada-beshe-1577249.html", "text": "/КРОСС/ В Канада легализираха изцяло употребата на марихуана. Предложението беше подкрепено с 52 гласа срещу 29 против в Сената.\"Досега беше твърде лесно за децата ни да се сдобият с марихуана, а престъпниците да извлекат ползи. Днес променихме това\", коментира премиерът Джъстин Трюдо, който обеща много сериозна регулация.Легалната продажба на марихуана в Канада ще започне най-рано през септември. Страната е първата сред групата на седемте най-развити икономики в света, коятопредприема подобна стъпка.", "date": "2018.06.20", "title": "Канада легализира изцяло употребата на марихуана"}
{"url": "http://www.cross.bg/sofiya-transport-sreshta-1577248.html", "text": "/КРОСС/ Плевен може да остане без автобусен транспорт до София и големите областни градове, тъй като Общината няма право да проведе обществени поръчки.На среща в транспортното министерство, автобусни превозвачи ще поискат промяна на Наредбата за транспортните схеми на обществените превози  на пътници с автобуси.Автобусните линии от Плевен до София, Ловеч, Бургас и Русе, и обратно, в скоро време могат да бъдат закрити, заради отказ от страна на Изпълнителната агенция „Автомобилна администрация“ общината да проведе обществена поръчка за тях.„Те не отговарят на изискването на Наредба 2 да има 60-минутен интервал между две разписания, с две еднакви спирки, в едно направление“, каза Палушка Георгиева, председател на браншовото сдружение в областта.На среща с ресорния заместник-министър на транспорта, информационните технологии и съобщенията Велик Занчев превозвачите ще настояват и за промяна на Наредба 2, която регламентира транспортните схеми за обществения транспорт на пътници с автобуси. ", "date": "2018.06.20", "title": "Плевен може да остане без автобусен транспорт до София и големите областни градове"}
{"url": "http://www.cross.bg/macha-tyrnira-mondial-1577252.html", "text": "/КРОСС/ Русия победи с 3:1 Египет и вече има шест точки от два мача в група \"А\" на Мондиал 2018. Головата разлика на \"сборная\" е 8:1. В първия си мач от турнира възпитаниците на Станислав Черчесов победиха с 5:0 Саудитска Арабия.Така руснаците записват най-добрия старт от страна-домакин на първенството след първите два мача на отбора от турнира.През 1934 година Италия също вкарва 8 гола, но допуска две попадения.", "date": "2018.06.20", "title": "Русия с най-добър старт на страна-домакин на Мондиал"}
{"url": "http://www.cross.bg/politziyata-bankomata-oberat-1577254.html", "text": "/КРОСС/ Трима души са задържани от полицията в София след опит да оберат банкомат на бул. „Евлоги и Христо Георгиеви“.Тримата мъже са задържани през изминалата нощ от полицията след сигнал затова, че са се опитали да поставят копиращо устройство в банкомата и по този начин да оберат парите от картите на евентуалните клиенти на банката.Мъжете в момента са откарани в Столичната дирекция на вътрешните работи. Работата по случая продължава. В момента обаче мястото около банката и банкомата е отцепено от полицията, тъй като предстоят експертизи, които трябва да докажат какво точно копиращо устройство е поставено в банкомата.Работи се и по версията дали става въпрос за организирана престъпна група или за единичен случай и опит за обир на банкомат.", "date": "2018.06.20", "title": "Полицейска акция пред банков клон в София (обновена)"}
{"url": "http://www.cross.bg/suyuz-bulgariya-dombrovskis-1577253.html", "text": "/КРОСС/ Ниските доходи не са пречка България да се присъедини към \"чакалнята\" на еврозоната и по-късно към самата еврозона. Това заяви в интервю за \"Хоризонт\" еврокомисарят по въпросите на еврото и социалния диалог Валдис Домбровскис: \"Няма предварителни условия по отношение дохода на глава от населението или по-точно сравнен със средния в ЕС. В България той е равен на този в Литва и Латвия в момента, когато двете страни се присъединяваха към механизма ИЕРЕМ-2, така че това не може да е препятствие. Бих казал, че основният въпрос, на който трябва да се отговори в тази връзка е как присъединяването към еврозоната ще засегне българската икономика. Според нашите оценки, то ще има положителен ефект и дори ще облекчи приближаването към средните нива на Европейския съюз\".Домбровскис добави още, че присъединяването към чакалнята и към еврозоната е въпрос, който трябва да бъде зададен най-вече на Европейската централна банка и страните-членки на ИЕрЕм2, защото те вземат това решение:\"Доколкото ми е известно, работата в това отношение напредва и както е казал министърът, перспективата е в рамките на една година България да се присъедини към чакалнята и Банковия съюз. Задействаме нови инструменти в помощ на тези страни-членки, които правят видими стъпки към приемането на еврото. Вече сме подготвили такъв инструмент, който е обвързан с програма за структурни реформи. Става дума предимно за техническа помощ, но с възможност и за финансова, доколкото е свързана с прилагането на някои реформи и мерки за приемането на еврото\".Валдис Домбровскис обясни какви ангажиментипоема България, ако се присъедини към Банковия съюз:\"Банковият съюз означава, че най-големите банки в страната попадат под директния надзор на единния надзорен механизъм на Европейската централна банка. България е обвързана от общата рамка на Банковия съюз, което означава единен надзор, а в случай на проблеми в някои от банките – от единен механизъм за решаването им\"Един от елементите, които са необходими за присъединяването ни към банковия съюз е оценка на активите на банките, уточни Домбровскис.", "date": "2018.06.20", "title": "В. Домбровскис: Ниските доходи не са пречка за присъединяването на България към \"чакалнята\" на еврозоната"}
{"url": "http://www.cross.bg/pensiya-sotzialnata-vsichki-1577255.html", "text": "/КРОСС/ Кабинетът ще гласува днес нов размер на социалната пенсия за старост. Предложението е за увеличение от 4%.Промените ще засегнат всички хора над 70-годишна възраст, които живеят с доход под гарантирания минимум.От 1 юли средната пенсия ще се увеличи с близо 14 лв. Минималната пенсия става 207 лв., а социалната за старост – малко над 125 лв.С актуализацията на всички пенсии с 3,8% от 1 юли средната пенсия от около 360 лв. ще се увеличи с близо 14 лв.Заедно със социалната пенсия ще нараснат и всички останали пенсии, несвързани с трудова дейност.", "date": "2018.06.20", "title": "Кабинетът гласува нов размер на социалната пенсия за старост"}
{"url": "http://www.cross.bg/huawei-asotziatziya-hardyerna-1577285.html", "text": "/КРОСС/ HUAWEI P20 Pro бе обявен за \"Най-добър смартфон за 2018 г.\" на европейските годишни награди за хардуер за тази година, организирани от Европейската хардуерна асоциация. Тези награди отличават най-добрите електронни продукти на европейския пазар и отразяват мнението и избора на опитни редактори от медии от цял свят. На събитието за 2018 година над 100 редактора гласуваха за любимите си продукти в 42 категории електронни устройства и хардуер, включително смартфони, носими устройства и компоненти за персонални компютри.\"Това представлява още едно доказателство за качеството на HUAWEI P20 Pro и затвърждава продукта като фаворит както на потребителите, така и на индустрията. Развълнувани сме да получим такова признание\", споделя Брус Лий, вицепрезидент за мобилните устройства в Huawei Consumer Business Group.Андрей Баня, съосновател на европейската хардуерна асоциация, заявява: \"На наградите EHA, в стая пълна с големи експерти от технологичната индустрия, HUAWEI P20 Pro бе избран за \"Най-добър смартфон за 2018 г.\". Европейската хардуерна асоциация обединява девет от най-големите технологични медии от целия континент, които имат общ обем от над 22 милиона читатели. Оценявайки най-новите продукти на пазара, над 100 от водещите технологични редактори в Европа гласуваха за HUAWEI P20 Pro като \"най-добрият от най-добрите\". Това е невероятно постижение за Huawei в една изключително конкурентна категория.\"HUAWEI P20 Pro разполага с първата в света тройна Leica камера и процесор с изкуствен интелект, които работят заедно, за да осигурят професионално фотографско изживяване. Системата на интелигентна камера създава изключителни нощни снимки и поддържа до 5x хибридно приближение и 10x цифрово мащабиране. Възможностите на камерата на най-актуалния флагман на Huawei се затвърждават и от продължаващата доминация на P20 Pro в челото на класацията на DxOMark, където смартфонът изпреварва конкуренцията с общ резултат от 109 точки, след лансирането му през март тази година.", "date": "2018.06.20", "title": "HUAWEI P20 Pro е обявен за \"Най-добър смартфон на 2018\"  от Европейската хардуерна асоциация"}
{"url": "http://www.cross.bg/rodeni-na-yuni-1577238.html", "text": "/КРОСС/Георги и Стефан Милушеви (баща и син), собственици на търговска верига \"Зора\" Иван Миховски, депутат от ГЕРБ в 44 НС Меглена Караламбова, актриса  ", "date": "2018.06.20", "title": "Родени на 20 юни"}
{"url": "http://www.cross.bg/podozira-adres-litza-1577244.html", "text": "/КРОСС/ Млад мъж се оказа сред издирваните лица в страната, без да подозира. Той е общински служител, има постоянен адрес, не е криминално проявен, но въпреки това бил задържан, докато си подавал документите в КАТ.   е на 27 години и работи като здравен медиатор в община Твърдица. От години живее със семейството си на постоянен адрес в град Шивачево.От четири месеца, без дори да подозира, той е сред издирваните лица в държавата. Разбрал го пред гишето на КАТ – Сливен, където подавал документи за професионален шофьор. На гишето задържали документите му и извикали патрулка, а полицаи го отвели в районното управление.Иван разказва за  шока и притеснението, докато униформените го отвеждали. „Докато пътувах, попитах за какво става въпрос, някакви фишове ли, те ми казаха, че аз съм бил пуснат за общонародно издирване”, разказва мъжът.В патрулката не получил отговор на въпроса за какво точно е издирван.В полицията разбрал, че от 19 февруари е обявен за общодържавно издирване като свидетел по дело. Категоричен е, че никой не го е търсил на постоянния му адрес и не е получавал призовка. Мъжът работи в Шивачево към община Твърдица, кабинетът му е срещу местното полицейско управление, всички полицаи го познават.От полицията в Сливен твърдят, че Иван е издирван като свидетел по досъдебно производство. Един от начините за откриване на такива лица бил задържането им пред гишетата, когато потърсят административна услуга.Димитров обмисля да потърси отговорност от институциите за абсурдната ситуация.", "date": "2018.06.20", "title": "Полицията издирва четири месеца млад мъж, той не подозира"}
{"url": "http://www.cross.bg/chasa-provede-sofiyaot-1577237.html", "text": "/КРОСС/София.От 09.00 часа ще започне редовното заседание на Народното събрание.***София.От 10.00 часа ще започне редовното заседание на Министерския съвет.***София.От 09.30 часа в Дома на Европа ще бъдат представени законодателните предложения за Общата селскостопанска политика в периода след 2020 година. Събитието ще бъде открито от Марио Милушев, директор на дирекция \"Развитие на селските райони и предприсъединителна помощ\" в генерална дирекция \"Земеделие\" на ЕК и Вергиния Кръстева, зам. министър на земеделието, храните и горите. Специални лектори на събитието ще бъдат експерти от Европейската комисия и Министерството на земеделието, храните и горите.***София.От 10.00 часа КТ „Подкрепа\" организира кръгла маса на тема „За достойни условия и заплащане на нощния труд и предотвратяване на последствията от него\", която ще се проведе в хотел „Гранд Хотел София\".***София.От 12.00 часа на ул. „Извор\" кметът на София Йорданка Фандъкова ще провери изграждането на канализация на улици в кв. „Симеоново\". Там ще присъства и зам.-кметът Ирина Савина.***София.От 11.00 часа в Националния пресклуб на БТА ще се проведе пресконференция на Института за икономика и международни отношения на тема „Балканите: географията като политика. Ще реши ли проблемите на региона името Северна Македония?\". Участници в пресконференцията са Любомир Кючуков - директор на Института за икономика и международни отношения, и посланик Валентин Радомирски - изпълнителен директор на Института.***София.От 11.00 часа лидерите „Демократична България\" Христо Иванов, Атанас Атанасов и Владислав Панев, заедно с ресорния говорител на  Управленската алтернатива Радан Кънев ще представят своята позицията и препоръки в навечерието на преговорите за новия програмен период иновия бюджет на ЕС.***Бургас.От 13.30 часа в Експо център Флора ще бъде открита конференцията „По пътя към почти нулевоенергийите сгради: Норвежкият опит и предизвикателствата в България\".***Бургас.От 21.00 часа на открита сцена „Охлюва\" ще бъде прожектиран филмът „Синьо сърце\". Прожекцията е част от световната кампания „Да спасим синьото сърце на Европа\" и се организира от Фондация „Виа Понтика\", съвместно с Община Бургас.***Варна.От 14.00 часа общинският съветник от ГЕРБ Надя Георгиева ще се срещне с граждани в офиса на партията на ул. „Георги Бенковски\" №1.***Велико Търново.От 13.00 часа в пресклуба на БТА ще се състои пресконференция на президента на КНСБ Пламен Димитров. Ще бъде представена кампанията на КНСБ „Бъди инфо 3\", както и визията на синдикатите за реформа в системата за подпомагане на хората с увреждания в България.***Враца.От 10.00 часа в Заседателната зала на Община Враца ще бъдат отворени оферти в процедура чрез публично състезание за възлагане на обществена поръчка с предмет: „Текущ ремонт на общинска пътна мрежа 2018 година\".***Горна Оряховица.От 11.00 часа пред сградата на Дирекция „Социално подпомагане\" ще се проведе церемония „Първа копка\" с която ще започне изпълнението на обект: „Основен ремонт/обновяване /въвеждане на мерки за енергийна ефективност, включително достъпна среда на сграда ДСП, гр. Горна Оряховица\" по проект „Енергийна ефективност на административна сграда за предоставяне на социални услуги гр. Горна Оряховица\".***Плевен.От 10.00 часа в Регионалния пресклуб на БТА ще се проведе пресконференция на кмета на община Червен бряг инж. Данил Вълов.***Пловдив.От 10.00 часа в Голяма зала на драматичен театър Пловдив ще се проведе пресконференция за проекта \"Европейска Одисея 2019: Пътуващиятчовек\".***Пловдив.Общинските съветници от ПП ГЕРБ ще проведат приемна с граждани.От 16.00 часа Георги Василев ще се срещне с жители в партийния офис на ул. „Академик Петър Динеков\" №1А. От 17.00 часа Ани Лафчиева ще проведе срещи в офисана ГЕРБ в район „Източен\" на ул. „Коста Паница\"№5. От 17.30 часа на същото място приемна ще има Емил Русинов.***Пловдив.От 20.00 часа в Античния театър ще се проведе концерт на Стинг.***ПомориеОт 18.30 в Народно читалище „Светлина\" - гр. Поморие ще се състои среща на представители на Ахелой и АПИ.***Русе.От 18.00 часа в Историческия музей ще бъде представена книгата „Жива традиция\", том II. Автори на изданието са Румян Ганчев и Ренета Рошкева.***Сатовча/с. Жижево.От 16.00 часа организацията на обединените българи мюсюлмани и българи християни Дружба „Родина\" ще поднесе цветя пред паметните плочи за жертвите на българското братоубийство.***Стара Загора.От 19.00 часа със спектакъла на операта „Палячи\" под купола на Академичен цирк „Балкански\", който е разположен в парк „Артилерийски\" ще бъде почетен големият български тенор Калуди Калудов и неговия юбилей - 40 години на сцената.*** Шумен.От 11.00 часа на бул. \"Симеон Велики\", малко след надлеза в посока кв. Тракия ще се проведе изнесен брифинг и акция на Пътна полиция по безопасност на движението. ", "date": "2018.06.20", "title": "Предстоящи събития в страната за 20 юни"}
{"url": "http://www.cross.bg/detza-pishe-yvrezhdaniya-1577239.html", "text": "/КРОСС/ „24 часа\" информира: Палатката на майките с увреждания пред парламента остава. Националният съвет вчера отхвърли проекта за специален закон, защото няма пари и с тези текстове не се решават проблемите на хората. Изданията съобщават и за реакцията на председателя на синдикат „Подкрепа\" Димитър Манолов, който притесни родителите с репликата: \"Приберете тези деца от улицата!\"„Стандарт\" поставя заглавие в червено - „Билет за 8хиляди и 300 лева потресе майките на деца с увреждания\". В статията се разказва за луксозна командировка на заместник-социалния министър Росица Димитрова и експерт до Америка. Въпреки обясненията на Димитрова, протестиращите родителите имат основания да поискат оставка на служителите, пише изданието.„БСП призова: Парламентът да е без лятна ваканция\", съобщава „Дума\". Докато не се решат проблемите на майките с деца с увреждания, депутатите не трябва да почиват, смята Корнелия Нинова. Социалистите настояват специалният закон да бъде внесен до края на юли в Народното събрание.„Никой не е виновен за 15-те жертви в Горни Лом\", пише „Сега\". Окръжният съд във Видин обяви всички подсъдими за невинни, четири години след опустошителните взривове.90 на сто от шофьорите у нас се смятали за безгрешни, пише в централното заглавие на „Труд\". Само 9 на сто от водачите признават, че карат рисково, показва проучване за безопасното шофиране. В същото време България е начело в черната класация за жертви на пътя в ЕС, обобщава изданието.„Земя\" извежда: \"Българинът е наполовина европеец по жизнен стандарт\". Данните са на Евростат и показват, че у нас реалното благосъстояние на домакинствата е 55 процента от средното за европейските граждани./КРОСС/ ", "date": "2018.06.20", "title": "Преглед на печата днес"}
{"url": "http://www.cross.bg/onaya-glava-vlast-1577233.html", "text": "/КРОСС/ \"Няма власт над оная глава, която е готова да се отдели от плещите си в името на свободата и за благото на цялото отечество.\"Христо Ботев", "date": "2018.06.20", "title": "Няма власт над оная глава..."}
{"url": "http://www.cross.bg/prezident-voiina-svurzvasht-1577231.html", "text": "/КРОСС/ 451 г. - Битка на Каталаунските полета: Войските на римския военноначалник Флавий Аеций спират ордите на Атила.840 г. - Руан е нападнат от викингите, които достигат по река Сена.1774 г. - Руският генерал Александър Суворов нанася поражение на османската армия при село Козлуджа (днешно Суворово).1819 г. - Американският параход „Савана\" пристига в Ливърпул и става първият кораб с парен двигател, който прекосява Атлантическия океан.1837 г. - Кралица Виктория се възкачва на британския престол.1840 г. - Самюъл Морз получава патент за телеграфа.1863 г. - Американска гражданска война: Западна Вирджиния е приета като 35-ия щат на САЩ.1895 г. - Открит е Килският канал, свързващ Северно море и Балтийско море.1904 г. - В Париж е основана Международната автомобилна федерация.1939 г. - В Германия е осъществен първият в света полет на самолет с реактивен двигател.1948 г. - Премиера на Шоуто на Ед Съливан.1949 г. - Папата отлъчва от църквата комунистическите лидери на Чехословакия.1952 г. - Президентът на САЩ Хари Труман подписва Закон за чуждестранната помощ.1954 г. - Официално е открит Дунав мост, свързващ България и Румъния.1960 г. - Федерация Мали придобива независимост от Франция (впоследствие се разделя на Мали и Сенегал).1963 г. - Студената война: Между държавните глави на САЩ и СССР е установена гореща линия след приключване на Кубинската ракетна криза.1969 г. - Населението на Родезия (дн. Зимбабве) гласува в референдум за провъзгласяване на страната за република.1969 г. - Жорж Помпиду встъпва в длъжност като президент на Франция.1973 г. - Хуан Перон се завръща в Аржентина след 18-годишно изгнание.1977 г. - Петролопроводът „Трансаляска\" в САЩ започва официално да функционира.1991 г. - Германският парламент решава да премести столицата от Бон отново в Берлин.1991 г. - Последните съветски части напускат Чехословакия и Унгария.1993 г. - Извършено е първото пробно преминаване на влак през тунела под Ламанша.1999 г. - Учредена е партия ВМРО - Българско национално движение.2001 г. - Генерал Первез Мушараф се самообявава за президент на Ислямска република Пакистан.", "date": "2018.06.20", "title": "20 юни в историята"}
{"url": "http://www.cross.bg/nedoverie-zaradi-iska-1577241.html", "text": "/КРОСС/ БСП внася втори вот на недоверие към правителството. Опозицията иска кабинетът да подаде оставка заради несправяне със ситуацията в сектор „Сигурност”.Конкретните аргументи, заради които левицата иска оставката на кабинета „Борисов 3” са бягството на затворниците от Централния софийски затвор, битовата престъпност в Угърчин, страха на хората от престъпници в Ботевград, както и авиокатастрофата с военния хеликоптер.Според ГЕРБ вотът на БСП няма да мине, а управляващата коалиция остава стабилна.По думите на вицепремиера и министър на външните работи Екатерина Захариева от левицата искат вот на недоверие във всеки един момент с цел да се отклони вниманието от успехите на страната ни по време на европредседателството.", "date": "2018.06.20", "title": "БСП внася втори вот на недоверие"}
{"url": "http://www.cross.bg/ostavkata-kamen-plochev-1577243.html", "text": "/КРОСС/ Очаква се днес депутатите да гласуват оставката на директора на Националната здравноосигурителна каса (НЗОК) .В края на миналата седмица ГЕРБ се опита да вкара в дневния ред на парламента оставката на управителя на Здравната каса, но БСП бойкотира заседанието.Камен Плочев е в болничен от три месеца. В края на май той обяви, че иска да се оттегли временно, но не подава оставка.", "date": "2018.06.20", "title": "Парламентът гласува днес оставката на шефа на НЗОК"}
{"url": "http://www.cross.bg/kytev-yvrezhdaniya-anton-1577242.html", "text": "/КРОСС/ „Не съм убеден, че вотът на недоверие ще мине, но не е това целта. Ако мине, това би било добре за държавата. Въпросът е да спрем това безхаберие в министерството на вътрешните работи”, заяви Антон Кутев от БСП.По-късно днес левицата трябва да внесе втори вот на недоверие срещу правителството на Бойко Борисов. Този път темата му е провал в системата на „Сигурността”. БСП предлага депутатите да останат без лятна ваканция през август, докато не решат проблемите, които заливат обществото през последните седмици.По думите на Кутев най-сериозни са проблемите по отношение на вътрешния ред, но има недостатъци и в министерството на отбраната, както и по отношение на финансовата сигурност.„Аз лично имам 15 въпроса към министъра на вътрешните работи, а той отговаря, че според него всичко е наред и системата си работи”, каза още Антон Кутев.„Аз съм убеден, че цялата машина на държавата ще се насочи срещу майките на деца с увреждания. Те трябва да бъдат защитени”, каза Кутев.Кутев заяви в студиото на „Тази сутрин“, че се чувства неудобно всеки път, когато минава покрай НС, и вижда всички майки и деца с увреждания, които протестират. По думите му обществото и държавата са длъжни да направят нещо за тези хора, тъй като те няма как да работят и да подобрят положението си.Относно скандала със скъпия билет на зам. – министъра на труда и социалната политика, Росица Димитрова, той каза, че лично е повдигнал въпроса в НС дали България ще бъде представена на Конференцията на страните по Конвенцията за правата на хората с увреждания в Ню Йорк.Кутев обясни, че тази конвенция не е ратифицирана в България, а и българската делегация е била без ясна концепция за своето участие и не е защитила интереса на страната ни и хората с увреждания у нас.„Въпросът не е дали знаеш колко струва самолетния ти билет. Въпросът е, че ако имаш смислена политика и знаеш какви са ти целите, резултат можеше да има”, коментира Кутев.", "date": "2018.06.20", "title": "Антон Кутев: Трябва да спрем безхаберието в МВР"}
{"url": "http://www.cross.bg/voda-grada-remontut-1577245.html", "text": "/КРОСС/ Тетевен е без вода в продължение на седмици. Хората във високите части на града често имат проблеми с водоснабдяването, а докато вода няма, сметките си текат.От ВиК твърдят, че липсата на вода се дължи на планов ремонт на водния резервоар, който захранва града. До отстраняването на аварията Ирина и дъщеря ѝ, както и целият град си наливат вода от градските чешми.Режимът на водата затруднява и работата в детска градина „Васил Левски”, където се грижат за 53 деца, а хигиената им зависи от няколко бидона с вода.Проблемите с водопреносната мрежа в града са от години, признава местната власт. Затова и честите ремонти не мога да бъдат избегнати.Заради напрежението сред хората от общината са поискали ремонтът да се извърши в по-кратки срокове, а в най-засегнатите райони са осигурени водоноски.По план ремонтът трябва да приключи най-късно до 5 юни.", "date": "2018.06.20", "title": "Тетевен е без вода в продължение на седмици"}
{"url": "http://www.cross.bg/prava-choveshkite-suveta-1577240.html", "text": "/КРОСС/ ЕС и ООН реагираха със съжаление на решението на САЩ  да напуснат Съвета за човешките права на световната организация.Върховният комисар за правата на човека Зейд Ал Хусейн обяви, че в този момента Вашингтон по-скоро би трябвало да засили своя ангажимент към опазване на основните права.\"Това действие подкопава ролята на САЩ като защитник и поддръжник на демокрацията на световната сцена\", заяви европейският първи дипломат Федерика Могерини.А премиерът на Израел Бенямин Нетаняху благодари на американския президент Тръмп за \"мъжественото решение\", насочено срещу лицемерието в Съвета за човешките права към ООН.От дълго време Съветът за човешките права е защитник на тези, които нарушават правата на човека, заяви  американският представител в организацията Ники Хейли.„За жалост нашият апел за реформи не беше чут. Затова, както казахме преди година, ако не видим развитие - Съединените щати официално се оттеглят от  Съвета за човешките права към ООН. Но нека бъде ясно, че това не значи, че се оттегляме от ангажиментите си за защита на тези права. Предприемаме тази стъпка именно заради тях - не можем да бъдем част от подобна лицемерна и самообслужваща се организация, която се подиграва с човешките права“, заяви Ники Хейли.По-рано говорителят на ООН Стефан Дюжарик отказа да коментира изтеглянето, което идва след силните критики на световната организацията срещу политиката на президента Доналд Тръмп за разделяне на деца от родителите им на границата с Мексико като мярка за борба с нелегалната имиграция.", "date": "2018.06.20", "title": "САЩ се оттеглят от Съвета по правата на човека към ООН"}
{"url": "http://www.cross.bg/metodiii-naym-kudeto-1577232.html", "text": "/КРОСС/ .Празникът се нарича така, защото това събитие е станало в деня на старозаветния празник Петдесетница. Празникът бил тържествен и радостен, в Иерусалим се стичало голямо множество народ, за да принесат с благодарност към Бога установената от закона жертва. Апостолите заедно със Света Богородица били събрани в Сионската горница, където пребивавали в постоянна молитва след Възнесението на Иисус Христос. Около третия час по еврейско време настанал голям чул шум от небето и над тях слязъл Светият Дух във формата на огнени езици. Веднага божественият огън пламнал в душите на апостолите и изпълнени с благодат, те започнали да прославят величието на Бога, като заговорили на различни, непознати за тях дотогава чужди езици.Това им дало бодрост, сила и мъжество да отидат по всички краища на света да проповядват Евангелието и с готовност да отдадат и живота си за Христовата вяра. Тогава свети апостол Петър произнесъл първата си пламенна проповед. Словата му проникнали дълбоко в сърцата на слушащите го и в този ден приели вярата в Христа мнозина, които се кръстили и се присъединили към първата християнска общност. След този ден апостолите постановили християните да възпоменават това велико събитие, слизането на Светия Дух, всяка година на този ден. Денят Петдесетница от древни времена се смята за рожден ден на Христовата църква, в която во веки обитава Божествената благодат на Св. Дух. Утрешният понеделник след Петдесетница е празникът на Светия Дух. Този празник Църквата е установила заради величието на Пресветия и Животворящ Дух, чрез Който ни се дарява всяка мъдрост и Който е източникът на живота. Успение на св. Наум ОхридскиСв. преподобни Наум Охридски бил българин от благороден произход. Като оставил всичко, последвал славянските равноапостоли св. Кирил и Методий в Моравия и Рим, където папа Адриан ІІ го ръкоположил за свещеник.Подир смъртта на св. Методий той заедно със св. Климент се отправил за България, където българският цар Борис-Михаил го приел с радост. Св. Климент като учител на славянска писменост изпратил в югозападната част на държавата, а св. Наум останал в тогавашната столица Плиска.В 893 г. на историческия църковнонароден събор било решено българската столица да бъде пренесена в Преслав. На същия събор Симеон Велики бил провъзгласен за цар вместо приелия монашество св. Борис-Михаил, а св. Климент бил ръкоположен за епископ. Тогава на негово място за учител бил назначен св. Наум, който работил там седем години. После той построил манастир на брега на Охридското езеро на името на св. Архангели и живял в него десет години.Преставил се в Господа в 910 г., след като приел монашеско пострижение непосредствено преди смъртта си. Погребали го на северната стена на храма, където мощите му и досега почиват неоткрити, защото, колкото пъти се опитвали да отворят гроба му, преподобният не позволявал това. От външната страна на храма е пристроена стаичка, в която нощуват болни и получават изцерение.Св. Методий е повече известен със своите съчинения, отколкото с обстоятелствата на своя живот. Знае се, че във време на гонението той увещава своето паство към твърдост във вярата и сам извършил мъченически подвиг. Едни говорят, че това станало при римския император Декий, а други - през време на Максимиановото гонение против християните - около 311 година.Отците на Църквата с голямо уважение говорят за писанията на св. Методий, който с ярост и сила опровергал лъжливото учение на Порфирий и някои заблуждения на Ориген. Св. Методий написал обширно съчинение \"За Възкресението\", обяснение на книгата Битие, на Песен на песните и на много други книги. Отците на Църквата го наричат ревностен поборник на истината и богат на мъдрост.", "date": "2018.06.20", "title": "Преп. Наум Охридски. Св. свщмчк Методий, епископ Патарски. Св. Калист"}
{"url": "http://www.cross.bg/zhivo-bulgariya-subirat-1577236.html", "text": "/КРОСС/ Какво обезщетение може да получим при природно бедствие? Говорят експертите.Спират ли валежите и спират ли прогнозите? Синоптикът Анастасия СтойчеваНа живо : Има ли заразени яйца с птичи грип в търговската мрежа?Измамници събират пари от името мнима Асоциация за глухи. Как да ги разпознаем?Защо новият закон за горивата не се хареса на търговците? - Емил Димитров от Патриотичния фронтБългария и границите на Европа - коментар на Харалан Александров и Първан Симеонов;Рецепта за световен шампион от Ути БъчваровБез виновни за смъртта на 15 души в завода Горни Лом. На живо - как близките на загиналите приемат решението на съда?Втори вот на недоверие за правителството на Борисов 3. Какви са мотивите? Гост - Антон Кутев.На живо - Намери ли държавата решение за възстановяване на читалището в Шипка?Какви пенсии ще взимаме, след като падне таванът на парите за старост?Как врачански села събират пари, за да асфалтират сами разбитите си пътища?Тема: Без виновни за взрива в Горни Лом! Ще получат ли възмездие близките на жертвите?Кола връхлетя върху момиче на пешеходна пътека! То оцеля по чудо! Разказът на пострадалата, екслузивно по NOVA.Раздор сред майките в битката за правата на децата с увреждания! Ще има ли решение на проблемите им?6 хиляди лева за разваляне на черна магия! Измамнички взеха парите на възрастна жена. Каква е схемата?Гръм и мълнии! В сезона на природното явление - как да се опазим от него?Видеоигрите - новата дрога! Защо обявиха страстта към компютърните игри за болест? Кои са \"Всичките наши тела\"? Истории за смърт и смях, представени от Георги Господинов.В \"Запей, България\" - певицата Славка Калчева в колата на Ива и Мон Дьо. ", "date": "2018.06.20", "title": "Теми и гости в ефира днес"}
{"url": "http://www.cross.bg/evrozonata-makron-byudzhet-1577250.html", "text": "/КРОСС/ Канцлерът на Германия Ангела Меркел заяви във вторник, че тя и френският президент Еманюел Макрон са успели да се споразумеят за създаването на отделен бюджет за еврозоната, който да допринесе за инвестициите в единния валутен блок и да насърчи икономическото сближаване между 19-те държави-членки, съобщава агенция Ройтерс.\"Отворихме нова глава\", посочи Меркел след днешните разговори с Макрон в двореца \"Мезеберг\" край Берлин, визирайки реформите в Европа преди срещата на върха на ЕС на 28-и и 29-и юни. Германският канцлер допълни, че реформата в еврозоната е представлявала най-трудният въпрос по време на днешните преговори.\"Ще продължим работим, за да сме сигурни, че бюджетът на еврозоната ще бъде използван както за засилване на инвестициите, така и за засилване на сближаването в еврозоната\", отбеляза Ангела Меркел и допълни, че част от този бюджет ще бъде повишавана ежегодно.Според нея, двамата лидери са постигнали съгласие и по въпроса за намаляване на броя на европейските комисари.Еманюел Макрон също коментира договореният отделен бюджет на еврозоната, отбелязвайки, че той ще бъде напълно реален и ще включва ежегодни приходи и разходи. Според Макрон новият бюджет в рамките на страните, споделящи общата валута, ще стартира от 2021-а година. Френският президент обаче отбеляза, че ще трябва да бъде свършена още работа до края на настоящата година по въпроса за общия бюджет на еврозоната.Еманюел Макрон отбеляза, че Франция и Германия не искат да бъдат прекалено прецизни по отношение на конкретните бюджетни детайли, за да оставят място за преговори и с останалите членове на еврозоната.Според него бюджетът на еврозоната ще може да оказва помощ на страни - членки, намиращи се в затруднение, като това ще става в съответствие с правила, които обаче все още не са определени.", "date": "2018.06.20", "title": "Меркел и Макрон се договориха за отделен бюджет на еврозоната"}
