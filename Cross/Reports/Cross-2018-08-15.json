{"url": "http://www.cross.bg/imac-apple-kompyutur-1581620.html", "text": "/КРОСС/ В началото и средата на 90-те години на миналия век се оформя хегемонията на Windows и персоналните компютри, работещи под тази ОС.Между 1992 г. и 1997 г. Apple продава Macintosh Performa, но тези PC-та не постигат особен пазарен успех. Така Applе решават да променят стратегията и да предложат нещо свежо, модерно и имащо характер.На 15 август 1998 г. на бял свят излиза първият iMac - новият компютър на Apple, съчетаващ в едно дисплей и PC.Самото име ознаменува новата епоха за Apple - традиционният Macintosh става iMac, като буквата i идва от интернет, но означава още иновация и индивидуалност.А iMac определено е иновативен и индивидуален, защото идва в полупрозрачна кутия оцветена в най-различни цветове и текстури - има версия дори и с цветя.Тази нова за Apple философия по-късно води до появата на iPod, iPad и перлата в короната - iPhone.iMac е първият компютър, който казва сбогом на флопи-дисковете, а вместо тях има USB порт.Що се отнася до характеристиките първият iMac идва с 15-инчов CRT екран с резолюция 1024x768 пиксела и 32-битов процесор PowerPC 7xx на IBM, чиято мощност била 233 MHz, 266 MHz или 333 MHz.Видеокартата първоначално била ATI Rage IIc, като в последствие Apple я заменили с ATI Rage Pro.Входящата версия разполагала с хард диск с капацитет от 4GB, като имало версия и с 6GB.RAM паметта била 32MB, но можела да се разширява до 128МВ или до 256МВ.CD-то било 24-скоростно, а теглото на обединения в едно компютър и екран било 17.2 кг.Apple редовно ъпдейтвали своя iMac, преди да представят новото поколение през 2002 година.В край на 2001 г. iMac вече имал хард диск с 60GB, видеокарта ATI Rage 128 Ultra, 256МВ RAM и процесор с мощност от 700 MHz. Освен това теглото на машината било станало с 2 кг по-малко.iMac постигнал огромен пазарен успех, особено в САЩ и станал причина за възраждането на Apple.", "date": "2018.08.15", "title": "20 години от дебюта на iMac"}
{"url": "http://www.cross.bg/shymaher-mihael-spisanie-1581619.html", "text": "/КРОСС/ Близо 5 години след ужасната ски катастрофа в Мерибел, Михаел Шумахер ще напусне Швейцария и ще отиде в Испания. Това разкрива швейцарското списание \"L'Illustré\" в своето издание в сряда, предаде БГНЕС.Бившият германски шампион във Формула 1, който сега е в кома, ще бъде преместен от имота си в Глан, кантон Вод, на югозапад от остров Майорка, на около 20 минути път с кола от Палма, в охранявания квартал \"Лас Брисас\". Там съпругата му Корина закупи огромен имот за над 30 милиона евро, който преди това принадлежеше на милиардера Флорентино Перес, президент на \"Реал\" Мадрид. Един истински \"бункер\", далеч от погледите, разкрива тази информация днес швейцарското списание.\"Мога официално да потвърдя, че Михаел Шумахер ще дойде да се установи в нашия град и че всичко е наред тук, за да го посрещнем\", разкрива кметът на селото Катиа Руукар пред специалния пратеник на швейцарското списание. \"Доколкото знам, нещата се организират, трябва да се наеме още медицински персонал и също така, предполагам, правят някои промени, за да го посрещнат при най-добри условия\", допълва тя, \"Полицейските служби на острова също бяха информирани за предстоящото пристигане на известния германски пациент\".До инцидента през декември 2013 г., който го принуди да остане в огромния му имот на брега на Женевското езеро, Михаел Шумахер бе истински редовен посетител на Балеарския архипелаг, понякога отсядаше във вилата на мениджър си Вили Вебер. Неговият брат Ралф Шумахер също редовно отсяда на архипелага. Преди няколко месеца германско списание твърдеше, че семейството на Шумахер мисли за прехвърлянето на пациента в специализирана клиника в Съединените щати. В крайна сметка, това ще бъде Испания. В мир и спокойствие. Сега, поставяйки го в позната и стимулираща среда, където някога е живял щастливи дни, в климат, на който винаги се е радвал, може да бъде част от някаква форма на терапия, съобщава швейцарското списание.На 3 януари Михаел Шумахер ще отпразнува 50-ия си рожден ден. Знаем, че съпругата му Корина е готова да направи всичко, да опита всичко за своя шампион и съпруг и все още иска да повярва в чудото. Палма де Майорка сега въплъщава за нея нов живот и нова надежда.Шумахер е считан за един от най-великите пилоти в историята на Формула 1, спечели две титли с отбора на Бенетон, преди да стане шампион в пет поредни сезона с Ферари между 2000 и 2004 година. Неговите постижения от 7 титли, 91 спечелени състезания, 77 най-бързи обиколки и 13 победи в рамките на един сезон остават рекордни и до днес.В края на декември 2013 г., докато караше ски във френския курорт Мерибел, Шумахер падна и удари главата си в камък, след което изпадна в кома. От септември 2014 г. пилотът е в своята швейцарска вила, разположена на брега на Женевското езеро. Оттогава има много малко и твърде оскъдни информации за здравословното му състояние.", "date": "2018.08.15", "title": "Преместват Михаел Шумахер от Швейцария в Майорка"}
{"url": "http://www.cross.bg/ydari-zemyata-shved-1581615.html", "text": "/КРОСС/ Австрийски турист удари камериерка в курорта „Златни пясъци”, съобщи bTV.Това се случва година, след като швед удари швед удари служителка на хотел в „Слънчев бряг”.Новият инцидент е от понеделник – 13 август. Камериерката чисти стая, когато от съседната излиза агресивния австриец и вдига скандал, че е много шумно.Жената се извинява и казва, че след 5 минути приключва, но тогава получила удар в лицето, от който пада на земята.Пострадалата е  от Украйна, от два месеца работи у нас. Два дни след случилото се Оксана още е в шок. От падането на земята е със синини по тялото.„Оскърбяваше ме на английски. Казах няма проблем, приключвам ей сега. Тогава той ме удари с юмрук в лицето и буквално излетях на земята, толкова силен беше удара”, разказва жената.Не може да каже дали австриецът е бил пиян, очите му обаче били изцъклени.Ден след инцидента районния съд във Варна налага глоба от 300 лева на австриеца.„Не ми се извини. В залата каза, че го боляла главата и не знае защо така е постъпил”, казва Софрониева.В съдебната зала австриецът изразява съжаление за стореното.Местонахождението на 33-годишния австриец, който работи в родината си като автомонтьор, е неизвестно. Вероятно вече е напуснал България.", "date": "2018.08.15", "title": "Австрийски турист взе за ''боксова круша'' камериерка в „Златни пясъци”"}
{"url": "http://www.cross.bg/honor-smartfon-naii-dobur-1581585.html", "text": "/КРОСС/Honor, младежкият и иновативен смартфон бранд на Huawei, стана лайфстайл смартфон на 2018-2019 г. Престижното отличие бе спечелено в конкурса на Европейската асоциация за картина и звук (EISA). EISA обяви Honor 10 за „перфектния избор дори за най-взискателните млади потребители\".„EISA Лайфстайл Смартфон 2018-2019\" е третата поред награда за Honor от конкурса на Европейската асоциация за картина и звук. Това важно признание е доказателство, че брандът Honor печели сърцата на младите хора по целия свят - коментира Джордж Дзао, президент на Honor. Нашият Honor 10 се радва на изключителна популярност. Смартфонът вече успя да регистрира рекордни продажби\".С пускането на пазара на Honor 10, флагманът на Honor за 2018, пред потребителите бяха представени две революционни смартфон технологии. EISA оцени високо Honor 10 заради това, че предлага „най-интелигентната система на снимане на пазара\", както и софтуер с изкуствен интелект (AI), който позволява разпознаването на до 500 различни ежедневни ситуации и автоматичното задаване на настройките за снимане според тях. Журито на EISA бе впечатлено и от „невероятния дизайн на Honor 10 с алуминиев панел и стъклен гръб, наличен в четири стилни цвята\".Honor 10 е добре приет както сред най-реномираните технологични медии, така и сред феновете на новите технологии по цял свят. Само три месеца след пускането в продажба на Honor 10 в Китай и два месеца след глобалното му представяне в Лондон флагманът вече регистрира над 3 милиона продадени бройки. Потребителските отзиви по отношение на ключовите характеристики на смартфона са силно позитивни. Honor 10 вече получи над 10 положителни ревюта от специализирани медии, включително избор на редактора на Android Headline, най-добър смартфон в средния клас според Wired, най-добър смартфон за 2018 според Tech Radar, най-добър смартфон за $400 според Android Central, както и най-добър смартфон за 2018 според Pocket-Lint's.Ключови характеристики на Honor 10AI 2.0 камера• 24MP + 16MP задна камера, поддържана от независимо вградения процесор NPU и първата по рода си технология за сегментиране на семантични изображения;• 24MP предна камера, също поддържана от технологията AI 2.0;• Автоматично стабилизиране на изображението (AIS).Авангарден дизайн• 15 слоя 3D стъкло на гърба - този дизайн разкрива различно цветово излъчване от всеки ъгъл при естествена светлина и сянка;• Honor 10 предлага зашеметяваща комбинация от цветове на потребителите - фантомно синьо, фантомно зелено1. Тези два емблематични и иновативни цвята са създадени в Парижкия център за естетика в резултат на творчеството и ентусиазма на инженерите и дизайнерите на Honor.Други• Технология GPU Turbo;• Ултразвуков сензор за пръстови отпечатъци под предното стъкло;• 5.84-инчов FullView дисплей с FHD+ безрамков екран с резолюция 19:9;• 4GB RAM и 64GB/128GB ROM;• Функция за супер бързо зареждане2 (Honor SuperCharge 5V/4.5A) на 3400 mAh батерията; • EMUI 8.1, базиран на Android 8.1. ", "date": "2018.08.15", "title": "Honor 10 с награда от EISA за лайфстайл смартфон за 2018-2019 "}
{"url": "http://www.cross.bg/zhivot-stranata-debat-1581622.html", "text": "/КРОСС/ в интервю за Агенция „КРОСС’’ относно проекта  „Визия за България“.Това е проект, който цели да предизвика обществен дебат, за да се намери национално съгласие по ключови сектори за нашия живот. Визията е тресене как да променим модела на прехода, който според мнозина анализатори е изчерпан. Идеята е да получим един по-висок стандарт на живот, по-високи доходи и ако можем, да обърнем час по-скоро тенденцията с демографската катастрофа и да преодолеем час по-скоро регионалните различия.Идеите във Визията са структурирани в четири области – икономика и доходи, здравеопазване и образование и регионална политика.Досега изтъкваните постижения на страната като: макроикономически ръст на страната, намален бюджетен дефицит и дори излишък както и нивото на задлъжнялост на страната. За нас те не представляват реалното състояние на страната, дори тези показатели крият системни проблеми за решаване от нашето общество и ние трябва да направим дебат.Смятаме, че икономическият растеж, който се декларира в момента, облагодетелства само най-богатите – тези с най-високи доходи или около 1% хора.За БСП е ясно, че няма как да има стабилност в обществото, когато разликата в доходите на бедните и богатите е толкова голяма.Всъщност нашата цел с документа „Визия за България” е с предложенията в него да осигурим повече работа за хората, повече българско производство и оставане на младите хора в България; да намалим значително нивото на корупцията; да гарантираме на нашите съграждани по-високи доходи.Още с представяне на бюджета за 2018-та ние от БСП обърнахме внимание, че в него не се събират над 2 млрд. лв.И от друга страна някои системи като здравната и социалната, които се нуждаят от сериозни реформи.Ние предлагаме реформи в регионалната специализация за държавни инвестиции в предприятията и в комуналните услуги.Предлагаме и промяна в данъчната система в това число данъчни стимули – по-ниски данъци за определени райони.Също така предлагаме намаляване на ДДС върху храни и лекарства.Даваме си сметка, че тези промени трябва да бъдат провеждани при строго следене на ефекта от тяхното провеждане.Предлагаме да бъде гарантиран определен процент от българските стоки в хранителните вериги, за да се стимулира производството.Ние искаме да създадем условия на нашите съграждани, които да останат и да търсят своето развитие в България .Задаваме си въпроса не можем ли ние наистина да предложим на младите хора в България, докато учат, да имат облекчени условия за кредит. Не може ли нашето общество, когато решат да имат деца, да им предложи по-ниски лихви за кредити за жилища.Аз като народен представител от София и млад родител бих попитал наистина ли не можем да осигурим място на децата ни в детските градини, когато се родят, и това да бъде безплатно и гарантирано от държавата и общината.Наистина ли не можем да диференцираме намалено ДДС на храните, за да може да дадем достъп до качествени храни. Колко ще струва това на държавата и какъв ще е ефектът от него?!И ето тук смятаме, че тези мерки ще достигнат до този ефект, който ще подобри демографското развитие в страната в среден и дългосрочен план.Не може ли да гарантираме семейно подоходно облагане за семействата с две, три или повече деца.Убеден съм, че това са мерки, които ще доведат до добър ефект по отношение подобряване на демографското състояние в страната.Това е основната цел на този документ. В него не предлагаме готови решения и не залагаме на конкретни числа и изчисления, защото искаме да отворим обществения дебат, с който да получим национално съгласие по ключовите промени за подобряване на нашия живот. Има неща, които могат да бъдат реализирани в тази визия с много политическа воля и с много обществен ангажимент.Затова с този документ искаме да проведем онзи дебат, който да доведе обществената енергия, която да направи тази визия възможна.Надявам се, че в бъдеще България ще може да гарантира по-добро качество на живот на своите граждани, това е голямата цел на всички.И в това отношение по-добро икономическо развитие, по-голям растеж и по-добро качество на здравната система и на образованието .Надявам се това да е бъдещето на България и за това бих искал да работя аз. ", "date": "2018.08.15", "title": "Димитър Данчев : С ‘’Визия за България’’ ще работим за по-добър живот на всички българи"}
{"url": "http://www.cross.bg/indiya-stranata-nezavisimostta-1581621.html", "text": "/КРОСС/ Информацията за това идва от президента на страната Нарендра Моди по повод честването на Деня на независимостта на Индия.\"\", заяви индийският президент.По-рано беше съобщено, че Индийската организация за космически изследвания работи над проект, който ще позволи да бъде изпратен в орбита национален индийски екипаж на собствен индийски кораб.", "date": "2018.08.15", "title": "Индия праща човек в космоса до 4 години"}
{"url": "http://www.cross.bg/kravata-penka-komentira-1581616.html", "text": "/КРОСС/ Кравата Пенка е в отлично здраве, два месеца след решението да не бъде автаназирана, обяви собственикът на животното Иван Харалампиев.По думите му кравата е у дома си - в село Мазарачево, и е в много добро състояние. Храни се, излиза редовно на паша.\"Животното се радва на свободата\", посочи той пред \"Фокус\".Собственикът на кравата Пенка сподели, че все още има медиен и публичен интерес към нея.\"Непрекъснато ми се обаждат нашите радиа и телевизии, от Германия също ме търсиха и се интересуваха за състоянието й\", коментира той.Харалампиев благодари на всички медии, че са обърнали внимание и са били ангажирани със случая и така са помогнали за спасяването на добичето.Съдбата на кравата, прескочила границата и с това застрашило живота си, трогна хората не само у нас, но и в Европа.В Брюксел се застъпи за него дори говорителят на председателя на Европейската комисия Жан Клод Юнкер.\"Случаят с кравата Пенка показа, че да излезеш от ЕС и да се върнеш е ОК\", коментира Маргаритис Схинас, явно намеквайки за решението на Великобритания да напусне Съюза.", "date": "2018.08.15", "title": "Пенка – в отлично здраве: Пасе, доят я, радва се на свободата!"}
{"url": "http://www.cross.bg/topka-sezon-terena-1581610.html", "text": "/КРОСС/ Футболистите, които ще имат честта да играят в груповата фаза на Шампионската лига през предстоящия сезон, ще ритат топка в... син цвят!Новото кожено кълбо бе показано от производителите, които за 17-и пореден сезон изготвят най-важния аксесоар на терена.За разлика от предишните топки, които бяха предимно бели, а звездите по тях бяха цветни, тази година на терена ще се търкаля синьо кълбо с бели звезди.Върху него ще пише \"Пътят до Мадрид\". Именно там - на \"Уанда Метрополитйън\", стадиона на \"Атлетико\" Мадрид, ще се изиграе финала на надпреварата.Резервната топка за тежки метеорологични условия ще бъде в розово и жълто. ", "date": "2018.08.15", "title": "Синя топка за следващия сезон в Шампионската лига "}
{"url": "http://www.cross.bg/varna-intzidenta-gara-1581623.html", "text": "/КРОСС/ Две деца – на 13 и 14 г., паднаха от вълнолома край Морската гара във Варна, съобщи БНР.Сигнал за инцидента е подаден малко преди 18 ч.Веднага е започнало издирване на децата, в което участват трима водолази, „Гражданска защита” и полицията.Заради инцидента кметът на Варна Иван Портних отмени предвидения концерт в Морска гара Варна и тържествената заря за празника на града.Към 21 ч. водолазите прекратиха търсенето заради падането на мрака и силното вълнение.", "date": "2018.08.15", "title": "Две момчета паднаха в морето от вълнолома във Варна"}
{"url": "http://www.cross.bg/philips-oled-eisa-1581609.html", "text": "/КРОСС/ Телевизорите от OLED асортимента на Philips за 2018 получават две престижни награди EISA!    Амстердам, 15 август, 2018 г.- Не една, а две! С два oт най-новите си ОLED модели, отличени с престижните награди EISA, телевизорите Philips могат с право да продължат да претендират за мястото си на лидер в OLED категорията.EISA удостои новия Philips 55-инчов OLED803 с титлата „Best Buy OLED TV 2018-2019“, а също и новия Philips 65-инчов OLED903 - първият продукт, резултат на ексклузивното сътрудничество със световния лидер, специализиран в озвучаването Bowers & Wilkins, който спечели наградата „Home Theatre TV 2018-2019“.Цялостното  качество на OLED903 получи и друго официално признание, печелейки престижната награда IF Design Award по-рано тази година.                      Журито на EISA високо оцени новия 903: „Почитателите на домашното кино търсят истинско кинематографично изживяване, което съчетава поглъщащ образ и динамичен звук и новият 65-инчов флагман на Philips го осигурява. Специално изработеният вграден саунд бар е резултат на новото, ексклузивно сътрудничество с hi-fi специалистите Bowers & Wilkins. Като цяло 65-инчовият OLED903 предлага най-добрите за класа си характеристики, прекрасно комбинирани с подобрена от Ambilight атмосфера, с което извлича най-доброто от 4k Ultra HD Blu-ray и стрийминг източниците“.Коментирайки новия модел 803, журито на EISA заяви: „Philips съчетават най-новия OLED панел от 2018 с подобрения си видео процесор P5, за наистина зашеметяващи резултати в този 55-инчов модел, при това - на примамлива цена. Този UHD OLED ANDROID телевизор позволява да изживеете съдържание със стандартен динамичен диапазон в близко до HDR качество, чрез последната иновация на Philips „Perfect Natural Reality“.EISA (European Imaging & Sound Association) подбира най-новите, най-вълнуващите, творчески, водещи и иновативни продукти за своите прочути EISA награди от 36 години.  За наградите гласуват технически специалисти и експерти  от 25 страни и 53 водещи специализирани издания от целия свят.Двете награди EISA на телевизорите Philips ще бъдат официално представени по време на IFA , най-голямото изложение за потребителска електроника в света, което ще се проведе в Берлин от 30 август 2018. Двата нови модела имат еднакви, изключителни характеристики за качество на картината, нови OLED панели от 2018 с нови антирефлексни покрития за още по-добро възпроизвеждане на черно и пикова яркост 1000 Nit - 10% повишение на яркостта спрямо моделите от 2017.Също така, и двата нови модела разполагат с втората генерация на видео процесора P5, включващ нова технология за подобряване на контраста „Perfect Natural Reality“ - патентован, интелигентен алгоритъм, който подобрява стандартните SDR изображения до същото качество, като на най-зашеметяващото HDR съдържане.  И двата модела са с нови озвучителни системи, интегрирани в европейския им дизайн. 803 се отличава със значително подобрена озвучителна система, далеч превъзхождаща предходни модели, докато за „True Sound“, 903 използва опита и технологията на Bowers & Wilkins, за да представи нов стандарт система за озвучаване  - включваща четири насочени напред говорителя в отделен корпус, скрити зад акустично-прозрачния „Kvadrat cloth“.Двете продуктови серии притежават уникалната технология „тристранен Ambilight“, операционна система Nougat Android TV. Функциите вграден „Google Assistant“ и съвместимост с „Amazon Alexa“ ще бъдат достъпни в близко бъдеще след софтуерно обновяване на телевизорите до Android O.803 ще бъде наличен на пазара от август 2018, докато официалното представяне на 903 ще бъде на IFA, в Берлин, на 30 август и ще се появи на пазара през октомври 2018.За повече информация относно телевизорите Philips, посетете: Philips.com/tv                                 За повече информация относно OLED телевизорите Philips, посетете: Philips.com/oled ", "date": "2018.08.15", "title": "OLED телевизорите Philips спечелиха дубъл"}
{"url": "http://www.cross.bg/yankov-peiiko-nyama-1581611.html", "text": "/КРОСС/ Специализираният съд остави за постоянно в ареста общинския съветник от Несебър Пейко Янков, който беше арестуван по обвинение, че е бил част от организирана престъпна група с лидер Димитър Желязков – Митьо Очите.Днес стана ясно, че срещу него има още две обвинения – за участие в палеж и изнудване.Според магистратите няма данни Янков да е участвал в бандата, няма опасност да се укрие и няма информация да е бил съпричастен към извършвани палежи. Причината да остане под стража са свидетелски показания, свързващи го с изнудване.По време на заседанието избухна скандал, след като прокурор Детелина Ганчева заяви, че Пейко Янков е бил призован като обвиняем на два пъти – на 2 и 13 август. Адвокат Росен Кожухаров обаче посочи, че всъщност с първата призовка клиентът му е бил търсен като… свидетел.По това време Пейко Янков бил в чужбина за годишния си отпуск и, според защитата, в момента, в който получил втората призовка като обвиняем, се предал на властите.Съдът прие от защитата и справката, удостоверяваща, че обвиняемият наистина е бил в отпуск.Мярката не е окончателна.От държавното обвинение тепърва събират доказателства за евентуална престъпна дейност на общинския съветник. Разследването срещу групата е започнало през 2016 г., а деянията са били извършени през миналата година.Роденият през 1977 г. Янков е син на показно разстреляния бизнесмен и председател на Общинския съвет в Несебър Димитър Янков. Медийни публикации свързваха бизнеса му с хотели и хазарт.", "date": "2018.08.15", "title": "Съдът: Без данни Пейко Янков да е от бандата на Очите, но остава в ареста"}
{"url": "http://www.cross.bg/borisov-boiiko-premierut-1581606.html", "text": "/КРОСС/ На тези 200 000 българи ще кажа, когато си застраховат колите, да подбират застрахователя. С усилия, воля, работа и засилен контрол ще направим така виновните да носят тежки санкции. Това каза премиерът Бойко Борисов във връзка с фалита на четвъртия по големина застраховател у нас - кипърската компания „Олимпик”, предаде репортер на „За съжаление такива изпълнители играят на най-ниските обществени поръчки. Да могат след това с евтините продукти, които продават да става такъв катаклизъм. На Комисията за финансов надзор и министър Владислав Горанов съм възложил да направят проверка”, коментира Бойко Борисов. По повод срива на търговския регистър премиерът заяви: „Работили сме тези дни много усърдно, извадили сме си изводите. Не искам да хвърлям на никого вина, защото това не е прогресивно. Правим един секретен склад, всички агенции, министерства с електронни носители ще бъдат длъжни да качват веднъж седмично информацията”. ", "date": "2018.08.15", "title": "Борисов: Българите трябва да подбират застрахователите си"}
{"url": "http://www.cross.bg/ial-lekarstvata-zdrave-1581612.html", "text": "/КРОСС/ Богдан Кирилов е новият изпълнителен директор на Изпълнителната агенция по лекарствата (ИАЛ), съобщиха от правителствената пресслужба.От ноември 2017 г. до момента той е зам.-директор на (ИАЛ). Досегашният шеф на агенцията – проф. Асена Стоименова, напуска по собствено желание, за да стане съветник на здравния министър в областта на лекарствената политика.Богдан Кирилов е завършил „Фармация“ във Фармацевтичен факултет, Медицински университет – София. Има специалност „Обществено здраве и здравен мениджмънт“ от Факултета по обществено здраве.", "date": "2018.08.15", "title": "Нов шеф поема Агенцията по лекарствата"}
{"url": "http://www.cross.bg/identichnost-interseksyalnite-hora-1581617.html", "text": "/КРОСС/Правителството на Германия одобри проектозакон, който ще позволи въвеждане на трети пол в акта за раждане, информира АФП.Решението е описвано от правосъдния министър като \"отдавна закъсняло\". Приетият от коалицията на германския канцлер Ангела Меркел законопроект позволява новородените деца без определен пол да се регистрират като \"различен\".Мярката е предприета след решение на Конституционния съд на Германия, който през ноември отсъди, че настоящите регулации за гражданския статут са дискриминиращи спрямо интерсексуалните хора, подчертавайки, че половата идентичност е защитена като основно право.От 2013 г. Германия позволява на родителите на новородените с белези и на двата пола да оставят празно полето, където се отбелязва, че е \"мъжки\" или \"женски\".Конституционният съд на Германия даде срок на парламента да промени законодателството до края на 2018 г.Правосъдният министър Катарина Барли, чиито ведомство подготви законопроекта, коментира, че законодателството бележи голяма крачка към изискването за прибавяне на нов вариант към акта за раждане.\"Никой не трябва да бъде дискриминиран на базата на половата идентичност\", подчерта тя и добави, че новата категория ще даде на интерсексуалните хора по-силно чувство за \"достойнство и положителна идентичност\".Според ООН между 0,05 и 1,7% от световното население е интерсексуално.През миналия месец Португалия се присъедини към Дания, Ирландия, Малта, Норвегия и Швеция, които гарантират право на самоопределяне на трансполовата идентичност.", "date": "2018.08.15", "title": "\"Различен\"... Новият пол в Германия!?"}
{"url": "http://www.cross.bg/kashona-marki-turgovski-1581604.html", "text": "/КРОСС/ Действията по реализацията са стартирали след постъпил сигнал за търговско дружество. Според информацията то е извършвало нарушения на данъчното законодателство и произвеждало имитиращи продукти на известни търговски марки.                   След проведено разследване, служители на „Икономическа полиция“ в  СДВР, съвместно със служители на ТД НАП, предприели проверка на дружеството. В хода на инспекцията са установени и иззети 58 кашона с автоаксесоари, 49 кашона с дъвки, 9 кашона с очила, 61 кашона с ароматизатори, два европалета с аерозолна смазка - продукти, реплики на известни търговски марки.                               Материалите са докладвани в Софийска районна прокуратура. По случая е образувано досъдебно производство, работата по което продължава под ръководството на прокуратурата.", "date": "2018.08.15", "title": "Столични полицаи иззеха голямо количество артикули, имитиращи известни търговски марки"}
{"url": "http://www.cross.bg/merkel-ikonomika-erdogan-1581618.html", "text": "/КРОСС/ Германският канцлер Ангела Меркел е заявила в телефонен разговор с турския президент Реджеп Тайип Ердоган, че силната турска икономика е важна за Германия, заяви пред журналисти източник от администрацията на турския президент, предаде БГНЕС.„Президентът Ердоган и канцлерът Меркел са обсъдили двустранните отношения между страните, ситуацията в Сирия и други регионални теми. Те също така са говорили и за предстоящата си среща в Берлин. В хода на разговора Меркел е подчертала, че силната турска икономика е важна за Германия”, споделя източникът.В сряда Меркел коментира икономическата нестабилност на Турция след срещата си с ръководителят на босненското правителство.Тя също така сподели, че „никой… няма интерес в икономическата дестабилизация на Турция, но предвид всичко направено до момента, една самостоятелна централна банка, може би ще проработи” за стабилизацията на валутата. ", "date": "2018.08.15", "title": "Меркел: За нас е важно турската икономика да е силна"}
{"url": "http://www.cross.bg/poseti-shymen-nankov-1581614.html", "text": "/КРОСС/ Утре – 16 август, започва строителството на 16,3 км от автомагистрала „Хемус“ между Буховци и Белокопитово. Проектът ще се изпълнява изцяло със средства от републиканския бюджет. На първата копка ще присъстват министърът на регионалното развитие и благоустройството Николай Нанков, председателят на Управителния съвет на Агенция „Пътна инфраструктура“ инж. Светослав Глосов, областните управители на Шумен и Търговище - проф. Стефан Желев и Митко Стайков, народни представители.             Участъкът от АМ „Хемус“ от км 310+940 до км 327+260 ще бъде изграден от ДЗЗД „Хемус-16320“. Строителният надзор ще се осъществява от ДЗЗД „Консултанти Хемус 2 - 2016“.В 10.45 часа министър Нанков ще посети Търговище, където ще провери ремонтните дейности на ОУ „Христо Ботев“. Обектът се изпълнява по финансиран от Оперативна програма „Региони в растеж“ проект за обновяване на образователна инфраструктура. Министърът ще посети и спортната зала в града, за ремонта на която бяха осигурени средства от държавния бюджет.           В 11.45 часа министърът на регионалното развитие и благоустройството ще бъде в Шумен, където ще посети ОУ „Илия Рашков Блъсков“. След това той ще разгледа санираните блокове на ул. „Цар Освободител“ №1-3 в града и ще се запознае с изпълнението на проекта за благоустрояване на района на кръстовището на ул. \"Станционна\" и бул. \"Симеон Велики\", финансиран от ОП „Региони в растеж“. В Шумен министър Нанков ще посети и Индустриалната зона.          На събитията е поканен да присъства и министър-председателят Бойко Борисов.", "date": "2018.08.15", "title": "Утре започва строителството на още 16 км от АМ „Хемус“ между Буховци и Белокопитово"}
{"url": "http://www.cross.bg/proverki-sredstva-motorni-1581608.html", "text": "/КРОСС/ Продължават ежедневните засилени полицейски проверки по пътищата на страната. Вчера акцентът бe: проверки за скорост, употреба на алкохол, наркотични вещества и/или техните аналози, за ползването на обезопасителни колани и система, неспазването на предимство на пешеходни пътеки и неправилно пресичане от пешеходците, неправоспособни водачи, техническа неизправност на автомобилите и неправилно изпреварване.В хода на операцията полицейските екипи са проверили 4189 моторни превозни средства и 5725 души. Установени са 3249 нарушения, като са издадени 1655 фиша, 642 акта за установяване на административно нарушение и са констатирани 952 случая на превишена скорост.Отнети са 69 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 250 електронни фиша. ", "date": "2018.08.15", "title": "4189 моторни превозни средства са проверени за ден в спецакции по пътищата в страната"}
{"url": "http://www.cross.bg/ryse-otkriha-otpadutzi-1581596.html", "text": "/КРОСС/ Екоинспекторите в Русе откриха множество незаконни сметища и разлив на нефтен остатък. Става дума за изтичане на гудрон.Живеещи в района коментираха, че многократно са подавали сигнали за неприятни мизирми, но без резултат.„Установихме множество замърсени терени с отпадъци, които имат както битов, така и производствен характер. Предпоставки се създават за нерегламентирано третиране на отпадъци, както за изгаряне. По отношение на гудрона, това е нещо, което е заварено, повече от 30 години”, заяви инж. Нели Атанасова от РИОСВ-Русе.Станимир Димитров от дирекция „Обществен ред и сигурност” обясни: „Нефтопреработвателната промишленост, която е работила на територията на град Русе, не е разполагала с технология, просто са използвани естествени земни кухини, в които се е наливал този гудрон”.Общината ще почисти разлива на общинския път, а екоинспекцията е дала предписания на всички собственици на терени също да вземат мерки за замърсяванията.", "date": "2018.08.15", "title": "Екоинспектори откриха нефтен остатък на незаконно сметище в Русе"}
{"url": "http://www.cross.bg/kvartala-litzeto-pazardzhik-1581599.html", "text": "/КРОСС/ 42-годишен мъж е задържан за проява на агресия към жандармерист в квартал „Изток“ в Пазарджик, съобщиха от пресцентъра на МВР.Снощи около 22:30 часа местни полицаи и пловдивски жандармеристи патрулирали в квартала. Стигнали до къща, в двора на която се вихрело тържество, а за музиката била осигурена мощна озвучителна уредба.Когато униформените разпоредели на празнуващите да спрат музиката, защото пречат на останалите жители на квартала, 42-годишен мъж започнал да обижда, псува и да се заканва на полицаите. Демонстративно отказал да представи и личната си карта за установяване на самоличността.Патрулът го задържал, при което мъжът оказал яростна съпротива и ударил с юмрук в лицето служител на жандармерията. Агресорът е отведен в ареста.Жандармеристът е прегледан от лекар, има повърхностни наранявания по лицето.Работата по случая продължава.", "date": "2018.08.15", "title": "Жител на ромския квартал на Пазарджик нападна жандармерист"}
{"url": "http://www.cross.bg/ekipazha-korab-zaginal-1581597.html", "text": "/КРОСС/ Член на екипажа на турски кораб е загинал при инцидент в български води, предаде „Фокус”, като се позова на варненската прокуратура, която разследва случилото се.Според официалната информация след полунощ в района на село Крапец е възникнал пожар на борда на плавателния съд. При гасенето на пожара е загинал човек от екипажа.Корабът е провлачен на буксир до пристанище Варна, където следовател и инспектори от специализираното звено за разследване на морски произшествия при Министерството на транспорта ще извършат първоначалните действия по разследването.То е по чл. 330 ал. 3 на Наказателния кодекс т.е. за умишлен палеж.", "date": "2018.08.15", "title": "Турски кораб се запали през нощта в български води"}
{"url": "http://www.cross.bg/kanabis-komisar-nivi-1581598.html", "text": "/КРОСС/ От началото на операцията, която стартира вчера, досега са открити няколко ниви канабис, които са унищожени, а откритото количеството е 20 тона, съобщи на брифинг в петричкото село Първомай шефът на „Гранична полиция” главен комисар Светлан Кичиков, цитиран от „Фокус”.В операцията участват и служители на ОДМВР-Благоевград.Теренът е изключително труден, достъпът е ограничен и за да бъдат открити тези ниви, най-бързо и най-точно става от въздуха.От началото на годината са задържани 80 кг сух канабис. През миналата година само \"Гранична полиция\" е задържала около 530 кг сух канабис, отбеляза Кичиков.По думите му до момента са образувани 27 досъдебни производства и има задържани 12 лица. Началникът на благоевградската полиция старши комисар Николай Хаджиев допълни, че килограм сух канабис струва между 3000 и 5000 лв., а за получаването му са нужни около 10 кг сурова маса.„Основно местата, където откриваме ниви с канабис са в планините Беласица и Огражден”, каза още старши комисар Хаджиев.\n\t\t\t\t\t", "date": "2018.08.15", "title": "МВР „ожъна” 20 тона канабис за два дни (видео)"}
{"url": "http://www.cross.bg/pravim-remont-borisov-1581600.html", "text": "/КРОСС/ Министерствата на транспорта и на благоустройството трябва в близките дни да предложат вариант, при който да се започне едновременен ремонт на голяма част от пътната и транспортна инфраструктура у нас. Това разпорежда премиерът Бойко Борисов на министрите Николай Нанков и Ивайло Московски на днешното правителствено заседание, става ясно от .Коментарите в Министерския съвет идват на фона на падналия вчера виадукт в Генуа, който отне живота на десетки хора.„Откакто са построени в България мостовете не бяха ремонтирани по магистралите, имаме по над 120 метра високи мостове и в момента продължаваме да ги укрепваме и да им правим основни ремонти, по „Тракия“ и по „Витиня“ те са по план. Искам да ми подготвиш решение и не един по един да ги правим, а едновременно да влезем и да ги правим всички мостове”, казва премиерът на строителния си министър.Нанков отбелязва, че 211 моста у нас се нуждаят от ремонт, като сред тях са и половината (17) от тези, през които минават автомагистрали. Московски допълва, че в подобно положение е голяма част от аналогичната инфраструктура, използвана от железниците.Темата ще се обсъжда и на заседанието на кабинета след седмица, като Борисов предлага ТОЛ системата да връща парите от евентуален заем или пък да се заделят целево пари от бюджета.„Да знаем, да се влезе, и хората да знаят, че тези огромни съоръжения се правят. Да благодарим на тези които са ги направили 80-та година или 85-та, защото са добре направени. Да се ядосаме на тези, където не са ги поддържали през годините”, разпорежда Бойко Борисов.", "date": "2018.08.15", "title": "След ужаса в Генуа: 211 български моста са за ремонт"}
{"url": "http://www.cross.bg/sdvr-sofiya-kytii-1581601.html", "text": "/КРОСС/ Над 120 000 кутии цигари са открити при спецакция на служители на СДВР и ГДГП на територията на София.Действията по разследването стартирали след образувано досъдебно производство по чл.242 от НК в Бургас. При извършени оперативно- издирвателни действия по разследването по делегация са проверени складови помещения на територията на София. В едно от тях служители на СДВР са открили 122 099 кутии цигари, без акцизен бандерол, на стойност над 900 000 лева. Контрабандната стока била много добре укрита в 20 дървени палета. Дъските били покрити с единичен фурнир, който да заличи интервенцията.Продължават процесуално – следствените действия. Информация за реализацията предоставиха директорът на СДВР старши комисар Ивайло Иванов и заместник-директорът на Главна дирекция „Гранична полиция“ старши комисар Светослав Манолов. \n\t\t\t\t\t  ", "date": "2018.08.15", "title": "Над 120 000 кутии цигари са открити при спецакция в София (видео)"}
{"url": "http://www.cross.bg/madrid-evropa-produlzheniya-1581602.html", "text": "/КРОСС/ Четирима резервни играчи ще могат да влязат на терена по време на мача за Суперкупата на Европа. 12 пък ще са футболистите, които ще седят на резервната скамейка на стадиона в Талин, Естония, където сили ще мерят първенецът в Шампионската лига \"Реал\" Мадрид и шампионът от Лига Европа \"Атлетико\" Мадрид.Допълнителната смята при евентуални продължения и дузпи вече беше изпробвана от Световната футболна централа по време на мачовете от световното първенство в Русия преди месец. Така в редовните 90 минути треньорите ще могат да заменят трима свои играчи, а ако се стигне до две продължения по 15 минути и дузпи, те ще могат да заменят още един футболист.Друга технологическа подкрепа на съдията - Системата за видеоповторение (ВАР), няма да бъде налична за мача между двата мадридски гранда тази вечер. Съдя на срещата ще бъде Шимон Марчиняк от Полша.", "date": "2018.08.15", "title": "Мачът за Суперкупата на Европа с 4 смени, но без ВАР"}
{"url": "http://www.cross.bg/strelcha-evstatiev-godini-1581603.html", "text": "/КРОСС/ Пазарджишкият окръжен съд реши, че бившият кмет на Стрелча и Пазарджик Иван Евстатиев трябва да бъде освободен от затвора предсрочно, съобщи БНР. Преди три години Евстатиев получи 4-годишна присъда за сексуално посегателство над непълнолетно момиче от Стрелча.С постановлението на съда остатъкът от година и два месеца се заменя с пробационна мярка. Иван Евстатиев ще трябва да се среща един път месечно с пробационен служител.Бившият кмет на Стрелча първоначално получи 6-годишна присъда за насилие срещу 16-годишна ученичка, но в последствие присъдата бе намалена на четири години затвор. Преди това Иван Евстатиев прекара почти две години в ареста, а действията му предизвикаха поредица от протести в Стрелча.Днешното постановление за предсрочно условно освобождаване, подлежи на обжалване в 7-дневен срок", "date": "2018.08.15", "title": "Осъденият за изнасилване бивш кмет на Стрелча на свобода предсрочно"}
{"url": "http://www.cross.bg/registur-sedmitza-daskalova-1581605.html", "text": "/КРОСС/ От утре потребителите на Търговския регистър ще могат да правят справки по ЕГН, а освен това и ще бъде възстановена връзката със системата RegiX, чрез която администрацията тегли данни за гражданите. Това обясни изпълнителният директор на Агенцията по вписванията Зорница Даскалова по повод аварията, която остави България без държавна система за фирмена информация вече близо седмица.Тя уточни, че до момента фирмата, която поддържа регистъра, не е изготвила доклад за причините за проблема.„Не можем да се ангажираме с точна дата и срок, но най-вероятно другата седмица по някое време ще бъдат възстановени всички функции”, каза Даскалова, цитирана от „Фокус”.Тя отново подчерта, че няма възможност за манипулации, но ДАНС, МВР и прокуратурата следят случая.От фирмата „Лирекс”, която се занимава с поддръжката на Търговския регистър, изпратиха становище до медиите. В него единствено се цитира казаното по-рано днес от вицепремиера Томислав Дончев – че системата се е сринала заради дефектирали дискове.", "date": "2018.08.15", "title": "Работещ Търговски регистър „другата седмица по някое време”"}
{"url": "http://www.cross.bg/pargov-kilometur-kaloyan-1581607.html", "text": "/КРОСС/ Ремонтът на част от ул. „Граф Игнатиев“ ще струва 25 млн. лв. Този участък е не повече от километър и половина и ако сравним цената, с тази за километър магистрала, става ясно, че този ремот ще излезе в пъти по-скъпо. Това заяви лидерът на БСП – София и председател на групата на социалистите в СОС Калоян Паргов. Той цитира министър Нанков, според когото цената за километър магистрала е 3,5 милиона евро.„Този ремонт е ярък пример за безотговорно пилеене на обществени средства. А тези пари можеше да бъдат вложени в изграждането на достатъчно детски ясли, ", "date": "2018.08.15", "title": "Калоян Паргов: Цената на ремонта на „Граф Игнатиев“ е в пъти по-висока от тази на магистралите"}
{"url": "http://www.cross.bg/sustoyanie-suoruzheniya-provadiya-1581613.html", "text": "/КРОСС/ В понеделник ще представя на премиера финансов разчет на необходимите средства за ремонт на мостови съоръжения в тежко експлоатационно състояние по магистралите и първокласните пътища. Тогава ще бъде готов и графикът за изпълнение на ремонтните дейности.Това съобщи днес министърът на регионалното развитие и благоустройството Николай Нанков. Заедно с министър-председателя Бойко Борисов и председателя на Управителния съвет на Агенция „Пътна инфраструктура“ инж. Светослав Глосов той откри рехабилитираните близо 30 км от пътя Старо Оряхово – Долни Чифлик – Гроздьово – Провадия, финансирани от Оперативна програма „Региони в растеж“.Мостовете и виадуктите по магистралите се поддържат в добро експлоатационно състояние, прави се планова поддръжка, въпреки че някои от тях не са ремонтирани от повече от 30 години, каза още министърът. Той напомни, че през миналата година са направени седем планови ремонта, а през тази година се работи по 5 съоръжения. За подобряване на състоянието на тези 12 съоръжения са инвестирани около 110 млн. лв.В недобро експлоатационно състояние по магистралите остават 17 моста, които ще ремонтираме спешно. Според предварителната информация за тях са необходими около 130 млн. лв., допълни Николай Нанков. Той подчерта, че това няма да бъдат палиативни и кризисни мерки и допълни, че в България мостовите съоръжения са се поддържали и ще се поддържат още по-добре.В отговор на въпрос министър Нанков обяви, че ремонтът на част от Аспаруховия мост във Варна ще се отложи за есента заради строителството на бул. „Васил Левски“, за да не се образуват задръствания в града. Мостът не е в критично експлоатационно състояние, а и се съобразяваме с българските граждани и с тяхното безопасно преминаване, допълни той. Министърът напомни, че с цел осигуряване на безопасност тежкотоварните камиони не преминават по съоръженията в тежко състояние на магистрала „Хемус“, а по алтернативния път.В момента се ремонтират платната на мостовите съоръжения на АМ „Хемус“ в посока Варна на км 34 и „Коренишки дол“ на км 37, които са в тежко състояние. Денонощно се работи по долното стоене на мостовете. Според графика ремонтът на моста на км 34 трябва да приключи през пролетта, а на Коренишки дол – през октомври - ноември. Работата по останалите ще започне поетапно, каза още министърът и допълни, че предстои да се направи обследване и на моста на р. Дунав при Русе.След като завърши ремонтът на пътя за Албена, вероятно през пролетта, ще се обяви обществена поръчка за съоръжение край Игнатиево. Необходимо е да се подпише споразумение с Община Аксаково за обекта, съобщи още регионалният министър. Работи се по моста „Звездица“ на АМ „Черно море“, напомни той. С лимитирания към момента бюджет правим всичко възможно, беше категоричен министърът.В рехабилитацията на близо 30 км от третокласния път Старо Оряхово - Гроздьово - Провадия в област Варна са инвестирани близо 17 млн. лв. от Оперативна програма „Региони в растеж“.Третокласният път III-904 Старо Оряхово - Гроздьово – Провадия, който беше открит днес, е с важно стопанско значение за Варненска област, тъй като е пряка връзка на населените места от Североизточна България с Южното Черноморие. С основния му ремонт се осигурява безопасен и бърз транспортен достъп на жителите на близките населени места с административните центрове гр. Провадия и гр. Долни чифлик, както и с пътя Варна - Бургас и АМ „Хемус“. Рехабилитираните участъци са с подновена пътна настилка и нова отводнителна система. Обновените отсечки са с нова хоризонтална маркировка, пътни знаци и мантинели. Ремонтирани са и три моста – в началото на гр. Долни чифлик, в района преди с. Пчелник и в с. Горен чифлик.Изпълнител на строително-монтажните работи на лот 8 е ДЗЗД „Обединение Пътища“, а строителният надзор е осъществен от „Рутекс” ООД.Строително-монтажните работи на лот 9 са изпълнени от „Инжстройинженеринг“ ЕООД. Строителният надзор е на Обединение „ТССК“. Авторският надзор е на „Трансконсулт - 22“ ООД.По-рано днес министър Нанков присъства на храмовия празник на Троянския манастир „Успение Богородично“. Той се включи в литийното шествие с иконата на Пресвета Богородица „Троеручица“.", "date": "2018.08.15", "title": "По предварителни разчети 130 млн. лв. са необходими за ремонт на 17 мостови съоръжения"}
{"url": "http://www.cross.bg/luzhi-zavedenie-pari-1581594.html", "text": "/КРОСС/ Отново протест на медиците от врачанската болница. Работещите в здравното заведение, което с над 13 милиона лева задължения, не са получавали заплати от месеци.За последно е изплатен частичен аванс за юни.От ръководството обещаха пари до петък и обявиха, че се прави всичко възможно за стабилизиране на дейността на лечебното заведение. „Всеки ден едно и също - лъжи, лъжи и само лъжи, а ние си работим, болницата е пълна\" - не скри възмущението си хирургичната сестра Елеонора Колева.Медиците споделят, че се чувстват унизени. ", "date": "2018.08.15", "title": "Отново без пари в МБАЛ-Враца "}
{"url": "http://www.cross.bg/pglf-bulgariya-lideri-1581595.html", "text": "/КРОСС/ За първи път България стана домакин на международната лятна програма за подготовка на бъдещи лидери ”Форум глобални лидери” (), която се провежда в Американския университет в Благоевград от 12-и до 19-и август. Лятната лидерска академия, която е част от световната мрежа PGLF, събра на едно място над 30 отлични студенти и млади професионалисти от 20 страни от 5 континента с професори от водещи университети като Джорджтаун, Оксфорд и Сорбоната. В програмата в България се включват още лектори от публичния сектор и различни представители на НПО, бизнес и стартиращи компании като 9Academy, 356labs, Leanplum, Заедно в час, Viber, Enhancv, ClaimCompass, ProViotic, Sopharma, BMW, Сдружение 365.                  Международната лятна програма ”Форум глобални лидери”  се осъществява за първи път в България след 6 години успешни издания в други държави с финансовата подкрепа на Американското посолство в България, Младежкия съвет към Посолството на САЩ, Фондация “Българска памет” и Сдружение Три Шест Пет, както и с продуктовата подкрепа на Coca Cola, BMW и Hewlett Packard Enterprise. Медийни партньори на събитието са Кариери, Mladiinfo, b2b Media, Dir.bg и Forbes. Програмата в България се организира от група доброволци от българската фондация с нестопанска цел “Глобални лидери”, преминали успешно редица международни лидерски програми по света.Първото издание на лидерската академия бе открито официално от българският президент (2012-2017) Росен Плевнелиев, от президента на Американския университет в България д-р Стивън Съливан и от директора на глобалната академична мрежа PGLF проф. Д-р Сам Потоликио. Президентът Плевнелиев, който е и специален посланик на Американския университет в България, поздрави екипа на организаторите за успешно реализираната инициатива и се обърна към участниците с думите: “Специално дойдох тук, за да се срещна с вас и да стисна ръката ви, защото ви е грижа, защото вие действате, защото не ви е страх да изразявате мнението си и защото се борите за постигате това, в което вярвате”.Той добави, че в света в момента има два типа лидери - силни и мъдри- такива, които налагат решенията си чрез силови мерки или популизъм и такива, които умеят да се вслушват в хората си и да вземат решения. Той насърчи младите делегати да бъдат лидери от втория тип и да развиват трите най-важни качества за бъдещите световни лидери - умението да слушаш, да се променяш и адаптираш към новата ситуация и и умението да взимаш трудни решения.                  “С лидерската академия PGLF целим да променим парадигмата на лидерството, за да подготвим хора, които да инвестират в развитието на общността, страната си и на света, в който живеят, вместо такива, които следват единствено собствения си интерес“, заяви директорът на глобалната академична мрежа PGLF и един от водещите преподаватели в програмата проф. д-р Сам Потоликио при откриването на академията в Благоевград.Затова е нужно развитието на три основни лидерски качества -  любознателност, решителност и възможност за изграждане на общност. Това е и основната причина за организирането на лидерските академии PGLF - необходимостта от развитието на тези фундаментални качества у бъдещите световни лидери.  “Мотивирани сме да намерим онези хора във всяка страна, които се отличават, но не мислят за себе си като за лидери - ние имаме нужда от таланти, с които да работим по разрешаването на световните проблеми.“, добави проф. д-р Потоликио. Той допълни, че България има потенциал да се превърне в един от глобалните центрове на международната академична мрежа PGLF, заради демографията, локацията и цялостния потенциал на страната и хората тук.Церемонията по откриването беше организирана с помощта на методологията на 9Academy и беше професионално заснета от Creative Visual Solutions. Всички участници се насладиха на домашна българска храна, осигурена от Резиденция Баба.Програмата “Форум глобални лидери” е част от международната мрежа за подготовка на млади лидери PGLF, като академиите се осъществяват още в Русия, Хърватия, Йордания и Бразилия. Мрежата за глобални лидери PGLF вече имат над 1000 възпитаници от над 100 страни по света и има за цел да подготви ефективни и иновативни лидери в различни области за предизвикателствата в публичния, неправителствен и частен сектор.Програма PGLF е насочена към студенти и млади професионалисти от 18 до 35 години, които имат интерес да развият лидерските си умения. Част от курсовете включват умения за влияние и водене на преговори, презентационни умения и говорене пред публика, ефективно вземане на решения, лидерство и комуникация, подготовка за интервюта за работа, психология на глобалното лидерство. Курсовете включват симулации, работа в групи и проекти. Всеки участник в лятната академия получава сертификат при успешно завършване на програмата.Екипът от организатори на лидерската академия  PGLF е част от глобалната мрежа на програмата PGLF с натрупан опит в редица лидерски програми по света. С новата програма в България доброволците от българската фондация с нестопанска цел “Глобални лидери” целят да превърнат България във водещ образователен и притегателен център за млади таланти.Директорът на глобалната академична мрежа PGLF   е ръководител на направление “Глобално и специализирано образование” в Училището по публична политика McCourt на университета “Джорджтаун” във Вашингтон, САЩ.  Той е признат за един от  “Най-добрите професори на САЩ”, според изданието “Принстън ривю” и отличен като един от най-добрите американски преподаватели с приза “OZY награда за преподаватели”. Потоликио е водещ съветник и коуч на редица изпълнителни директори на компании по света и високопоставени държавни служители. Той е и създател на първата англоезична програма по глобално управление и лидерство в Руската федерация.  ", "date": "2018.08.15", "title": "Международна лятна академия “Форум глобални лидери” стартира за първи път в Благоевград "}
{"url": "http://www.cross.bg/mastercard-kartite-visa-1581590.html", "text": "/КРОСС/ Генбанк, който е единственият издател на платежните карти Visa и MasterCard в Крим е спрял тяхното издаване от 15 август, съобщава .Банката предупреждава, че картите Visa и MasterCard, които не са заменени от клиенти с друг тип карти от 15 август няма да се обслужват.Като резервен вариант, банката е готова да предостави на своите клиенти картите на платежната система \"Мир\", се посочва в съобщението на банката.Картите на платежната система \"Мир\" са разработени в Русия и не зависят от други платежни системи, като напълно отговарят на изискванията на световните стандарти за сигурност.   ", "date": "2018.08.15", "title": "Крим спира издаването на картите Visa и MasterCard "}
{"url": "http://www.cross.bg/olimpik-avgyst-pokritie-1581584.html", "text": "/КРОСС/ От КФН (Комисия за Финансов Надзор), уведомяват всички, които имат задължителна застраховка „Гражданска отговорност“ в Застрахователна компания Олимпик АД клон България, която ще се прекрати на 17 август 2018 г.,  че е създадена необходимата организация и Гаранционният фонд е осигурил техническа възможност за сключване на нови полици с други застрахователи от днес 15 август 2018 г.Периодът на покритие по новата полица трябва да започва най-рано от 18.08.2018 г. (събота) от 00:00 ч.Полиците, сключени със Застрахователна компания Олимпик АД, ще осигуряват покритие до 23:59:59 часа на 17 август 2018 г.", "date": "2018.08.15", "title": "КФН: Застрахованите в ЗК „Олимпик” могат да сключат нови полици от днес"}
{"url": "http://www.cross.bg/leva-programi-naychni-1581586.html", "text": "/КРОСС/ 61 млн. лв. общо бяха отпуснати от кабинета за финансиране по научни програми със срок от три години.За тази година одобрени средства са 18 млн. лв. За стипендии на докторантите са 3 млн. лева за увеличения. Те ще бъдат увеличени диференцирано според резултатите от научна дейност.Някои от стипендиите стигат до 900 лева и по 1500 лева за постдокторант. Тази стъпка е част от стратегията на държавата за задържане и мотивиране на млади учени да се завърнат в България, обявиха министърът на образованието и председателят на БАН.", "date": "2018.08.15", "title": "Кабинетът отпусна на младите учени 61 млн. лв. за научни програми"}
{"url": "http://www.cross.bg/sozopol-nyakolko-korab-1581588.html", "text": "/КРОСС/ Водолазни екипи на фирмите „Хидроремонт“ Варна и „Дийп дайв Системс“ ЕООД София, изследват потъналия кораб в залива на Созопол, който вече няколко дни е източник на мазутно замърсяване. В обследването участват и водолази-доброволци от Созопол. Събраните данни ще бъдат използвани за съставяне на техническо предложение за източване на горивото от плавателния съд. Очаква се вариантите за действие да бъдат предложени и обсъдени до няколко дни.Междувременно, катер на Изпълнителна агенция „Морска администрация“ и влекач, са в района на загражденията около мазутното петно и ги пренасочват в зависимост от променената посока на вятъра и на морските течения.", "date": "2018.08.15", "title": "Водолази извършват оглед на потъналия кораб край Созопол"}
{"url": "http://www.cross.bg/plovdiv-kafene-bulgariya-1581591.html", "text": "/КРОСС/ Световноизвестната кафе верига Starbucks, представена в България от AmRest, откри своето първо кафене в Пловдив. Това е единадесетият обект в страната на прочутия бранд, който тази година чества и своята десетгодишнина в България. Кафенето е разположено в Мол Пловдив на ул. „Перущица” №8, ниво партер и разполага с търговска площ от 240 кв. м. и 121 седящи места отвън и вътре. Обектът е отворен за посетители всеки ден от 08:00 до 22:00 ч.Новото кафене следва философията на Starbucks да подкрепя креативността, създавайки уникална атмосфера, която предразполага към общуване и приятно прекарване на свободното време. Интериорният дизайн е разработен ексклузивно за Пловдив с акцент върху градската култура, традициите и историята на бранда. Новият Starbucks е с фокус към съвременния градски човек и семействата с деца – за свободното време, споделено с любими хора, за усамотен момент с книга или работна среща.„Щастлив съм, че с обекта в Мол Пловдив разширяваме присъствието на Starbucks в страната и по-конкретно в най-красивия град на България. Така още повече наши почитатели ще могат да се насладят на кафе напитките ни, както и на уникалното Starbucks изживяване. Тази година отбелязваме своя десети юбилей. Десетгодишният ни опит ни научи да бъдем новатори, да се развиваме динамично и да отговаряме на изискванията на нашите клиенти. Затова вярваме, че ще предоставим уникално преживяване на жителите и гостите на Пловдив. Бих искал да благодаря на нашите партньори от Мол Пловдив за съдействието и подкрепата“, заяви Иван Георгиев – регионален мениджър на Starbucks България.На откриването на първото кафене Starbucks в Пловдив беше представено и новото здравословно меню, създадено специално за Starbucks от победителя в MasterChef 2017 Божана Кацарова. То включва плодово смути, салата с моцарела и пиле, както и сандвич с шунка, авокадо и сирена. Част от продажбите, реализирани от менюто на Божана в Starbucks, ще бъдат дарени на сдружение „Русаля“ – организацията, която е създала и управлява частното училище за изкуства и занаяти за социално слаби деца във великотърновското село Русаля. По този начин, опитвайки вкусните предложения от менюто на Starbucks, почитателите на качествената храна и на бранда ще могат лично да допринесат за една благородна кауза в името на децата на България.  Всички гости на Starbucks Пловдив могат да се насладят както на емблематичните напитки на веригата, приготвени с кафе 100% арабика, така и на иновативните и сезонни предложения, които се предлагат на глобално ниво. Посетителите на новото кафене имаха възможност да опитат новото Cheesecake Frappuccino с три вкуса – карамел, ягода и шоколад. През този месец предстои откриване и на още един Starbucks в Сердика Център - София, като продължават преговорите за разширяване на веригата и в още локации. Вече се извършва и реновиране на първите обекти на компанията у нас.", "date": "2018.08.15", "title": "Световноизвестната кафе верига Starbucks® открива първия си обект в Пловдив"}
{"url": "http://www.cross.bg/haskovo-kachestvoto-voda-1581592.html", "text": "/КРОСС/ До края на ноември 2018 г. трябва да приключат дейностите по проекта за допълнително водоснабдяване на Хасково, които се изпълняват от общината по споразумение с Министерството на регионалното развитие и благоустройството. Това съобщи днес заместник-министърът на регионалното развитие и благоустройството Малина Крумова на среща с Емил Георгиев – член на инициативния комитет на „Да спасим Хасково“ и изпълнителен секретар на Федерацията на потребителите в България, на която беше обсъдено качеството на питейната вода в града.Заместник-министър Крумова информира още, че в този срок ще бъдат дублирани 8 кладенеца в три вододайни зони на Хасково. За четири от кладенците, които са в северната зона, предстои да бъде подадено искане за въвеждане в експлоатация. За другите четири кладенеца – в източна зона и зона „Узунджово II“ текат процедури по осигуряване на разрешение за водовземане. В процес на изграждане са два водопровода, а ВиК Хасково изпълнява регулярно мерки за намаляване на загубите на вода в разпределителната мрежа на град Хасково. Очаква се показателите на смесената вода от различни водоизточници да отговарят на изискванията на Наредба № 9 от 16 март 2001 г. за качеството на водата, предназначена за питейно-битови цели.Регионалният заместник-министър обясни, че през следващата година ще извършени теренни, хидроложки и ходрогеоложки проучвания и ще продължат лабораторните изследвания на възможни повърхностни водоизточници, за да се определят мерките за трайно решаване на проблема с качеството на питейната вода в Хасково.През тази година МРРБ ще обяви обществена поръчка за разработване на регионално прединвестиционно проучване в рамките на проект \"Подпомагане регионалното инвестиционно планиране на отрасъл ВиК“, включващо техническа и икономическа документация за интегрирани водоснабдителни и канализационни проекти и формуляри за кандидатстване за европейско финансиране, съобщи още Малина Крумова. С регионалното прединвестиционно проучване ще се направи цялостна оценка на състоянието на съществуващите ВиК системи, на територията на област Хасково и на базата на извършените измервания и проучвания ще бъдат определени стратегическите варианти и конкретните технически мерки за постигане на съответствие с европейските директиви. Очаква се за водоснабдителните и канализационните мрежи и съоръжения идейните проекти да бъдат готови през 2021 г. Мерките са определени в разработената Пътна карта за трайно решаване на проблема с качеството на питейната вода в град Хасково, отбеляза Малина Крумова.По време на срещата бяха обсъдени сроковете по отношение на проучването на възможността за водоснабдяване на град Хасково от язовир Тракиец. Заместник-министърът подчерта, че е необходимо да се направят достатъчно изследвания, за да се гарантира качеството на водата, за да се проучат наносите и използваемия обем за водоснабдяване и евентуална необходимост от изпразване и изчистване на чашата на язовира, така че да се осигури достатъчен обем.Крумова посочи, че водоснабдителното дружество извършва постоянен мониторинг на качеството на питейната в Хасково. Заместник-министърът напомни, че по искане на оператора Регионалната здравна инспекция в гр. Пловдив направи изследване на питейната вода в Хасково по радиологични показатели. В периода май  – юли 2018 г. са взети 17 проби от водоизточник на помпените станции „Изток“, „Север“ и „Узунджово“. При голяма част от пробите, особено за помпените станции „Север“  и „Изток“, количеството  уран е в нормите и отговаря на допустимите стойности в Наредба № 9 за качеството на водата за питейно-битови цели.Заключението от 1 август за резултатите от пробите е публикувано на интернет страницата на Регионалната здравна инспекция.Остава в сила наложената забрана за използване на питейната вода за пиене и приготвяне на храна. За населението в града са осигурени водоноски. ", "date": "2018.08.15", "title": "До края на ноември трябва приключи проектът за допълнително водоснабдяване на Хасково"}
{"url": "http://www.cross.bg/intelekt-izkystven-thinq-1581593.html", "text": "/КРОСС/ Иновациите на LG Electronics (LG) в технологиите и дизайна свързани с изкуствения интелект спечелиха признанието на Европейската асоциация за аудио и визуални технологии (EISA). Продуктите на LG от серията AI ThinQ, които включват LG OLED TV, LG SUPER UHD TV и LG XBOOM бяха отличени за своята висока конкурентоспособност в категории свързани с високото качество на картината, с представянето на интегрирания изкуствен интелект и отлични звукови характеристики.LG OLED TV AI ThinQ (модел OLED65E8) спечели като с това донесе седмата поредна победа за OLED технологията на компанията. Телевизорът беше похвален за качеството на картината, осигурена от процесора α (Алфа) 9, който предоставя реалистични изображения с невероятно богати цветове, острота и дълбочина, както и водещ в класа си по функционалност изкуствен интелект. Журито на EISA също отличи и Dolby Atmos™ и неговите предни високоговорители, които създават възможно най-реалистичното аудио-визуално изживяване. Дизайнът „Picture on Glass“ също бе високо оценен  за перфектното му съчетаване с всяка среда. В допълнение, LG SUPER UHD TV AI ThinQ (модел 65SK9500) беше признат от в за създаването на LCD телевизионна картина чрез комбинация от технологии, включващи Nano Cell, Full-Array Local Dimming (FALD) и процесора α (Алфа) 7, както и платформата AI ThinQ на LG с вградения Google асистент. С патентованата технология AI ThinQ на LG, потребителите могат да контролират телевизора си, да се свързват лесно с външни устройства, да променят режима на картината и да търсят съдържание. Последната усъвършенствана технология за гласов асистент, вградена в телевизора, е постигната с помощта на обработката на естествения език (NLP), за да достави интелигентен гласовоактивиращ се контрол и свързаност, базиран на изключителната технология deep learning (дълбоко обучение) на LG. С вградения Google асистент, телевизорите на LG с изкуствен интелект предлагат модерно изживяване, което позволява управлението на различни задачи, намирането на отговори или контролирането на смарт устройствата у дома, които са центърът на интелигентния дом. SUPER UHD телевизорът на LG предлага плътно фоново осветление на дисплея, което значително подобрява нивата на черното и размерите на картината чрез независимо управление на зоните с LED светлини. Това осигурява по-добри детайли на сенките и намалява раздразнението от светлината за по-добър контраст, който е важен при гледане на HDR съдържание. Благодарение на иновативния Nano Cell дисплей, телевизионните зрители могат да се насладят на цветова точност и консистенция от всеки ъгъл без да се налага компромис в качеството на картината.EISA също така награди и говорителя с изкуствен интелект на LG - LG XBOOM AI ThinQ (модел WK7), като своя благодарение на необикновеното качество на звука съчетано с интелекта. Техническото сътрудничество с Meridian, британският пионер в аудиото с висока резолюция, дава възможност звуковото представяне на XBOOM AI ThinQ на LG да бъде с висока прецизност, прецизни вокали и точен бас. Аудиото с висока резолюция на XBOOM AI ThinQ е съвместимо с висококачествени файлове, които няма как да се загубят, позволявайки пресъздаването на звуци, първоначално записани в студио.С помощта на интегрирания директно в устройството Google асистент за бърза настройка, LG XBOOM AI ThinQ отговаря на потребителските команди без нуждата от дистанционно управление или смартфон от рода на: „Хей, Гугъл, какъв е графикът ми за днес?“ Като управляващ, потребителят може да контролира Google асистента – да активира смарт уредите у дома, както и домашните уреди на LG, съвместими с LG ThinQ.Победителят в модел LG SK10Y, е с внушителен soundbar с 550W мощност и 5.1.2 поддръжка на каналите от Dolby Atmos, за да създаде невероятен звук от всички посоки, дори от най-високата точка. С технологията на Meridian, LG SK10Y е с високо ниво на представяне, за да предоставя на слушателите богат и безкомпромисен звук както и да осигурява повече яснота в говора и музиката.LG SK10Y е съвместим с висококачествени аудио файлове, за да пресъздаде отлично звука, записан в студиото, а също и да предложи и функция за звуково преобразуване, която повишава качеството на стандартните аудио файлове до 24bit/192kHz, за да подобри фините детайли и нюанси на всяка песен. Този високорезолюционен Soundbar е естетически разработен, за да пасне под премиум телевизорите на LG. Освен това е напълно съвместим с други смарт устройства, които поддържат Chromecast и могат да подават песни или подкастове само с думите „ОК, Гугъл“„За LG е гордост да бъде призната от най-известните експерти в индустрията за своята ангажираност към иновациите в технологиите с изкуствен интелект“ заяви Брайън Куон, президентът на LG Home Entertainment Company. „LG е и продължава да бъде ключов световен играч в сферата на изкуствения интелект, предлагайки на потребителите си ново ниво на интелигентност в домовете, съобразено с мисията ни да правим живота по-удобен чрез прилагане на технологии с поглед в бъдещето.“Престижните награди EISA се определят ежегодно от експертно жури, съставено от главните редактори на най-влиятелните специализирани списания за аудио-визуална техника (AV). Съдиите са базирани в 20 европейски държави, САЩ и Австралия. Продуктите се оценяват въз основа на множество критерии, сред кои-то технологии, дизайн и иновации.Посетителите на тазгодишното изложение IFA в Берлин, биха могли да посетят щанда на LG, който ще се намира в зала 18 на Messe Berlin от 31 август до 5 септември, за да изпробват лично линията продукти ThinQ на LG. ", "date": "2018.08.15", "title": "ThinQ продуктите на LG с изкуствен интелект спечелиха най-престижните награди EISA"}
{"url": "http://www.cross.bg/zverev-sinsinati-dimitrov-1581582.html", "text": "/КРОСС/ Григор Димитров ще започне участието си на турнира в Синсинати и защитата на титлата от миналата година още днес (15 август) в късните часове на деня.Българинът ще се изправи срещу 44-ия в света Миша Зверев, който се справи с Дамир Джумхур в първия кръг. Григор пък е поставен под номер 5 в схемата и започва направо от второто стъпало.Срещата между двамата ще е трета на централния корт и се очаква да започне около 21:00 - 22:00 ч. българско време.Това ще е четвърти мач между Димитров и по-възрастния брат Зверев. До сега българинът е безапелационен - 3 победи в 3 мача, всичките постигнати през 2017 г.30-годишният Зверев е успявал да вземе по сет на Димитров в два от случаите. Напрежението в Синсинати за Григор е голямо, тъй като той има да защитава шампионска титла и 1000 точки за световната ранглиста. При успех над Зверев, българинът ще играе срещу шампиона от \"Уимбълдън\" Новак Джокович или Адриан Манарино.", "date": "2018.08.15", "title": "Гришо срещу Миша Зверев късно днес в Синсинати"}
{"url": "http://www.cross.bg/nyama-napravi-registur-1581581.html", "text": "/КРОСС/ След срива на Търговския регистър държавата смята да създаде Единно електронно хранилище, където всеки държавен регистър ще има копие.\"Това предприятие на практика ще направи един склад за електронните данни\", заяви премиерът Бойко Борисов в началото на днешното правителствено заседание. Той настоя при създаването му да бъде предвиден надзор, както има в строителството.\"За да може фирмите, които участват с най-ниските цени, впоследствие слагат и калпавите дискове. Така че да се направи надзор, който да може да следи и този процес\", нареди Борисов.Решението ще бъде предложено за одобрение на Министерския съвет до 10 дни, \"Естествено няма да кажа къде ще бъде, но технически и нормативно ще уредим това, за да може да препятстваме бъдещи подобни кризи\", коментира вицепремиерът.Проблемът с регистъра е от 10 август и се очаква да бъде решен окончателно до няколко дни. Дончев съобщи, че за това се работи денонощно, като функционалностите се възстановяват поетапно. Институциите уверяват, че проблемът е технически и с данните няма как да се злоупотреби.Дончев обаче посочи, че случилото се показва колко крехка и уязвима е цялата система, когато преминаваме към електронно управление и как \"една техническа криза може да се превърне в икономическа, търговска и каква ли не друга\".Вицепремиерът заяви и че за да няма подобни кризи в бъдеще, ще трябва да се отделят повече пари, включително за киберсигурност.От понеделник Държавната агенция \"Електронно управление\" ще направи проверка на всички електронни системи.", "date": "2018.08.15", "title": "Борисов: Създаваме мегахранилище за е-данни след срива на Търговския регистър"}
{"url": "http://www.cross.bg/lichni-karti-dokyment-1581580.html", "text": "/КРОСС/ Няма да се променя таксата за новите лични карти с чип. Това категорично заяви зам.-вътрешният министър Красимир Ципов.Предстои да бъде обявена обществена поръчка за изграждането на централизирана система за издаване на новите лични документи с чип. Към този момент те се издават децентрализирано – на 30 места в България се произвеждат български документи за самоличност.Преди две години се предприеха действия за изграждане на централна система, като идеята е да се подобри сигурността. Очаква се да се направят две сгради – за административно обслужване и изготвяне на документи.И след промените, обаче, заявления ще се подават както и досега – в най-близкото районно управление. Документът ще се изработва в София и ще се транспортира обратно до съответното населено място.В заявлението гражданите трябва да посочат от къде ще вземат своя документ за самоличност. Цените за новите лични карти с чип се запазват същите. Очаква се единствената промяна да бъде във времето за изготвяне на документ експресна поръчка – от 12 на 24 часа, поясни Ципов пред \"24 часа\".Очаква се до края на 2019 г. държавата да започне да издава вече лични карти и паспорти с биометрични данни.Предвиждат се три основни образци на документи, като окончателно те ще бъдат одобрени, когато се избере изпълнител. Запазват се основните видове – картови и паспортови.Към момента паспортите са с валидност 5 години, но се очаква издаване и на такива с 10-годишна валидност.Все пак ще се запази по-малотрайния паспортен документ за децата до 18 г. заради бързата промяна в техните биометрични данни.Друг вид карта ще е за пребиваващи служители на НАТО, както и за хора, които имат забрана за напускане на страната. Целта е да се намали възможността за бягство от правосъдие, уточни зам.-министър Ципов.", "date": "2018.08.15", "title": "Новите лични карти ще бъдат с чип и без промяна в цената  "}
{"url": "http://www.cross.bg/siderov-simeonov-komentira-1581577.html", "text": "/КРОСС/ Отново словесна стрелба в \"Обединени патриоти\". Този път заради затворените от вицепремиера Валери Симеонов заведения по морето.Лидерът на \"Атака\" Волен Сидеров заподозря \"разпъването на чадър\" над едни бизнесмени за сметка на други.\"Министър-председателят изпращал ли е членове на своето правителство, командировал ли ги е да извършват подобни действия – да водят със себе си полицаи, да затварят и въобще да тероризират българския туристически бизнес?\" Този въпрос зададе Сидеров вчера пред бургаски медии, минути преди да влезе в местната здравна инспекция.\"Волен Сидеров и Валери Симеонов изгладиха доста по-сериозни противоречия назад във времето. Сегашните скандали вероятно са свързани с нещо на втори план, предстоящи избори например, но би трябвало сега да им е по-лесно, не вярвам да се издънят\", коментира пред Bulgaria ON AIR политологът Първан Симеонов.По думите му, след края на европредседателството ни отново на дневен ред са се върнали \"най-грозните\" проявления на политиката и всички са започнали да се замерят с олигархични зависимости.На свой ред политическият анализатор Михаил Константинов отбеляза, че подобни микроскандали отдавна са омръзнали на публиката.\"На \"Обединени патриоти\" трябва да им се припомни, че не евроизборите бариерата може би ще стане 1/16, което означава, че те ще трябва да прескочат не 4, а 6%. Затова трябва да им дойде акъла и да играят заедно за съответната цел\", коментира още проф. Константинов.", "date": "2018.08.15", "title": "Сидеров vs. Симеонов: Патриотични (морски) издънки!"}
{"url": "http://www.cross.bg/godina-zaplata-detza-1581579.html", "text": "/КРОСС/ Близо 50 училища в страната ще открият учебната година с продължаващи ремонти в тях, стана ясно от Министерството на образованието. Това е под 10 на сто от всички школа, където тече обновяване на базата.Почти всички големи градове ще отворят врати с поне едно школо, което се е превърнало в строителна площадка. Ремонти ще има например, в образователните институции в София, Пловдив и Стара Загора. Това обаче нямало да попречи на учебния процес, щяла да бъде създадена организация за нормалното откриване на година, както и за провеждането на занятията, уверяват от ресорното министерство.В 832 школа в момента се извършват основни ремонти. 782 от тях по план трябвало да са приключили до 15 септември. Очаква се през 2018 – 2019 г. да бъдат обновени още над 500 образователни институции, в това число и детски градини. Стойността на проекта, който е финансиран по оперативна програма „Региони в растеж“, е на стойност около 700 млн. лв.От образователното министерство прогнозират, че училищния праг през новата година ще прекрачат близо 60 000 първокласници. Със 75 000 първолаци миналата година беляза рекорд за последните 10 г. Най-малко малчугани пък са направили първите си стъпки в образованието през 2009 г. - 59 596.При задействането на държавния механизъм за връщането на деца в училище ресорното министерство е успяло да върне 24 000, но вторично от тях са отпаднали около 4000. Данните показват още, че 8000 българчета са заминали да живеят в чужбина със семействата си. Над 12 хил. пък са децата от гетата, които, вместо да ходят на училище, кръстосват улиците.Проблем продължавало да се оказва застаряването на персонала в школата, обясни ресорният министър Красимир Вълчев пред bTV.Средната възраст на педагозите била около 50 г. За сравнение 3 години по-рано е била 52 г. Това налагало ангажирането на учители в пенсионна възраст. Най-голям бил недостигът на педагози по физика и математика. Затова и правителството поде политика на увеличаване на възнагражденията, според която се очаква през 2019 г. те да скочат с около 18%.Това означава, че основната заплата на младшите педагози вместо 760 лв. ще бъде 920 лв. Сумата ще нараства поетапно всяка година до достигане на увеличение от 50%. Правителството е заделило над 700 млн. лв. за образователната инфраструктура, като всяка година до края на мандата ще дава по 330 млн. лв. повече. Близо 1300 лева трябва да е средната брутна заплата за учител от 2019 година. Крайната цел е заплата от 1500 лв.Правителството е предвидило и допълнителни възнаграждения за педагозите, които участват в екипите за обхват и приобщаване на деца и ученици в образователната система по междуинституционалния механизъм. Средства над заплатите си се очаква да получат и наставници, класни ръководители и учители, които се занимават с документацията.", "date": "2018.08.15", "title": "Първият звънец заварва близо 50 училища в ремонт  "}
{"url": "http://www.cross.bg/politicheski-borisov-bulgariya-1581583.html", "text": "/КРОСС/ Надявам се Визията на БСП да бъде някакъв начален опит за връщане на идеологическия и ценностния разговор в българската политика, казва политологът. - Движещата сила в политиката е конфликтът, сблъсъкът, състезанието. Когато те липсват, липсва и политическото. В България в началото на прехода се наложи идеологически консенсус около неолибералния политически и икономически проект, чиито свещени крави са дерегулацията, приватизацията, гъвкав пазар на труда, комерсиализация на публичните услуги, финансиализация на икономиката. Всеки, който дръзнеше да изрази дори минимално съмнение към фетишите на пазарния фундаментализъм биваше обявяван за неадекватен комунист или политически психопат. Политиката беше сведена до техническо изпълнение на “повелите на пазара” и това беше допълнителен фактор, на който дължим дефектиралата българска демокрация. Надявам се визията на БСП да бъде някакъв начален опит за връщане на идеологическия и ценностния разговор в българската политика. Независимо от какви идеологически позиции изхождаме несъмнено за демократичния процес е много добре да има подобен дебат.  - Социалистите заявиха, че това е общ, програмен документ и в този смисъл в него има повече анализ и обобщения отколкото конкретни управленски мерки. Оставам с впечатлението, че от БСП са се опитали да предложат на всекиго по нещо. В икономическата и финансовата си част анализът и идеите са умерено ляво прогресивни и вероятно заради това именно тук бяха насочени най-големите критики на политическите противници. В политическата част БСП звучат либерално (демокрация и върховенство на закона), вероятно с цел да форматират ГЕРБ в антилибералния спектър. В културното поле продължават с тенденцията на патриотичен консерватизъм (образование, Истанбулска конвенция), вероятно с електорални цели, за сметка на критиките от страна на европейската левица. В международната сфера пък виждаме умерена проевропейска позиция и апел за прагматични отношения с Русия. Документът не е съвършен, иска се много работа по детайлите, за да се превърне в управленска програма, но на фона тоталното ценностно и идеологическо обезличаване на политиката в България е все пак нещо интересно и позитивно.  - Управляващите отчитат успехи, опозицията демонстрира способност за масова политическа мобилизация. За първите рискът е да заживеят в собствена паралелна триумфалистка позитивна реалност (каквито наченки се наблюдават). За вторите предизвикателство е да се отворят и потърсят взаимодействие с различни политически и граждански общности. Струва ми се, че от много време насам в публичното съзнание се усеща някаква нужда и полза от БСП. И колкото по-скоро социалистите осъзнаят тази си отговорност, толкова по-добре за тях. Българската демокрация има нужда от силна опозиция. Но, за да се превърне в такава БСП ще трябва да положи усилия и в организационен, и в идеен, и в комуникационен план. - Не очаквам нещо по-различно от това, което наблюдавахме – скандали, ниско ниво на политическата дискусия, задълбочаване на дистанцията между властта и гражданите. Не бива да забравяме, че навлизаме в предизборна година и напрежението ще се повишава както по линията на междупартийните сблъсъци, така и във вътрешнопартиен план. В същото време политическите ни система до такава степен е деформирана от корпоративни зависимости и автократична рационалност, че е много тругно да се прогнозира с инструментите на политологията нейната динамика.  - С престоя си във властта те показаха, че от такива партии има смисъл само в опозиция. Най-големият им принос сякаш е по линията на инсититуционализацията на политическия фарс. Иначе те знаят, че властовият им живот зависи от волята на Борисов и сякаш усещат, че няма да е особено дълъг.  - Въпреки опитите на Нинова за директна схватка, Борисов сякаш бяга от подобен двубой. Вероятно целта му е да неглижира лидера на опозицията. От друга страна няма как Нинова да има успех, когато двубоят се води на терена на Борисов – народняшки език, популистко поведение и свръх персонализация. Трябва все пак да отчетем, че през последната година Нинова успя да нанесе няколко удара на Борисов, включително и имиджови, и на моменти дори да изземе политическата инициатива. Лидерската схватка обаче не може да бъде самоцелна. И двамата не бива да забравят, че не разговарят помежду си, а разговарят пред суверена. В този смисъл, струва ми се ще печели този, който по-рано излезе от режима на междуличностното фамилиарничене и започне да разговаря с другия на равнището на ценности и идеи.  - През последните десет години ГЕРБ успяха да се превърнат в партия-държава. Увладяването на властовите ресурси на различни равнища им позволява поддържането на политическа и бизнес клиентела, която пък е източник на електорални дивиденти. Това се случи не и без помощта като на поданическата политическа култура, която е доминираща в обществото, така и на анти-комунистическите либерални общности, а и на БСП. Към това следва да добавим и идеологическия консенсус, за който стана въпрос в началото на разговора. Всичко, което оставаше на опозицията е да каже “ще правим същото, но по – добре”. Това няма как да роди политическа алтернатива. Така смисълът от политиката беше редуциран до електоралната мотивация “Тези поне правят нещо”. Може и да унищожават публичното здравеопазване и образование, но пък строят магистрали. Рано или късно, колкото и да не ни се иска ще ни се наложи да започнем разговора за политиката в България след ГЕРБ и Борисов. И този разговор ще бъде по-лесен и ефективен, ако предварителни имаме идея за алтернатива.  - Политическата ни система е тежко болна и трудно ще издържи в това си състояние още дълго време. Парламентарните мнозинства ще се ползват от подкрепата на все по-малко избиратели, което неминуемо ще доведе до все повече трудности при упражняването на властта. Навсякъде в Европа и не само традиционните механизми на либералната демокрация трудно успяват да регулират социалните конфликти, което води до появата на антисистемни политически субекти с висока степен на електорална подкрепа. И в България със сигурност има място за нов политически субект. Не е толкова важно обаче около кого ще се случи, а около какви принципи и ценности ще се ориентира. Историята на прехода у нас в частта и “нови политически субекти” не ни дава много поводи за оптимизъм.Източник: ", "date": "2018.08.15", "title": "Страхил Делийски: ГЕРБ рискуват да заживеят в собствена триумфилистка реалност"}
{"url": "http://www.cross.bg/madzharov-nyama-bolnitzata-1581576.html", "text": "/КРОСС/ След протестите на Карлово срещу закриването на АГ отделението се взе решение то да не бъде затваряно. Председателят на БЛС д-р Иван Маджаров обясни, че няма основание да се смята, че критериите се занижават и болницата всъщност покрива изискванията да има такова отделение.Той подчерта, че по-внимателно трябва да се подхожда към случаите, в които болничното заведение е единствено за общината. Има разлика между това дали осигурява родилната помощ на 100-хиляден град или е едно от многото лечебни заведения в голям град. В случая имаше формално отношение към ситуацията.Преди седмици родилка почина в болницата в Плевен след планово секцио. Маджаров коментира, че тази ситуация наистина е много тежка и призовава да не се съди предварително. Той коментира, че все още няма официален протокол от проверката на одита.", "date": "2018.08.15", "title": "Д-р Иван Маджаров: В случая с родилното в Карлово се подходи формално"}
{"url": "http://www.cross.bg/nestorova-obyasni-politzi-1581574.html", "text": "/КРОСС/ Много е важно засегнатите от фалита на ЗК „Олимпик“ да сключат нови полици възможно най-бързо от днес до 18 август, за да са покрити и защитени. Това посочи Светла Несторова, която е председател на Асоциацията на българските застрахователи по повод фалита на кипърското дружество.Тя уточни, че компанията не е български застраховател. „Регистрирана и лицензирана е в Кипър и работи у нас на принципа на свобода на установяване. Голямата част от портфейла й са застраховките „Гражданска отговорност” – 200 хил. автомобила. Може да кажем, че е кипърска компания, но развива дейността си у нас”, посочи тя.Според съществуващото законодателство на ЕС, надзорът на застрахователното дружество се извършва от страната, в която то е лицензирано – съответно Кипър.Несторова обясни, че Кипърският надзор е реагирал бързо, преди няколко месеца, но не е била дадена гласност на това. Не се знае дали това е умишлен фалит, но според нейната професионална оценка, този сектор страда от липсата на премии и ниски цени и това е едно логично развитие на нещата, след като почти целия портфейл на тази компания е бил съставен от полици „Гражданска отговорност“.Несторова обясни, че Кипърския гаранционен фонд ще трябва да обезщети засегнатите граждани у нас. На същия принцип вноските към българския гаранционен фонд ще послужат за обезщетяване при фалит на български застраховател, оперирал в Европа.Между 15 и 25% ще се увеличи и цената на „Гражданската отговорност“. Несторова обясни, че цената и досега беше недостатъчна и компаниите бележат загуби в тази област.По думите й тя ще продължи да расте и заради решението на ВКС да се увеличат лицата, които имат право на изплащания. Тя прогнозира поскъпване до 100%. ", "date": "2018.08.15", "title": "Светла Несторова: Потърпевшите от фалита на ЗК „Олимпик” трябва да сключат веднага нови полици"}
{"url": "http://www.cross.bg/eisa-zhyrito-dp-ub-1581575.html", "text": "/КРОСС/ Водещият модел UHD Blu-Ray плейър DP-UB9000 на Panasonic спечели престижната награда на EISA за High-End UHD Blu-Ray плейър 2018-2019 г. Това голямо постижение потвърждава високата класа на плейъра и лидерската позиция, която той заема на пазара, предлагайки най-високо качество на картината и звука.Основана през 1982 г., Европейската асоциация за образ и звук EISA (European Imaging Sound Association) е мултимедийна организация, която тества продукти в сферата на потребителската електроника. С членството на 53 специализирани списания от 25 страни, наградите на EISA се считат за едни от най-престижните потребителски препоръки, които продуктите могат да получат и ключов индикатор за най-добрите решения за покупка.UHD Blu-ray плейърът DP-UB9000 впечатли журито на EISA, описвайки го като „великолепно устройство от най-висока класа“. Със своите „висококачествени компоненти, персонализирана обработка и разширени потребителски настройки изстисква до последната капка всеки детайл от възпроизвежданите филми и музика“.Също така, журито на EISA отличи една от уникалните технологии на UB9000 за HDR обработка – HDR Optimiser (HDR оптимизатор), като обясни, че тя „подобрява извеждането на UHD HDR10 съдържание“. Тази технология извършва тонално разпределение в самия плейър, с което осигурява стабилно HDR качество на картината, пресъздавайки и най-фините детайли, независимо от използвания телевизор. Същевременно журито изтъкна изключително високото звуково качество на плейъра, постигнато благодарение на 768kHz/32-bit цифрово-аналогов преобразувател, който „осигурява първокласно стерео звуково изживяване“.„Великолепният дизайн и конструкция“ на DP-UB9000 също впечатли журито на EISA, като отбеляза, че „двуслойните панели отгоре и отдолу, алуминиевото шаси и новият здрав и стабилен четящ механизъм“ правят стилният и привлекателен плейър „готов за действие“.Майкъл Фридрих, генерален мениджър на Home AV Group в Panasonic Marketing Europe, коментира: “Щастливи сме, че журито на EISA оцени водещото място, което нашият DP-UB9000 заема по отношение на качеството на домашните развлечения. UHD Blu-ray плейърът DP-UB9000, който поддържа технологиите HDR10+ и Dolby Vision, наистина вдига летвата за най-високото качество на картината и звука в историята на Blu-ray Disc плейърите на Panasonic.“", "date": "2018.08.15", "title": "Водещият модел UHD Blu-ray плейър DP-UB9000 на Panasonic спечели награда на EISA "}
{"url": "http://www.cross.bg/moskva-gena-yspenski-1581563.html", "text": "/КРОСС/ Писателят Едуард Успенски, създател на персонажи като Чебурашка и Крокодила Гена и известен с книги като \"Крокодилът Гена и неговите приятели\" и \"Чичо Фьодор, кучето и котаракът\", почина в Москва на 80-годишна възраст, съобщи дъщеря му Ирина, цитирана от ТАСС.По-рано бе съобщено, че на Успенски е открито злокачествено образувание. На 9 август медицински източник в Москва заяви, че писателят е загубил съзнание в дома си и му е била нужна спешна помощ.", "date": "2018.08.15", "title": "Почина създателят на Чебурашка  "}
{"url": "http://www.cross.bg/registur-registura-tehnicheski-1581564.html", "text": "/КРОСС/ Вицепремиерът Томислав Дончев обяви, че проблемът с блокирания от дни Търговски регистър е чисто технически.\"Става дума за технически проблем - изгорели дискови устройства. Последните 6-7 дни се работи постоянно за възстановяването на 25 терабайта информация\", настоя тоя.\"Не очаквайте да ви успокоявам. Това е изключително сериозна ситуация и никой не би трябвало да я подценява. Не може да се говори за загуба на информация. Абсолютно невъзможно е тя да се манипулира или някой да се възползва от нея\", успокои обаче Дончев.По думите му две са основните задачи - възстановяване на дейността на регистъра и да се установи кой е виновен.\"Въпреки че става въпрос за технически проблем, допускаме, че някой да не си е свършил достатъчно добре работата. Това не е единственият архив в държавата. Имаме наредби как трябва да се съхранява подобна информация.Предвид факта, че от всяка такава ситуация трябва да се взима поука, може би на Министерския съвет ще бъде предложено създаването на допълнителна система, където да се съхранява тази информация и да си гарантираме, че тя може да бъде възстановена от там\", обясни още вицепремиерът пред Нова тв.Междувременно от Агенцията по вписванията уведомиха бизнеса през медиите, че от тази сутрин, 15 август, в изпълнение на поетия ангажимент, потребителите могат да извършват справки за актуалното състояние на фирмите в Търговския регистър и регистър на юридическите лица с нестопанска цел.\"Продължава работата по възобновяване на достъпа до останалите функционалности на регистъра. Характерът на технологичните процеси предполага регистърът да функционира пълноценно и с пълния си набор от вписани данни не по-рано от следващата седмица.Агенция по вписванията отново подчертава, че нарушаването на работата на регистъра не е свързано със злонамерена външна намеса, нито е свързано с инцидент в киберпространството. Рискове за злоупотреби с наличните данни не съществуват\", заключават от там.", "date": "2018.08.15", "title": "Томислав Дончев: Изгорели дискови устройства са спрели Търговския регистър"}
{"url": "http://www.cross.bg/kyltyrata-ministurut-naychni-1581566.html", "text": "/КРОСС/ Правителството ще гласува близо 20 млн. лв. допълнителни средства за научни изследвания. Това предвижда трета точка от  на днешното заседание на Министерски съвет, съобщава Фокус. 18 млн. лв. от тях са предвидени за финансиране за национални научни програми в различни сектори, а около 1,5 млн. лв. ще бъдат отпуснати за увеличение на стипендиите на студенти и докторанти до края на 2018 г. Министрите ще разгледат и Проект за постановление за одобрение на допълнителни трансфери за държавните висши училища и за БАН за 2018 г.Министърът на труда и социалната политика Бисер Петков ще предложи на вниманието на кабинета Проект за постановление за определяне размера на линията на бедност за страната за 2019 г.Министърът на културата Боил Банов ще внесе Проект за решене за одобряване проект на програмата за сътрудничество в областта на културата между Министерството на културата на България и Министерството на културата на Република Македония за периода 2018 – 2021 г.Министърът на туризма Николина Ангелкова ще представи пред правителството проекти за предоставяне на концесия за четири морски плажа - „Балчик – централен“, „Бургас – централен“, „Созопол – Харманите“ и „Поморие – Изток“.", "date": "2018.08.15", "title": "Правителството ще гласува близо 20 млн. лв. допълнителни средства за научни изследвания"}
{"url": "http://www.cross.bg/zapali-se-chitalishteto-v-selo-glozhene-obnovena-1581565.html", "text": "/КРОСС/ Голям пожар унищожи две сгради във врачанското село Гложене. Пламъците не взеха жертви, но 100-годишно читалище е напълно изгоряло.Пожарът е избухнал около 5 ч. в канцелариите на потребителската кооперация. При идването на огнеборците покривът вече е бил рухнал.Унищожени са библиотека с 14 000 тома литература и салонът на културния център.И в обедните часове два екипа огнеборци бяха на мястото на инцидента, за да предотвратят повторно възпламеняване.", "date": "2018.08.15", "title": "Запали се читалището в село Гложене (обновена)"}
{"url": "http://www.cross.bg/tzska-grisha-ganchev-1581568.html", "text": "/КРОСС/ Съперникът на ЦСКА в Лига Европа - Копенхаген не спира да търпи критики за представянето си в защита, въпреки добрите резултати, които постига напоследък.Именно отбраната е уязвимото звено и това си пролича в първия мач с \"червените\", когато контраатаките на българския тим затрудняваха значително защитата на датчаните.Едно от водещите издания в страната В.Т. разкритикува най-вече играта на 30-годишния Андреас Бьеланд. Той беше заменен принудително срещу ЦСКА в края на първата част, но след това бе титуляр в дербито с Брьондби.ЦСКА заминава за Дания днес, а официалната тренировка на стадион \"Паркен\" е насрочена за 19:30 часа. \"Армейците\" ще летят с чартър, а в самолета отново се очаква да са финансовият благодетел на клуба Гриша Ганчев и някои от славните ветерани, сред които Димитър Пенев, Димитър Якимов и Петър Жеков. ", "date": "2018.08.15", "title": "Гриша Ганчев с ЦСКА в Дания"}
{"url": "http://www.cross.bg/tyrtziya-rysiya-lavrov-1581569.html", "text": "/КРОСС/ Как действията на САЩ оформят триъгълника Русия – Турция – Германия, пише руският ежедневник “Коммерсантъ“, цитиран от Фокус.Санкциите, наложени от САЩ срещу Русия и Турция, както и търговските ограничения срещу ЕС и Турция, предизвикаха политическо сближаване в триъгълника Москва-Анкара-Берлин. Във вторник в столицата на Турция, руският външен министър Сергей Лавров и колегата му от Мевлют Чавушоглу показаха разбиране по почти всички въпроси (включително и сирийския) и разкритикуваха политиката на Вашингтон, който, според тях, плаши цяла Европа. Още в края на тази седмица в Германия ще се срещнат руският президент Владимир Путин и германският канцлер Ангела Меркел, която подкрепи Турция, където поради конфликт с Вашингтон се срина националната валута – турската лира. През септември турският президент Реджеп Тайип Ердоган ще замине за Берлин.Сергей Лавров за пети път тази година се срещна с Мевлют Чавушоглу Посещението му в Анкара беше организирано от турската страна, така че никой не се съмняваше: отношенията с Москва са достигнали истински разцвет.Още веднъж трябва да бъде отбелязано участието на Лавров в чисто вътрешното събитие на турското външно министерство - срещата на посланиците на Турция в чужбина и постоянните представители към международните организации. Такива форуми се провеждат ежегодно и от руското външно министерство, но не са поканени чужденци. В Турция това понякога се практикува, но само като знак за специално отношение. Сергей Лавров получи такава покана. Във вторник той говори с турските дипломати и след това разговаря с тях за още един час при закрити врати.На фона на неотдавнашните кавги и търговската война между Вашингтон и Анкара, съюзници от НАТО, подобен реверанс към Русия не изглежда случаен. \"Това е още едно потвърждение за високото ниво на отношенията между Анкара и Москва\", руският посланик в Турция Алексей Ерхов не скри удовлетворението си в разговор с Коммерсантъ.Сергей Лавров също оцени жестовете на партньорите: \"Това е ясен пример за високо ниво на взаимно доверие, отношенията ни се развиват по нарастваща траектория\". Със специални благодарности на руския министър Анкара бе отличена, че не се присъедини към санкциите срещу Москва.Освен Сирия, и двамата министри обърнаха голямо внимание на Съединените щати, които обидиха със санкциите си както Москва, така и Анкара. Позициите на дипломатите по този въпрос бяха сходни.Изданието добавя, че тази събота, 18 август, Германия ще бъде домакин на среща между Ангела Меркел и руския президент Владимир Путин. Както прессекретарят на президента Дмитрий Песков заяви „става дума за сверяване на часовниците по най-важните проблеми в международната сфера – Сирия и Украйна, както и ограниченията, наложени от САЩ на различни страни и последствията от тези ограничения \" Ще бъде обсъден и \"Северен поток-2\" - проект за изграждане на газопровод, който многократно е критикуван от американските власти.Владимир Путин и Ангела Меркел скоро ще видят отново. Четиристранна среща е насрочена за 7 септември в Истанбул. Съобщено е, че президентите на Русия, Турция, Франция, както и германският канцлер ще обсъдят ситуацията в Сирия. Но е малко вероятно дискусиите да бъдат ограничени само до тази тема.Професор Антон Федяшин от Американския университет във Вашингтон отбелязва, че \"съвместната съпротива срещу американската политика от страна на Русия, Германия и Турция, и Китай, може да донесе икономически и дипломатически дивиденти на всяка от тези страни\". Но не е изключено, добавя експертът, \"в резултат на това, краткосрочният успех да доведе до по-остра конфронтация\" със Съединените щати, където вътрешната политическа борба ще се изостри с наближаването на междинните избори през ноември за Конгреса.", "date": "2018.08.15", "title": "„Коммерсантъ“: Как с действията си САЩ оформи триъгълника Русия – Турция – Германия"}
{"url": "http://www.cross.bg/zhivota-brekzit-vsichki-1581570.html", "text": "/КРОСС/ Брекзит ще съсипе живота на британците в ЕС, пише Джейн Голдинг - лидер на сдружение на британци, работещи и живеещи в Европейския съюз на страниците на британския вестник The Guardian, цитиран от Фокус.Предаваме статията без редакторска намеса.Създадохме организацията, за да помогнем за защитата на всички граждани на Великобритания, които живеят и работят в друга страна от Европейския съюз. Близо 80% от нас са в трудоспособна възраст или по-млади. Брекзит заплашва прехраната и живота, който сме изградили със семействата си в други страни.И все пак, повече от 60% от нас не са гласували на референдума.Нашите права не получават големи заглавия, въпреки че това включва живота на реалните хора, а не непроследими спорове за границите и търговията. Изданията -привърженици на Брекзит и политиците не проявяват интерес, защото не отговаряме на дневния ред, въпреки че не могат да кажат това открито, защото се твърди, че това е причината, поради която правата на гражданите на ЕС в Обединеното кралство все още не са гарантирани. Нашите искания за среща с Тереза Мей или с министъра, отговарящ за Брекзит остават без отговор за сега, въпреки че Мишел Барние ни е приемал два пъти.През цялото време ние се опитахме да останем неутрални, търпеливи и да имаме чувство за перспектива. Но сега, изправени пред перспективата да станем част от лоша сделка или изобщо да не се сключи сделка, вече не можем да останем безучастни.Нека се върнем към отправната точка за всичко това. Беше ни обещано, че животът ни ще продължи точно както е нормално след Брекзит, първо с гласуването след това от Тереза Мей и Мишел Барние. Това е особено важно, защото, ако са изключил от гласуването самите хора, чийто живот е свързан с резултата от това гласуване, тогава имат допълнителен специален дълг да се борят за правата им най-енергично.Дори ако има сделка, не можем да кажем, че сме били приоритет в преговорите, особено защото Май не се е борила за нашето продължаващо право на свободно движение, на което много от нас разчитаме да осигурим на нашите семейства. Нейната позиция в преговорите от самото начало даде приоритет на намаляването на правата на гражданите на ЕС в Обединеното кралство, вместо да защитават нашите.Така че нашите права ще бъдат защитени само в страната, в която живеем сега - и дори тогава не всички. Това поставя живота ни в риск. Ако сте собственик на малък бизнес като Хелън, британски доставчик на храна, който живее във Франция, но натрупва половината от доходите си другаде, няма да можете да вземете резервации в други държави от ЕС в кратък срок или най-вероятно, почти сигурно ще се нуждаете от документи и, както всички знаем, бюрокрацията отнема време, а клиентите не обичат да чакат.В сценария при липса на сделка британците на континента ще бъдат хвърлени в хаос, тъй като те ще загубят сегашния си правен статут.Можем само да се надяваме, че ще бъде направена спешна сделка за запазване на нашия статут - или да ни дадете такъв, който не е простопо подразбиране да бъдеш гражданин на трета страна, което няма нищо общо със сегашния ни статут.Ако смятате, че \"всички ще загубят правата си, престанете да се оплаквате\", помислете за това: нашето лично положение е също така политически лакмус за бъдещите сделки, за които Великобритания е готова да се бори от името на своите граждани. И ако това е така, нещата не изглеждат добре за британците в самото Обединеното кралство, особено тези, които се надяват, че след Брекзит ще има повече контрол и по-добро качество на живот.Като деца на европейския проект, които усещат ефекта от първа ръка и знаят какво ще загубят бъдещите поколения в Обединеното кралство - казваме \"Стига!\". Нямаме друг избор освен да приемем, че единственото решение за защита на нашия живот и препитание (и тези на гражданите на ЕС в Обединеното кралство), както и на всички британци във Великобритания, е да останем в ЕС.Ето защо подкрепяме втори референдум и настояваме правителството да изпълни ангажиментите си от 2015 г. и 2017 г., за да имаме думата. Ако искате да накарате хората отново да кандидатстват, за да живеят живота, който са изградили чрез собствените си ръце (при значително по-лоши условия, отколкото до сега), тогава вие им дължите гласуване. Не става въпрос за съчувствие или специално отношение, а за право на контрол над собствения си живот.", "date": "2018.08.15", "title": "Тhe Guardian: Брекзит ще съсипе живота на британците в ЕС"}
{"url": "http://www.cross.bg/leva-fonda-razvitie-1581571.html", "text": "/КРОСС/ С избора на финансови посредници на Фонда за градско развитие и Фонда за ускоряване и начално финансиране  Фондът на фондовете успешно предоставя за инвестиции над 35% от средствата, които управлява през настоящия програмен период, съобщава Инвестор. Това обяви Светослава Георгиева, изпълнителен директор на \"Фонд мениджър на финансовите инструменти\" АД (или Фонд на фондовете).Фондът има стратегическата цел да управлява финансовите инструменти от оперативни програми, финансирани със средства от европейските структурни инвестиционни фондове. Това са почти 1,2 млрд. лева под формата на финансови инструменти.„Чрез тези инструменти по нов начин се управляват средствата от европейския бюджет“, посочи Георгиева.С избора на финансови посредници от Фонда на фондовете, ще се управляват средства за над 417 млн. лева  – 353,3 млн. лева за Фонда за градско развитие (ФГР) и 64,7 млн. лева за Фонда за ускоряване и начално финансиране (ФУНФ), информира Светослава Георгиева.Тя уточни, че ФГР е финансов инструмент, финансиран от ОП „Региони в растеж“ 2014 – 2020, и е пръдължение на инициативата JESSICA от предишния програмен период, като този път географският обхват и средствата са пет пъти повече – 353,3 млн. лева.От своя страна финансовите посредници имат за ангажимент да осигурят допълнителен частен капитал в размер най-малко над 40% от финансирането.По този начин сумата, която ще достигне до крайните получатели за изпълнение на проекти за градска среда, се очаква да е близо 600 млн. лева. Ресурсът ще е насочен към жизненоважни проекти, средствата ще се възпроизведат с привличане на частен капитал, ще се рециклират и ще се връщат обратно в икономиката.„В предходния период седем общини попадаха в обхвата на този тип финансиране, а сега те са 39, освен това ще се финансират и проекти за развитие на културното наследство и туризма на територията на цялата страна“, посочи изпълнителният директор на Фонда на фондовете.Средствата по Фонда за градско развитие са разделени в три подфонда за регионите – Юг, който ще разполага със 135,5 млн. лева, и София – 87,4 млн. лева, като посредниците, които ще управляват средствата за тези два региона, са Обединение \"Фонд за устойчиви градове\", което включва ОББ, Фонд ФЛАГ, Фонд за устойчиво градско развитие и Българска консултантска организация.За регион Север, който ще управлява 130,4 млн.лева, посредник е \"Регионален фонд за градско развитие\", собственост на Сосиете Женерал (мажоритарен акционер), \"Елана Инвестмънт\", \"Елана Холдинг\" \"Бокал Адвайзърс\".Средствата от ФГР ще предоставят заеми с вградени гаранции, насочени към широк кръг потенциални крайни получатели: общини и общински предприятия, частни фирми, публично-частни партньорства, физически лица и др. С тях ще се подкрепят проекти, с които се подобрява градската среда, стимулиращи икономическия растеж в регионите, както и такива, с които се изпълнява енергийна ефективност.От Фонда на фондовете припомниха, че с подобни проекти от предходния програмен период се обновиха софийският парк „Възраждане“, ремонтира се Централният градски парк в Стара Загора и се извърши реконструкция на „Юнашки салон“ във Варна.По втория финансов инструмент – Фонд за ускоряване и начално финансиране, се възлага управлението на 64,7 млн. лева, с които ще се стимулира развитието на стартъп екосистемата в България. Средствата са предназначени за стартиращи компании и развитие на предприемачеството, подкрепен по линия на оперативна програма \"Иновации и конкурентоспособност\", като по него също се създават два подфонда.Първият, в който ще има 27 млн. лева, ще е за финансиране на предприемачи в най-ранен етап на развитие и с тези средства са за проекти на над 200 предприятия под формата на дялови и квазидялови инвестиции в капитала на фирмите, които ще са от 25 хил. до 1 млн. евро.Бъдещите финансови посредници ще предоставят и менторство на компаниите, в които инвестират. Фондът ще се управлява от Обединение „АД-Венчърс“. Участници в обединението са Клийнтех България, Мета Венчърс (Италия), Франческа Натали, Анна Амати, Марияна Хамънова – Рондини и Христо Балинов.Вторият фонд ще е с ресурс от 37 млн. лева, които са за стартъпи, които са постигнали известен напредък в бизнеса си. Той ще се управлява от „Некст Тех Венчърс“ с участници Константин Петров, Златолина Мукова, Йордан Зарев, Александър Терзийски. Изборът е паднал върху тях заради опита им в дялово инвестиране с международна експертиза.Към Фонда за ускоряване и начално финансиране има и допълнителен ресурс от 35,7 млн. лева. Процедурата обаче за избор на фонд мениджър ще бъде обявена отново през тази есен, защото само един кандидат е отговарял на условията.„Целта е да има конкуренция, за да се постигнат най-благоприятни оферти“, аргументира са Светослава Георгиева.В отговор на въпрос изпълнителният директор на фонда съобщи, че по Фондовете за градско развитие публичният ресурс ще се предоставя при по-ниски лихви, това ще важи и за частното финансиране от страна на банките.Кредитите ще могат да се разсрочват до 20 години, ще има две години гратисен период. Едно от условията на Фонда на фондовете е самоучастието на фонд мениджърите, като се допуска от 5 до 15% самоучастие.От Фонда на фондовете обещават да контролират дейността на финансовите посредници и вече разполагат с изградена експертиза в познаването на този тип инвестиране на пазара.„Поне един път в годината ще се проверяват финансовите посредници. На случаен принцип ще се избира кой от крайните получатели също да проверяваме“, каза Светослава Георгиева.", "date": "2018.08.15", "title": "Фонд на фондовете дава над 417 млн. лева за градско развитие и бизнес"}
{"url": "http://www.cross.bg/marshryti-izpiti-voiinovski-1581572.html", "text": "/КРОСС/ Подаването на маршрути по GPS и създаване на специална мониторингова агенция са част от мерките на Автомобилната администрация за справяне с корупцията при шофьорските изпити.По думите на директора на „Автомобилна администрация“ Дамян Войновски целта е да се намали субективния фактор в изпитите. Той е категоричен, че при теоретичната част това вече е постигнато и възможности за манипулация няма, а сега вниманието е насочено към практическия изпит.„Идеята ни е да утвърдим предварително маршрути с еднаква степен на трудност, които да покажат уменията на курсиста и софтуер да определя по кой път да се шофира. Така ще се избегне възможността изпитващият да определи по-лесен или по-труден маршрут”, посочи той.Ще се работи върху методиката за оценка на курсистите – критериите да са ясни и еднозначни. Ще се създаде комисия в агенцията, която да се занимава с мониторинг на практическите изпити. Веднъж на случаен принцип и при втори случай – при жалби и сигнали, обясни още Войновски.В момента има възможност за обжалване на резултатите от изпита, но трудно се преценява.  Това ще се промени –изпитът няма да се спира предварително.Йонко Иванов, който е председател на Съюза на преподавателите по авто-мото подготовка, заяви, че има логика в тези предложения и те самите са ги подали преди шест години. Той обясни, че има някои особености и до края на годината едва ли ще бъде възможно. По думите му ще се наложи промяна в програмата и увеличаване на часовете за курсистите.Войновски коментира, че GPS системата ще генерира няколко маршрута, които все пак ще се подават от хора и притесненията, че ще се попада на ремонти са неоснователни.", "date": "2018.08.15", "title": "С GPS маршрути и мониторингова агенция борят с корупцията при шофьорските изпити"}
{"url": "http://www.cross.bg/huawei-eisa-smartfon-1581573.html", "text": "/КРОСС/ Huawei Consumer Business Group днес бе наградена и от Експертната асоциация за образ и звук (EISA), съставена от представители на 55 от най-авторитетните технологични медии в света. Huawei P20 Pro печели наградата на EISA в категорията „Най-добър смартфон за 2018-2019“, като от асоциацията отбелязват сериозното отношение на бранда към качеството и дизайна на неговите продукти, както и успешната история на компанията в проектирането на стилни и ефективни устройства. Това е шестото поредно издание на годишните награди EISA, в които има отличен продукт на Huawei, и първото, в което Huawei печели тази ултимативна топ категория.„Най-голямата награда за нас е да създаваме устройства, които позволяват на потребителите да се забавляват и да се наслаждават на мобилната фотография. P20 Pro предлага множество функции и технологични нововъведения, които ни позволяват да запечатваме по най-добрия начин специалните моменти в живота ни“ сподели Ли Чангжу, вицепрезидент на бизнеса със смартфони в Huawei Consumer Business Group.                  EISA посочи P20 Pro за смартфон на годината, тъй като според тях той е „най-добре разработеният, иновативен и технически усъвършенстван смартфон досега“. Членовете на експертната група смятат още, че Huawei P20 Pro е „чудесен спътник за всеки потребител и смартфон, задаващ стандартите в мобилната фотография“. Революционната тройна камера Leica може да се похвали с най-големия брой пиксели сред всички смартфони на пазара в момента. В допълнение на това тя предлага 3-кратно оптично и 5-кратно хибридно увеличение, както и иновативната технология на Huawei AI Image Stabilization (AIS). Елегантният дизайн на Huawei включва почти невидими рамки и нови запленяващи цветове. Благодарение на цялостната си платформа, задвижвана от изкуствен интелект, P20 Pro предлага на потребителите бързо и безпроблемно функциониращ смартфон. Основната камера прави висококачествени снимки от ръка дори при ниско осветление, което прави флагмана на Huawei едно от малкото устройства, способни на подобни снимки без помощта на статив чрез AIS технологията на компанията. В допълнение на това капацитетът на батерията от 4000 mAh е един от най-високите на пазара в момента. Когато всички тези неща бъдат събрани на едно място, се получава „чудесна комбинация от мощен хардуер, оптика и дизайнерско изкуство“ се казва още в изявлението на EISA. Членовете на EISA са експертни медии от всички сфери на технологичната индустрия от 27 страни, като всеки член дава своята експертиза за поне една от шестте експертни групи на EISA – фотография, мобилни системи, Hi-Fi, домашния аудио системи, системи за домашно кино и автомобилни системи. Наградата за „Най-добър смартфон на годината“ ще бъде официално връчена на Huawei на по време на официалната церемония на EISA, която ще се проведе в Берлин на 31 август в рамките на известното технологично изложение. ", "date": "2018.08.15", "title": "Huawei P20 Pro печели приза на EISA „Най-добър смартфон на годината“ "}
{"url": "http://www.cross.bg/hilyadi-olimpik-ikonomikata-1581567.html", "text": "/КРОСС/ \"Това не е скандал. Това може да е катастрофа!\", пише  по повод блокирaния от дни Търговски регистър заради технически проблем. Договорът за поддръжката на регистъра е секретен, информира вестникът. Едва ли някой би се наел да даде точна сметка за реалните вреди, причинени на бизнеса и бюджета от блокирането, коментира още изданието. Според , бившият правосъден министър Христо Иванов оставил стратегическото звено без резервен център. Индикации за срива имало от месец насам. Специалисти препоръчват да се направи нов регистър. пише за друг скандал от последните дни - заради фалита на \"Олимпик\", 200 хиляди коли остават от събота без застраховката \"Гражданска отговорност\". Трябва да се сключи нова полица, обясняват застрахователи. Ако това не стане, шофьорът ще плаща всички разходи при пътен инцидент, които могат да са мащабни.  информира от първата си страница, че застраховката ще нарасне до 350 лева. След като Върховният касационен съд постанови, че и баби и внуци могат да искат обезщетение, в съда има лавина от дела за убити на пътя, допълва вестникът.Темата е водеща и за , който пише: \"Фалит ужили 200 хиляди шофьори\". В интервю за вестника, застрахователят Иван Маринов съветва хората да проверят дали фалиралата компания е прекратила полицата им, защото иначе не могат да си купят нова застраховка. \"Монитор\" пише за 275 хиляди души, които остават без \"Гражданска отговорност\" след фалита на \"Олимпик\", регистрирана в Кипър. Нашият гаранционен фонд не покрива застрахователите, работещи у нас от името на други държави от Евросъюза. Цените у нас растат на-бързо от пет години насам, информира . Осезаемо са поскъпнали транспортът, хотелите, ресторантите, сметките за жилището. Данните са на националната статистика. \"Какво означава рекордът в депозитите в банките \" пояснява анализ на . И при домакинствата, и при фирмите доходите се увеличават е едното обяснение. Явно и доверието в банките е високо, се казва в анализа. \"Инфлацията доближи икономическия ръст\", отбелязва . Икономиката леко забавя ръста. Средногодишната инфлация  от август миналата година е 2,4 на сто, показват статистически данни.  пише: \"Икономиката буксува, цените нагоре\" и пояснява, че инфлацията сега регистрира петгодишен връх. Поскъпването достига 3,5 на сто на годишна база. \"Град за студенти в цяла България\", информира . Университети масово търсят младежи, за да запълнят свободните си места.", "date": "2018.08.15", "title": "Преглед на печата"}
{"url": "http://www.cross.bg/zdrave-otbelyazva-yspenie-1581557.html", "text": "/КРОСС/ Църквата отбелязва Успение Богородично. Това е един от най-големите християнски празници. Той се чества както от православните християни, така и от католиците.Светото писание гласи, че това е денят, в който Божията майка напуска земния живот и отива при сина си.Днес Троянският манастир отбелязва храмовия си празник. Патриарх Неофит ще оглави богослужението там.Празникът се нарича още Голяма Богородица. След тържествената литургия в църквата се освещават обредни хлябове, които жените след това раздават за здраве и за починалите близки.На този ден родът се събира, за да направи курбан за здраве и за плодородна година.Традиционни ястия на трапезата са прясна питка, украсена с орнамент, пиле каша, варено жито, царевица и тиква. Непременно се ядат диня и грозде. Имен ден празнуват всички с имената Мара, Мария, Марийка, Мари, Марин, Мариян, Марияна, Мариана, Мариан, Маша, Мика, Мира, Мариета, Мариела, Марио, Преслав и Преслава.", "date": "2018.08.15", "title": "Отбелязваме \"Успение Богородично\""}
{"url": "http://www.cross.bg/rodeni-na-avgyst-1581553.html", "text": "/КРОСС/Владимир Бернер, преводачДимитър Главчев депутат от 44-ото НСДимитър Георгиев, председател на ДАНСДоротея Тончева, театрална и кино актрисаАкад. Константин Косев, историкСтойчо Стоев, треньор по футболЯнкаРупкина, народна певица ", "date": "2018.08.15", "title": "Родени на 15 август"}
{"url": "http://www.cross.bg/leva-bednost-symata-1581587.html", "text": "/КРОСС/ Линията на бедност в България през 2019 г. ще е 348 лева, реши правителството.Сумата е с 27 лева по-висока, в сравнение с размера й през настоящата година.Сумата е определена на база на Методика, утвърдена от Министерския съвет през 2006 г.Показателят се изчислява в зависимост от данните в изследването „Наблюдение на домакинските бюджети в Република България“, което ежегодно се провежда от Националния статистически институт.Линията на бедност се използва като референтна стойност при формирането на социалната политика в областта на доходите и жизненото равнище на населението. ", "date": "2018.08.15", "title": "348 лева - линията на бедността у нас през 2019 г."}
{"url": "http://www.cross.bg/parlamenta-london-sydan-1581589.html", "text": "/КРОСС/ Британските власти оповестиха името на мъжа, който вчера рани трима души, след като се вряза с кола сред група пешеходци пред парламента в Лондон.29-годишният Салих Хатер, британски гражданин, роден в Судан, в момента е разпитван от полицията в Южен Лондон.Властите също така претърсиха три жилища в Бирмингам и Нотингам в рамките на разследването.Хатер се вряза с колата си сред група пешеходци и велосипедисти, а след това се заби в защитните прегради пред сградата на парламента.Мотивите му засега са неизвестни.", "date": "2018.08.15", "title": "Роден в Судан британец атакувал с кола парламента в Лондон"}
{"url": "http://www.cross.bg/radylesky-rymuniya-dobavi-1581559.html", "text": "/КРОСС/ Хората в Румъния не се борят за социални придобивки, заплати или по-евтин ток. Те протестират за права и срещу корупцията. Искат промяна в държавата си. Това коментира журналистът на БТВ Теодора Трифонова, която отразява протестите в северната ни съседка от последните седмици.Промените в наказателния и процесуалния кодекс в Румъния започват в началото на тази година. Според протестиращите целта е отслабване на органите за борба с корупция. Сред вносителите е депутатът от партията на управляващите социалдемократи - Каталин Радулеску. Имахме нужда от тези промени, защото прокурорите имаха твърде много власт - да обвиняват, без да имат доказателства, а само съмнения. Това го няма в наказателното законодателство на  никоя друга държава, само в Румъния, посочи той.Радулеску е трети мандат в румънския парламент. Той предлага и промяната в закона, според която, ако депутат лобира в подкрепа на бизнесмен или компания пред държавата, без да получава обаче пари за това, случаят няма да се счита за търговия с влияние. Самият той има условна присъда за получаване на подкуп, след като е разследван от антикорупционната прокуратура и признат за виновен през 2016 г. Преди година от полицията дойдоха при мен и ми разказаха, как е направено обвинението, без никакви доказателства срещу мен. Аз съм невинен не 100, а на 1000%. И съм убеден, че 99% от хората, обвинени от агенцията са невинни, обясни Радулеску.Дългогодишният депутат призовава за закриване на специализираната прокуратура, която е давана многократно за пример от Европа за успехите й в борбата с корупцията. Не знам какво мислят от моята партия и какво решение биха взели, но аз смятам, че няма нужда от нея, добави той.Според него сегашните протести са дирижирани от футболни агитки и опозицията.Използваха 4-5 хиляди души от румънската диаспора, за да протестират, но накрая тези групировки направиха размириците, коментира той и добави, че протестите не са срещу корупцията и никой не знае за какво са.Протестиращите обвиняват правителството в корупция. Депутатът от управляващата партия обаче е категоричен, че кабинетът остава. Той добави, че не разбира защо да подава оставка. Правителството през тази година увеличи между 3 и 4 пъти заплатите. И това е засегнало 3 милиона души - полицаи, лекари, учители, всички. Така че, каква е причината, заяви депутатът.Радулеску е сред протестиращите през 1989-та при свалянето на комунизма, на същия площад, където днес тече недоволство срещу неговата партия. Тези хора протестират по насилствен начин, нямат нищо общо с нашата революция, категоричен е той.Той е много интересен като депутат. Такъв е от 16 години, от 22 години е в социалдемократите и е значителна фигура в партията, посочи в студиото на сутрешния блок Теодора Трифонова.Протестите започнаха след организиране на румънски имигранти. Те се организират над 2 месеца в социалните мрежи и им помага румънски журналист, уволнен заради материали срещу властта, добави журналистът на bTV.", "date": "2018.08.15", "title": "Радулеску: Не разбирам защо кабинетът в Румъния да подава оставка"}
{"url": "http://www.cross.bg/malko-avgyst-ochakvame-1581560.html", "text": "/КРОСС/ През следващите 2 дни ще остане предимно слънчево, а температурите в страната ще достигат до 36-37 градуса.Повече облаци ще има през почивните дни и в началото на следващата седмица. Тогава очакваме краткотрайни превалявания с гръмотевици на места, съобщава bTV.Температурите малко ще се понижат и в понеделник средната в страната ще е около 30 градуса.Към 24 август отново очакваме повишение и дневните стойности ще са малко по-високи от обичайните за този период.На 25-ти и 26-ти август ще е слънчево и горещо, след което от понеделник- 27 август- отново се очакват няколко дни с превалявания и малко по-ниски температури. В последните дни на месеца ще спре да вали и пак ще се затопли.", "date": "2018.08.15", "title": "Какво време да очакваме до края на август?"}
{"url": "http://www.cross.bg/godina-aktrisa-lyisvil-1581562.html", "text": "/КРОСС/ На днешния 15 август рожден ден празнува младата американска актриса Дженифър Лорънс. Родена през 1990 година в Луисвил, САЩ, тя стартира своята филмова кариера на 16-годишна възраст.Сред най-известните й роли са тези в блокбъстъра \"Игрите на глада\", \"Зимен дар\", \"Наръчник на оптимиста\", \"Х-Мен: Първа вълна\" и други.Ето най-интересното за младата американска актриса:Като дете участва в местния театър в Луисвил и решава, че мечтата й е да бъде актриса.Младата актриса обожава музиката и свири на китара.През 2010 година е номинирана за \"Оскар\" за главна женска роля за филма \"Зимен дар\". С това тя става третата най-млада актриса в историята, номинирана за престижната награда.През 2011 година списания \"People\" я определя за най-красивата жена в света.Актрисата е натурална блондинка.Една от най-добрите й приятелки е Ема Стоун.През 2013 година печели \"Оскар\" за най-добра женска роля за филма си \"Наръчник на оптимиста\".", "date": "2018.08.15", "title": "Дженифър Лорънс на 28"}
{"url": "http://www.cross.bg/tema-zhivo-zhertvite-1581554.html", "text": "/КРОСС/Предаването е във Ваканция!Тема: На живо от Италия: Какви са причините за рухването на моста в Генуа, отнел живота да десетки души?Тема: Ще спрат ли продажбата на шофьорски книжки новите прави за провеждане на изпитите? Гост - директорът на „Автомобилна администрация\" Дамян Войновски;Тема: Имало ли е политически чадър над Димитър Желязков - Очите? Коментар на ген. Атанас Атанасов;Тема: 200 000 коли без „Гражданска отговорност\" след фалита на кипърски застраховател - какви са правата на потърпевшите?Тема: Кой е българският цигулар, свирил с Бионсе и Джей Зи?Тема: Мост падна в италианския град Генуа. Жертвите са десетки - предаваме на живо от мястото на трагедията.Тема: Кой е отговорен за срива на Търговския регистър? Ще се справи ли държавата с чиновническия тормоз над гражданите? Говори вице-премиерът Томислав Дончев.Тема: В капана на фалшивите новини. Жертвите този път са актрисата Теодора Духовникова  и гимнастичката  Цветелина Найденова .Тема: На живо от Троянския манастир на Успение Ботороднично Светата обител отбелазва своя празник. ", "date": "2018.08.15", "title": "Теми и гости в ефира"}
{"url": "http://www.cross.bg/obyavata-richard-kotki-1581561.html", "text": "/КРОСС/ Една обява за работа се открои с пълна сила на международния пазар на труда през миналата седмица.Тя предлага заплата от 600 евро на месец на човек, който да се грижи за... 55 котки. Те са на семейството на Джоан и Ричард, които живеят на брега на Егейско море, на гръцкия остров Сирос.През есента двамата планират да изкарат няколко месеца в Ню Йорк, заради което търсят кой да се грижи за десетките им мъркащи животинки.Джоан и Ричард пуснаха обявата си в интернет и само за седмица са получили над 3000 CV-та на хора, желаещи да я получат, пише Le Parisien. За това време обявата е споделена от над 1500 души.\"Ще трябва да се грижите за всички котки, да ги храните и ги водите на лекар, в случай на нужда\", пише в обявата. Освен това ще трябва да си играете с тях и да им давате много любов\".Джоан и Ричард пишат, че търсят човек, който е отговорен, на който могат да се доверят, който е честен и с голямо сърце.Освен заплатата, двойката ще даде на човека, който избере, да се настани безплатно в къщата им, да ползва колата им, да не плаща електричество и други консумативи.В допълнение успешният кандидат ще получи и прекрасна гледка към морето.", "date": "2018.08.15", "title": "Интересна обява за работа: Да се грижиш за 55 котки на гръцки остров? "}
{"url": "http://www.cross.bg/magnityd-shteti-montechilfone-1581578.html", "text": "/КРОСС/ еметресение с магнитуд 4,7 в Централна и Източна Италия разтърси снощи адриатическото крайбрежие, но щетите изглежда са леки. Това съобщи Националният институт по геофизика и вулканология, цитиран от RAI News 24.Земетресението е станало в 23,48 ч. местно време (21,48 по Гринуич) близо до Монтечилфоне, на дълбочина 19 км, сочат първоначални данни на института.През април в същата местност - Молизе в провинция Кампобасо - бе регистриран трус с магнитуд 4,2, припомнят още от телевизията.Според различни източници на място за момента няма съобщения за щети, посочи гражданската защита в Тwitter.Пожарникарите съобщиха, че не са били викани за помощ.Кметът на Монтечилфоне Франко Палота каза пред журналисти, че в общината има само леки щети, главно пукнатини по някои сгради, но половината хора нямат ток.", "date": "2018.08.15", "title": "Трус с магнитуд 4,7 стресна Централна и Източна Италия "}
{"url": "http://www.cross.bg/dvamata-arestyvani-granitzata-1581556.html", "text": "/КРОСС/ Турски съд разпореди да бъдат освободени двамата гръцки военнослужещи,които през март бяха арестувани на границата между двете страни.Двамата бяха обвинени в шпионаж, след като бяха арестувани на метри навътре в турската територия.Според властите в Атина, те са преминали границата по невнимание. Двамата мъже ще останат на свобода до началото на техния процес, като могат да се върнат в родината си.", "date": "2018.08.15", "title": "Турция освободи задържаните гръцки военнослужещи"}
{"url": "http://www.cross.bg/maiika-bogoroditza-bozhiyata-1581549.html", "text": "/КРОСС/ Още от първите векове на християнството св. Църква наредила да се празнува денят \"Успение на пресвета Богородица\". Подробности за това чудно събитие, както и някои сведения за живота на пречистата Божия Майка след възнесение на Спасителя, не са предадени от древните църковни писатели. След като се върнали от Елеонската планина подир възнесението Христово, св. апостоли прекарвали в Йерусалим, очаквайки Утешителя Св. Дух, обещан им от Спасителя. Всички вярващи живеели в единодушие и любов и непрестанно се молели. С тях била и Майката Христова и някои свети жени, които служели на Господа през последните години на живота Му. Понятно е колко радостно и утешително било присъствието на Божията Майка за учениците, които скърбели за раздялата със своя божествен Учител. Тя вероятно им предавала ония думи, които, според евангелист Лука, \"спазвала, като ги слагала в сърцето си\" (Лука 2:19; 2:51); и всички вярващи гледали на нея с любов и благоговение. Пресветата Дева е живяла на хълма Сион в дома на св. Йоан Богослов, когото сам Господ в последните минути на Своя земен живот отдал като син - вместо Себе Си - на Своята пречиста Майка; и от тогава Йоан, като я взел при себе си в къщи, й служел като на своя майка (Йоан 18:27). И след слизането на Св. Дух над апостолите пресвета Богородица си останала в Йерусалим. Скъпи й били ония места, гдето страдал и умрял нейният божествен Син. Често тя ходела да се моли на Голгота, на Елеонската планина, в градината, гдето било погребано тялото на Спасителя. Предполагат, че от нея християните възприели благочестивия обичай да посещават местата, осветени чрез присъствието на Господ Иисус Христос. Когато цар Ирод почнал да гони Божията Църква, пречистата Божия Майка заминала за известно време в Ефес, гдето проповядвал св. Йоан Богослов. Има предание, че тя посетила Св. гора Атонска и остров Кипър, гдето праведният Лазар, когото нейният Син възкресил от мъртвите, бил епископ. Ето какво разказва църковното предание за това: \"Когато апостолите хвърлили жребие кой къде да отиде, за да проповядва Евангелието, пресвета Богородица пожелала да дели с тях трудовете им и казала да хвърлят жребий и за нея. Паднало й се Иверската земя и Св. гора Атонска. Но ангел Божи й се явил и казал да не напуска за известно време Иерусалим. Няколко години след това тя пожелала да посети св. Лазар и се отправила на кораб за остров Кипър. По пътя се дигнала страшна буря. Корабът се отклонил от пътя си, отдалечил се от Кипър и стигнал до Св. гора. Тук имало езически храм, пълен с идоли. Но щом пресветата Дева слязла на сухо, идолите паднали и св. Богородица проповядвала на изплашените жители за своя Син Иисус Христос. Мнозина повярвали и Божията Майка казала: \"Това място ще бъде мой жребий, даден ми от моя Син и Бог. Няма да оскъднее Божията милост на това място и аз ще му бъда застъпница!\" Затова отците на св. Атонска гора и досега считат Божията Майка своя особена покровителка и наричат Св. гора \"Жребий на Божията Майка\". Когато гоненията малко поутихнали, пресвета Богородица се върнала в Йерусалим и живяла там обкръжена от благоговейна любов. Постепенно с разпространението на християнската вяра растяла и славата на Божията Майка. Мнозина дохождали от далечни страни да я видят. В едно древно послание, приписвано от някои на св. Игнатий Богоносец, четем: \"Много са у нас жените, които желаят да видят Майката Иисусова. Чуваме, че тая девствуваща Майка Божия е изпълнена с всякаква благодат: в гоненията тя е благодушна, при сиромашия и лишения не скърби, на оскърбяващите я не се гневи, но им прави добро, в щастие е кротка, към бедни е милосърдна и им помага, колкото може. Но не търпи въставащите против нашата вяра; тя е благовестница на нашето благочестие и наставница на верните във всяко добро дело. А особено обича смирените, защото сама във всичко е смирена\". Езичниците и юдеите, които мразели християните, негодували против Божията Майка заради уважението, с което се ползувала. Като знаели, че тя често посещава местата, гдето страдал Иисус Христос, те я следели, за да я убият. Но Господ пазел пречистата Дева и й готвил славно успение. Архангел Гавриил, икона от 13 в., манастира \"Св. Катерина\" в СинайПресвета Богородица била вече в преклонни години (64-годишна). Веднъж, когато се молела на Елеонската планина, тя видяла пред себе си архангел Гавриил, който държал в ръка палмово клонче. Той й възвестил, че след три дни тя ще се престави отвъд: \"Твоят Син и Бог наш ще те вземе в Своето горно царство, за да живееш и царствуваш с Него вечно!\" И след като й дал райското палмово клонче, се оттеглил. С най-жива радост св. Богородица приела вестта за своята близка смърт, понеже отдавна желаела да остави долния свят и да се пресели във вечните обители. Тя коленичила, дълго се молила и благодарила на Господа. Когато тя се върнала у дома, св. Иоан Богослов бил поразен от сиянието, което озарявало нейното лице. Тя му известила за случилото се и започнала да се готви за своята смърт. Наредила и украсила дома като за радостно тържество, завещала на две бедни вдовици дрехите, които обикновено носела, и помолила Иоан да погребе тялото Й в село Гетсимания, гдето лежали нейните родители и св. Йосиф Обручник. Св. Йоан уведомил Иерусалимския епископ ап. Яков за близката смърт на Божията Майка. Той известил за това на всички нейни сродници и изобщо на вярващите. Скоро всички се събрали при св. Богородица. Всички плачели и скърбели за раздялата с Божията Майка. Но тя ги утешавала, предавала им думите на архангела, показвала им райското клонче и обещала винаги да се моли за тях. Пресвета Богородица имала още едно желание - да види още веднъж св. апостоли, които сега били пръснати по цял свят да проповядват Евангелието. И желанието й се изпълнило. По чудесен начин всички апостоли, освен Тома, били пренесени в Йерусалим и изведнъж в едно и също време се явили пред вратите на нейния дом. Заедно с другите апостоли дошъл и св. апостол Павел с учениците си Тимотей, Дионисий Ареопагит и Йеротей Атински. Всички били смаяни, като се видели един друг. А когато св. Богородица известила за своята близка смърт, сърцата им се натъжили при мисълта, че те вече за последен път виждат Иисусовата Майка. Но тя, славейки и благодарейки на Господа, Който изпълнил последното й желание, молила ги да не скърбят: \"Не плачете, приятели и ученици Христови, и не помрачавайте радостта ми с вашата скръб! А радвайте се с мене, задето отивам при моя Син и Бог. А като погребете телото ми, върнете се всеки на своята работа!\" След това пресвета Богородица разпитала апостолите за трудовете им в проповядване словото Божие, дълго беседвала с тях, благословила ги и се молила Богу за цял свят. Настъпил денят на нейното преставяне. От сутринта свещи горели в дома в знак на радост и тържество. Апостолите се молели и славословели Бога. Божията Майка възлегнала на украсен одър, радостно очаквайки смъртта. Изведнъж в третия час (9 часа) чудна небесна светлина озарила стаята. Покривът на къщата като че ли се разтворил и чудно явление се представило пред очите на вярващите. Сам Господ Иисус Христос в небесна слава, обкръжен от ликове ангели и светци, слязъл от небесата за душата на св. Богородица. \"Душата ми величае Господа - възкликнала тя - и духът ми се зарадва в Бога, Спасителя мой, задето Той милостно погледна смирението на рабинята Си\" (Лука 1:46-48). Господ повикал пречистата Си Майка за вечен живот и след това се чуло пеенето на ангелите, които славели с думите на архангел Гавриил: \"Радвай се, благодатна, Господ е с тебе, благословена си ти между жените!\" (Лука 1:28). Всички с благоговение гледали на това преславно видение. И когато след това пристъпили към одъра, на който лежало пречистото тяло на Божията Майка, видели, че лицето й сияе като слънце и чудно благоухание се разляло по стаята. Сърцата на всички присъствуващи се изпълнили с неизказана духовна радост. Когато дошло време за погребение, апостолите вдигнали одъра и с псалмопение го занесли през град Йерусалим в село Гетсимания. Напред вървял св. Йоан Богослов, държейки в ръка райското клонче. Всички вярващи вървели подир пречистото тяло, над което се носел сияещ във вид на кръг облак, който озарявал цялото шествие, и ангелското пение се сливало с гласовете на вярващите. Много жители от града, като видели това чудно шествие, се присъединили към него. Но когато юдейските архиереи и началници узнали, че такава чест се оказва на починалата Майка Христова, те пратили въоръжени войници, за да разгонят събралата се тълпа и да отнемат от християните тялото на Божията Майка - те искали да го изгорят. Но когато войниците се приближили, сияещият кръг изведнъж се спуснал и като че ли с каменна стена оградил шествието, а пратените войници били внезапно поразени от слепота: По-късно някои от тях повярвали и били изцерени при гробницата на Божията Майка. Апостолите погребали тялото в пещерата при село Гетсимания и затворили с камък входа й. В продължение на три дни те се молили непрестанно при гробницата и през всичкото време над това място пеели ангели. На третия ден след успението (заспиването) на св. Богородица пристигнал ап. Тома. Той много се огорчил, че пристигнал твърде късно и не заварил жива пресвета Богородица. В желанието си да го утешат апостолите му предложили да отвалят камъка от гроба, за да може да се поклони на пречистото тяло. Но когато влезли в пещерата, видели, че е празна и че на мястото, гдето било положено тялото на Божията Майка, останала само плащаницата, с която я били покрили. Апостолите в недоумение молили Бога да им открие тайната на това чудно събитие и в същия ден тя им била разкрита. Като се събрали на обща трапеза, те беседвали за успението на св. Богородица. Трябва да се има пред вид, че на своята трапеза те имали обичай да оставят едно празно място и да турят на него хляб за възкръсналия Господ Иисус Христос. След ядене те вдигали тоя хляб, наричан \"част Христова\", и като славели Пресвета Троица, казвали: \"Господи Иисусе Христе, помагай ни!\" След това разделяли тоя хляб помежду си и го изяждали като благословение от Иисуса Христа. Тоя път, в същото време, когато станали от трапезата, за да въздигнат Христовата част, изведнъж чули ангелско пение и като отправили очи към небето, видели на облаците пречистата Божия Майка, сияеща от слава и обкръжена от ликове ангели: \"Радвайте се! - казала им тя, - защото с вас съм през всички дни!\" Изпълнени от неизказана радост, те вместо обикновената си молитва извикали: \"Пресвета Богородице, помагай ни!\" Оттогава апостолите повярвали, че Пресветата Божия Майка възкръснала в третия ден след успението си и с тялото била взета на небесата. В памет на това нейно явяване пред апостолите св. Църква наредила да се прави възношение (въздигане хляб) в чест на пресвета Богородица. Това възношение се нарича \"панагия\" (\"пресвета\"). По-късно над пещерата, гдето било положено тялото на Божията Майка, издигнали църква и оттогава започнали тържествено да празнуват Успението на Божията Майка. Тоя празник е един от дванадесетте велики  празници. ", "date": "2018.08.15", "title": " Успение на Пресвета Богородица"}
{"url": "http://www.cross.bg/chasa-provede-bogorodichno-1581551.html", "text": "/КРОСС/ Варна/Провадия.От 14.00 часа министърът на регионалното развитие и благоустройството Николай Нанков ще открие рехабилитираните близо 30 км от пътя Старо Оряхово - Долни Чифлик - Гроздьово - Провадия, финансирани от Оперативна програма „Региони в растеж\". Събитието ще се състои при изхода на гр. Провадия в посока с. Бозвелийско (при входа на предприятие „Провадсол\"). На събитието е поканен да присъства и министър-председателят Бойко Борисов.***Троян.От 10.30 часа министърът на регионалното развитие и благоустройството Николай Нанков ще присъства на храмовия празник на Троянския манастир „Успение Богородично\". Той ще се включи в литийното шествие с иконата на Пресвета Богородица „Троеручица\".***София.От 8.30 часа ще се проведе заседание на Министерския съвет.***София.От 10.00 часа заместник-кметът на София по направление транспорт Евгени Крусев ще провери новоизграденото кръгово кръстовище в кв. „Драгалевци\". На проверката ще присъства и кметът на район „Витоша\" инж. Теодор Петков.***София.От 10.30 часа до 18.30 часа пред Министерството на земеделието се организира фестивалът „От нашата ферма - с любов за вас!\".***София.От 13.30 часа в заседателна зала на МВР ще се проведе брифинг по повод обявяването на обществена поръчка за новото поколение български документи за самоличност. Подробности ще оповестят заместник-министър Красимир Ципов и експерти от МВР.***Банско. От 11.00 часа в района на ул. \"Гоце Делчев\" и ул. \"Хаджи Вълчо\" ще се проведе церемония по официалното откриване на ул. \"Гоце Делчев\".***Благоевград/с. Първомай.От 11.30 часа пред кметството на с. Първомай, община Петрич, ще се проведе брифинг за операцията по противодействие на производството и разпространението на наркотични вещества на територията на Петричко.***Бургас.От 10.30 часа започва програмата, посветена на празника на остров Света Анастасия.***Бургас.От 11.00 часа в заседателната зала на община Бургас ще се проведе пресконференция за предстоящия турнир по конен спорт за Купа Бургас на 17-18 август.***Бургас.От 18.00 часа в художествена галерия „Петко Задгорски\" ще бъде открито биенале „Приятели на морето\".***Варна.От 08.30 часа Варненският и Великопреславски митрополит Йоан ще оглави Божествена света Литургия за храмовия празник на варненската катедрала „Успение на Пресвета Богородица\".***Варна.От 10.30 часа ще бъде издигнат тържествено флагът на града, след което ще се проведе литийно шествие с чудотворната икона на света Богородица. От 10.30 часа на сцена „Раковина\" е предвиден спектакълът „Джобни чародейства\" на Мануела Саркисян. От 11.30 часа ще бъде открито специално ателие за изработване на кукли с водещ Мария Банова. От 17.30 часа ще свири гайдарският оркестър „Диньо Маринов\" при Народно читалище „Васил Левски 1945\". От 19.00 часа ще започнат забавни минути с Богдан Томов. От 20.00 часа ще се проведе традиционният концерт на пл. „Независимост\" със солисти и оркестър на Държавната опера, под диригентството на Мартин Пантелеев.От 20.00 часа в Летния театър ще започне церемония по връчване на почетни звания и отличия на Община Варна, след което програмата ще продължи с концерт на Михаил и Кристина Белчеви и фолклорните ансамбли „Варна\" и „Тракия\" - Пловдив.От 21.00 часа е предвиден концерт в свободната зона на пристанището. Около 23.20 часа ще започнат празнични илюминации.***Варна.От 17.00 часа до полунощ на входа на Морската градина привърженици на волейбола ще могат да се снимат до оригиналния трофей на Световната купа.***Враца.От 10.00 часа в детския отдел на Регионална библиотека „Христо Ботев\" ще се проведе лятна читалня с четене на приказки за деца до 10 години.***Враца.От 10.00 часа в заседателната зала на Община Враца ще се отворят ценовите предложения на участниците в обществена поръчка с предмет: „Инженеринг - проектиране, упражняване на авторски надзор и изпълнение на СМР във връзка с изпълнение на процедура BG16RFOP001-5.001-0049-С01 „Подкрепа за деинституционализация на грижите за деца\", във връзка с реализацията на проект „Нова възможност за деца и младежи в Община Враца - Проект 2\" по оперативна програма „Региони в растеж\" 2014-2020 година\".***Враца.От 11.30 часа в двора на манастира „Св. Иван Пусти\" ще бъде осветен и раздаден курбан за здраве на големия християнски празник Успение Богородично. От 10.00 часа ще бъде осветен и раздаден курбан за здраве.*** Велико Търново. /с. Арбанаси. От 08.00 часа в Манастир „Света Богородица\" ще бъде отбелязан храмовия празник „Успение на Св. Богородица\".*** Велико Търново./с. Арбанаси. От 09.00 часа пред Кметството ще се проведе Турнир по ускорен шах.*** Велико Търново. От 10.00 часа в Читалище „Надежда - 1869\" ще се проведе Творческо ателие „Красотата на фолклора\" с Райчо Димитров.*** Велико Търново./с. Арбанаси. От 11.00 часа в Конната база ще се проведе квалификация по прескачане на препятствия.*** Велико Търново. От 13.00 часа в Читалище „Надежда - 1869\" ще се проведе „В помощ на библиотекаря\" - кампания за ученици от 5 до 8 клас.*** Велико Търново./ с. Арбанаси От 17.30 часа в Централния парк ще се проведе концерт на изпълнители от детско студио „Румина\".*** Велико Търново. От 19.30 часа на Сцена „Арт лято\" до ХГ „Борис Денев\" Проект „Арт лято\" представя: „Детско фото лято\" - изложба на участниците.*** Велико Търново. От 19.30 часа на Централния площад ще се проведе Официално отбелязване на празника на селото и концерт на Мария и Магдалена Филатови.***Добрич.От 18.00 часа голямата актриса Стоянка Мутафова ще се срещне със свои почитатели в залата на драматичен театър „Йордан Йовков\", за да представи биографичната книга \"Добър вечер, столетие мое!\", посветена на легендата на българския театър. Автор на книгата е дъщерята на актрисата - Мария Грубешлиева - Муки.***Добрич.От 19.00 часа при Скейт парка в Градския парк „Свети Георги\" ще бъде открит фестивалът „ Пеещо езеро\".***Пазарджик.От 8.30 часа до 16.00 часа лабораторията в РЗИ Пазарджик ще изследва безплатно желаещите да проверят своя ХИВ статус.***Перник.От 08.30 часа в църквата „Успение Богородично\" в кв. „Изток\" ще бъде отслужена празнична литургия по повод Успение Богородично. След това в квартала ще се състои традиционният събор по повод празника с богата концертна програма.***Перник./с. Рударци.От 09.00 часа в църквата „Св. Йеремей\" ще бъде осветен и раздаден курбан за здраве на големия християнски празник Успение Богородично.***Казанлък./с. Овощник.От 09.00 часа в храм „Успение Богородично\" ще бъде отслужена празнична литургия по повод Успение Богородично.***Казанлък./с. Овощник.От 19.00 часа в НЧ „Просвета-1908\" ще се състои концерт на Основно училище „Д-р Петър Берон\" - село Овощник.***Калофер.От 10.30 часа нов творчески център на калоферската дантела ще бъде открит по време на Празника на калоферската дантела.***Карлово.От 10.00 часа в двора на Младежки информационен център - Карлово ще бъде открит Фестивал на младежкото творчество.***Несебър.От 09.00 часа в храм „Св. Успение Богородично\" ще бъде отслужена тържествена света литургия по повод големия християнски празник Успение Богородично и празника на Несебър. От 10.00 часа ще започне традиционният плувен маратон „Несебър\". От 11.00 часа пред Крепостните стени ще се състои ритуалът по издигане на националния флаг. От 11.30 часа в амфитеатъра ще Награждаване на участниците в плувния маратон. От 18.00 часа в южния парк ще се проведе детски празник с цирк „Балкански\". От 20.00 часа на площад „Жулиета Шишманова\" ще се проведе концерт на група „Jeremy?\". От 20.30 часа пред Крепостните стени ще бъде представен спектакълът на ансамбъл „Българе\" - „Духът на България\" - спектакъл на ансамбъл „Българе\". От 21.00 часа в амфитеатърът ще се проведе концерт на Тримата български тенори„Уникалните гласове\". От 22.00 часа пред Крепостните стени ще се състои концерт на Васил Найденов. От 23.30 часа пред Крепостните стени кметът на Община Несебър ще отправи поздрав по повод празника на града. От 23.45 часа пред Крепостните стени цирк „Балкански\" ще представи каскади с мотори, след което ще има музикално-светлинен спектакъл.***Стара Загора/Шипка.От 9.00 часа в храм „ Успение на Св. Богородица\" ще бъде отслужена тържествена Св. Литургия и водосвет.***Стара Загора.От 10.00 часа в детския отдел на библиотека „Родина\" ще бъде открита лятна детска академия.***Стара Загора.От 10.00 часа в къщата музей „Гео Милев\" ще се проведат литературни занимания за деца от 5 до 9 години.***Троян.От 07.00 часа в Троянската света обител „Успение на Пресвета Богородица\" е началото на Празнична полунощница с Игуменската лития. От 08.00 часа започва празнична утреня. От 09.00 часа е началото на празнична света Литургия, оглавена от Негово Светейшество Българския Патриарх Неофит. От 11.00 часа започва традиционната Лития с чудотворната икона на Пресвета Богородица „Троеручица\" от храма до мястото на първото чудо извършено от иконата. От 18.00 часа ще бъде отслужена празнична вечерня с акатист на Успение Богородично. ", "date": "2018.08.15", "title": "Предстоящи събития в страната за 15 август "}
{"url": "http://www.cross.bg/mosta-italiya-most-1581558.html", "text": "/КРОСС/ . Сред жертвите има 3 деца, едно от които е на 8 години. 13 са ранените, а 10 души се водят в неизвестност. , но е оцелял като по чудо и дори се е включил в спасителната акция.В момента на рухването по моста са се движили 30 автомобила и 3 камиона. Отломките са нанесли сериозни щети на сградите под моста. В района е имало изтичане на газ. заяви министър-председателят на Италия Джузепе Конте. допълни той. Срутването на моста можеше да се предотврати, смята българката Олга Борисова, която от години живее в Италия.Домът й е на 1-2 километра разстояние от виадукта, който пропадна във вторник, убивайки над 30 души.Чух гръмотевици. Хора казаха, че са видели гръмотевици, разказа за \"Здравей, България\" Борисова. По нейно мнение мостът е правен зле, а поддръжката му е била лоша.  Трябваше да се мисли по-рано как да направят моста. От 20 години се говореше да направят друг мост, категорична е тя.", "date": "2018.08.15", "title": "Повече от 31 са загиналите при срутването на мост на магистрала в Италия"}
{"url": "http://www.cross.bg/registur-vpisvaniyata-registura-1581555.html", "text": "/КРОСС/  и в изпълнение на поетия ангажимент от Агенция по вписванията, потребителите могат да извършват справки за актуалното състояние на фирмите в Търговския регистър и регистър на юридическите лица с нестопанска цел.Продължава работата по възобновяване на достъпа до останалите функционалности на регистъра. Характерът на технологичните процеси предполага регистърът да функционира пълноценно и с пълния си набор от вписани данни не по-рано от следващата седмица.Агенция по вписванията отново подчертава, че нарушаването на работата на регистъра не е свързано със злонамерена външна намеса, нито е свързано с инцидент в киберпространството. Рискове за злоупотреби с наличните данни не съществуват.", "date": "2018.08.15", "title": "Достъпни са справките за актуално състояние в Търговския регистър "}
{"url": "http://www.cross.bg/imperator-mihail-repyblika-1581550.html", "text": "/КРОСС/ 718 г. - Арабите свалят обсадата на Константинопол. 797 г. - Византийският император Константин VI е ослепен от регентката Ирина Атинянката.1002 г. - Българската армия под командването на цар Самуил превзема Адрианопол (Одрин).1248 г. - Започва строителството на Кьолнската катедрала, предназначена да съхранява мощите на Тримата влъхви.1534 г. - Създаден е орденът \"Общество на Исус\" от Игнаций Лойола и няколко негови съмишленици в Париж.1570 г. - Открит е възстановеният акведукт Аква Вирг в Рим.1856 г. - В Шумен е организирано първото театрално представление в България - Михаил Мишкоед от Сава Доброплодни.1866 г. - Лихтенщайн получава независимост.1914 г. - В действие е пуснат Панамският канал, който е открит официално 6 години по-късно.1945 г. - Втора световна война: Японският император Хирохито обявява безусловната капитулация на Япония.1947 г. - Великобритания предоставя на Индия и Пакистан статут на независими държави.1948 г. - Състои се церемонията по основаване на Република Корея.1960 г. - Република Конго обявява своята независимост от Франция.1969 г. - В Бетъл, щата Ню Йорк, започва легендарният фестивал за музика и изкуства Удсток, на който се събират 800 000 души.1981 г. - Започва втората международна асамблея \"Знаме на мира - София\".1990 г. - Президентът Михаил Горбачов възстановява съветското гражданство на писателя Александър Солженицин.1998 г. - В град Омаг е извършен най-големия терористичен бомбен атентат след началото на конфликта в Северна Ирландия, при който загиват 28 души, а 220 са тежко ранени.2001 г. - Астрономи обявяват откритието на първата слънчева система, извън нашата. Тя е съставена от две планети, които обикалят около една звезда от съзвездието Голямата Мечка.", "date": "2018.08.15", "title": "15 август в историята"}
{"url": "http://www.cross.bg/vseki-den-tryabva-da-chyesh-pone-edna-1581552.html", "text": "/КРОСС/ Гьоте", "date": "2018.08.15", "title": "Всеки ден трябва да чуеш поне една..."}
