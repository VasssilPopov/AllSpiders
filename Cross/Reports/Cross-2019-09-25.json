{"url": "http://www.cross.bg/organizatzii-organi-bulgariya-1614011.html", "text": "/КРОСС/ Над хиляда души са чакащите за трансплантация на жизненоважни органи към 24 септември тази година. 1033 от тях са на опашка за бъбрек, 43 - за сърце, 51 - за черен дроб и 18 - за бял дроб. Статистиката изнесоха от Изпълнителна агенция Медицински надзор (ИАМН) по време на работна среща между пациентски организации, ангажирани към донорството и трансплантациите и ръководството на институцията, представлявано от изпълнителния директор г-н Росен Иванов.Според данните, донорските ситуации в периода 1 април- 24 септември т.г. включват 16 извършени трансплантации на бъбрек. Извършени са 6 трансплантации на черен дроб у нас и 2 в Европейския съюз по линия на Евротрансплант. Други две трансплантации на сърце са извършени в България и една в Европейския съюз. 4 бели дроба са изпратени в ЕС, съобщават още от ИАМН.Пациентски организации „Заедно с теб\" дадоха конструктивни предложения на работната среща като оцениха положително дейностите на ресорната агенция в последните 6 месеца.Директорът на ИАМН - Росен Иванов запозна присъстващите с  дейностите по подписването на споразумение за сътрудничество за трансплантации между България и IT портала ФОЕДУС, където членуват 11 страни от Европейския съюз. Целта на платформата, финансирана от Европейската комисия, е ефективен обмен и търсене на органи за нуждаещи се.Като основен проблем за работа на пациентските организации бе посочена липсата на санитарен самолет. Това лишава България от възможността да участва активно в международния обмен и търсене на органи за нуждаещите се. Очаква се да се страната ни да кандидатства по проекти за закупуване. Затова и от пациентските организации апелират към Министерския съвет да бдъе осигурена нужната за момента техника.Пациентски организации \"Заедно с теб\" смятат, че  изпращането на органи в ЕС по линията Евротрансплант, когато в България не може да се осъществи трансплантация, е позитивно решение на проблема. По този начин българските пациенти ще могат да се възползват от европейската мрежа.ИАМН отчете ефективни срещи в донорските бази, както и работна среща с координаторите от цялата страна във Велико Търново. В тях активно участват и млади лекари-координатори, заявили желание да съдействат.Екипът на ИАМН представи и подробен план за отбелязване на Европейския ден на донорството - 12 октомври. Някои от основните събития са пресконференция на Министерството на здравеопазването, пресконференция на МЗ и пациентски организации, отбелязване на деня с близки на дарилите органи в Народния театър „Иван Вазов\" с театрално представление, маратон за трансплантирани пациенти в софийския маратон,  закачване на листенца на дървото на живота във ВМА, представяне на донорската карта от министър Кирил Ананиев, изложба, Кръгла маса по темите в Народно събрание, флашмоб на ученици от 9 музикални училища, които ще свирят в един и същи час едно и също произведение, лекции и истински истории, разказани от трансплантирани пациенти.   ", "date": "2019.09.25", "title": " 1145 българи чакат за бъбреци, сърце, черен и бял дроб "}
{"url": "http://www.cross.bg/folksvagen-izpulnitelen-skandala-1614010.html", "text": "/КРОСС/ Германската прокуратура обвини в пазарни манипулации, свързани със скандала дизелгейт, главния изпълнителен директор на Фолксваген (Volkswagen) Херберт Дис, председателя на изпълнителния съвет Ханс Дитер Пьоч и бившия главен изпълнителен директор Мартин Винтеркорн, предадоха световните агенции.Тримата са обвинени, че умишлено са информирали пазарите твърде късно за разходите, които скандалът се е очаквало да причини на компанията.Това, според обвинението, означава, че те неправомерно са повлияли на цената на акциите на Фолксваген, отбелязва Асошиейтед прес.Винтеркорн подаде оставка малко след избухването на скандала.През 2015 г. стана известно, че автомобили на концерна са били оборудвани със софтуер, който е позволявал да бъдат занижени показателите за съдържание на вредни вещества в отработените газове, припомня ТАСС. Благодарение на софтуера е изглеждало, че автомобилите напълно покриват нормите, докато в действителност те са превишавали установените граници за замърсяване на въздуха. ", "date": "2019.09.25", "title": "Шефове на Фолксваген обвинени в пазарни манипулации"}
{"url": "http://www.cross.bg/kometata-sistema-slunchevata-1614005.html", "text": "/КРОСС/ Международният астрономически съюз нарече първата междузвездна комета в Слънчевата система на откривателя й - 2I/Борисов, съобщи ТАСС. Досега кометата, открита на 30 август, беше обозначавана с C/2019Q4.Кримският астроном Генадий Борисов забеляза кометата на границата на съзвездията Рис и Рак с огледално-рефракторен телескоп, направен от него самия. Тя се движи със скорост около 30 км/сек. На 7 декември ще е на разстояние две астрономически единици едновременно от Слънцето и от Земята.С кометата 2I/Борисов започва нова класификация на междузвездните обекти в астрономията. Това е вторият известен междузвезден обект.Първият - Оумуамуа, беше открит на 19 октомври 2017 г. с телескопа Рan-STARRS-1 на Хаваите. Изчисленията на траекторията му показват, че е дошъл в Слънчевата система от звездата Вега, която е най-ярката в съзвездието Лира. Той вече е към външните граници на Слънчевата система и е недостъпен за наблюдения. ", "date": "2019.09.25", "title": "Първата междузвездна комета вече си има име "}
{"url": "http://www.cross.bg/likvidatziya-likvidatorite-vzemaniya-1614015.html", "text": "/КРОСС/ На 30 август 2019 г. и повторно на 17 септември 2019 г. председателят на КФН, г-н Бойко Атанасов изпрати писмо до назначените ликвидатори на „Olympic Insurance Co. Ltd\" и Кипърския надзорен орган върху застраховането, с копие до Министерство на финансите на Република Кипър,  с искане за предоставяне на допълнителна информация по процеса на ликвидация, както и за всички други подробности, които могат да са от полза и значение за засегнатите лица по този казус в България. На 23 септември 2019 г. КФН  получи отговор от Кипърския надзорен орган върху застраховането, а вчера следобед в Комисията бе получен отговор и от ликвидаторите на „Olympic Insurance Co. Ltd\".Кипърският надзорен орган подчертава, че съгласно разпоредбите на Закона за застрахователния и презастрахователния бизнес и другите, свързани с това въпроси, Кипърският надзорен орган върху застраховането, след започване на производството по ликвидация,  няма правомощия и не осъществява надзор върху ликвидаторите, тъй като компетентният орган по прекратяването е Официалният синдик на Републиката по Закона за дружествата. Съгласно разпоредбите на Директива 2009/138/ЕО относно платежоспособността II и разпоредбите от Закона, ликвидаторите по подходящ начин ще информират регулярно кредиторите за напредъка на процеса по ликвидацията. Кипърският надзорен орган върху застраховането, съгласно Закона, ще предоставя информация за развитието на процедурата по ликвидация и на други надзорни органи на държавите-членки, при поискване.Следователно всяка информация, насочена към широката общественост ще бъде разпространявана официално от двамата ликвидатори в пресата или на уебсайта на посоченото дружество, в случая www.olympicins.bgЛиквидаторите на „Olympic Insurance Co. Ltd\", Република Кипър, в своето писмо от 24 септември 2019 г. предоставят следните отговори по поставените въпроси:1. Кредиторите задължени ли са да представят застрахователните си претенции под формата на удостоверение, заверено само от нотариус или секретар на Съда на Република Кипър? Ще бъдат ли приети от ликвидаторите в рамките на производството по ликвидация нотариални заверки, направени от български нотариус?Да. Нотариално удостоверяване от нотариус в България е допустимо.2. Какъв е предметът на нотариалната заверка, изисквана в производството по ликвидация - подпис на кредитора, дата на декларацията и други? В случай на предявяване на вземанията и приложените документи от упълномощено от кредитора лице, има ли други доказателства, които трябва да бъдат представени пред нотариуса за проверка на упълномощаването и в каква форма трябва да бъде то - писмено пълномощно, подписано само от кредитора, или нотариално заверено пълномощно, друго?В нотариалната заверка се посочва, че декларацията под клетва е била направена пред него на дата X.За упълномощаване на представител, който да подпише Формуляр за предявяване на вземане (https://olympicins.bg/formBG.pdf)  от името на кредитора, се изисква писмено пълномощно, подписано от кредитора, проверено и заверено от нотариус.3. (a) Има ли облекчена процедура за третиране на застрахователните вземания, които са регистрирани преди датата на откриване на производството по ликвидация?Не няма.За да бъдат разгледани от ликвидатора, законът изисква всички вземания да бъдат доказани чрез попълване на съответния формуляр, който да е подписан пред:• съдебен секретар, ако е в Кипър;• нотариус или длъжностно лице, което приема под клетва в Посолството, ако е в чужбина.Едно от задълженията, които законът възлага на ликвидатора, е че трябва да приеме дълговете на Дружеството за участие в ликвидацията. По преценка на ликвидаторите, в зависимост от тяхната убеденост, се приема даден дълг и в какъв размер. Ликвидаторите не са обвързани от предходно решение на Дружеството, въпреки че такова решение ще бъде част от доказателствата, които ще бъдат взети предвид.При попълването на формуляра относно съществуващо вземане не е необходимо да се подават отново документите, които вече са притежание на дружеството, достатъчно е да се даде справка за тях.(б) Има ли възможност известните кредитори, чиито застрахователни вземания вече са обработени от застрахователя, да не представят отново своите вземания в ликвидационното производство?Не. Вижте предишния въпрос 3 (а).4. Какви ще бъдат правните последици в случай, че известните кредитори не потвърдят отново своите застрахователни вземания пред ликвидаторите в срока, определен в рамките на производството по ликвидация?Ако те ИЗОБЩО не депозират Формуляр за предявяване на вземане (https://olympicins.bg/formBG.pdf) през целия период, в който ликвидацията е открита, известните кредитори няма да участват в разпределението, извършено от ликвидатора.Преди да предприеме разпределение, ликвидаторът ще иска инструкции от съда относно най-добрия начин за уведомяване на всеки, който не е предявил вземане, за да го направи до определена дата или ще бъде изключен от това разпределение. Уведомяването може да включва съобщение в печатно издание и/или писма до известните кредитори, че не са предявили своите вземания.5. (a) Има ли възможност известните кредитори да не чакат отделните известия от ликвидаторите, а да предявят застрахователните си вземания преди получаването на индивидуалната покана?Да, кредиторите не трябва да чакат индивидуални покани, преди да предявят вземанията си.(б) Какви са правните последици от отделните покани, ако тези покани са получени от кредиторите след изтичане на крайния срок за предявяване на застрахователните вземания в рамките на производството по ликвидация?Ако отделните покани не бъдат получени от кредитора в рамките на 35-дневния срок за предявяване на вземания, тогава това ще бъде основание кредиторът да поиска и по всяка вероятност да получи удължаване на 35-дневния срок.6. Как кредиторите, които все още не са предявили застрахователните си вземания пред предприятието, трябва да го направят в рамките на производството по ликвидация?а. Чрез подаване на Формуляр за предявяване на вземане (https://olympicins.bg/formBG.pdf) заедно с цялата необходима съпътстваща документация;б. Те също трябва да се свържат с компанията на съответния имейл за допълнителни инструкции относно вида на необходимата съпътстваща документация.7. (a). Как кредиторите ще узнаят, че те се приемат за „известни кредитори\" или съответно за „неизвестни кредитори\" в производството по ликвидация?Известен кредитор е всеки, за когото ликвидаторите имат информация, че е кредитор на дружеството. Ликвидаторите няма да общуват с известни кредитори. Заинтересованите страни могат да се свържат с дружеството на имейл адрес с всякакви запитвания по темата, които биха могли да имат.(б) Ликвидаторите ще приготвят ли публично достъпен списък на известните кредитори или ликвидаторът лично ще информира кредиторите, че те се считат за „известни кредитори\" с индивидуалните покани, изпратени до тях?Няма да бъде подготвен публично достъпен списък.(в) Как лицата с право на вземане ще бъдат информирани за размера на претенцията, който да впишат във Формуляр за предявяване на вземане ?Това зависи от кредиторите, предявяващи вземанията си, но ако желаят допълнителна информация от дружеството (например размера на възстановимата премия, която им се дължи), те могат да направят запитването си по имейл.8. Как ще бъдат уведомени кредиторите за получаването на техните формуляри за предявяване на вземане?Тези, които предявят формуляра на ръка, обикновено получават обратно подпечатано копие.Тези, които го изпращат по пощата, ще получават известие за получаване по електронна поща, при условие че при попълване на формуляра посочат своя имейл адрес.9. Как ще се третират в хода на процедурата по ликвидация застрахователните претенции, които са предмет на оспорване пред българските съдилища към датата на откриване на производството по ликвидация? Как ще бъдат решени правните спорове между кредиторите и застрахователя, ако българските съдилища не постановят окончателните си решения по тези дела, докато производството по ликвидация все още е открито?Ликвидацията няма да бъде приключена, докато не бъдат разрешени всички висящи дела, било чрез споразумение между страните или с окончателно съдебно решение.10. Необходимо е допълнително разяснение относно застрахователните вземания, които подлежат на изключване или редуциране по размер по заявление от ликвидаторите или кредитора.Ако по мнение на ликвидатора е предявено вземане срещу дружеството в ликвидацията в размер, който според Ликвидатора е прекомерен, ликвидаторът или, ако не той, всеки кредитор може да отправи искане към съда по ликвидацията да изключи вземането или да намали неговия размер.11. Кога ликвидаторите ще подготвят и публикуват първоначалния си отчет за състоянието на застрахователното предприятие? Очаква ли се ликвидаторите да изготвят такъв отчет в два варианта - един от тях да бъде публично достояние, а друг по-подробен вариант, предназначен за използване от компетентния съд и надзорния орган в областта на застраховането? Каква информация и анализ трябва да бъдат предоставени от ликвидаторите в този доклад?Очаква се първоначалният доклад да бъде изготвен през първата половина на октомври. Законът не регламентира точното съдържание на доклада. Законът изисква единствено Ликвидаторът да представи доклада си на наблюдаващия орган, който в този случай е Надзорният орган върху застраховането на Република Кипър.Комисията за финансов надзор ще публикува информацията за засегнатите лица в България от ликвидацията на застрахователно дружество „Olympic Insurance Co. Ltd\", Република Кипър, на следния адрес:https://www.fsc.bg/bg/za-potrebitelya/upatvane-za-kreditori-za-podavane-na-pretentsii-spryamo-olimpik/ ", "date": "2019.09.25", "title": "Допълнителна информация за засегнатите лица в България относно процеса по ликвидация и предявяване на претенции към „Olympic "}
{"url": "http://www.cross.bg/loran-sushto-naomi-1614006.html", "text": "/КРОСС/ Моделите на \"Ив Сен Лоран\" (Yves Saint Laurent) дефилираха по пътека, осеяна със светлини от прожектори на фона на Айфеловата кула, представяйки колекцията прет-а-порте за сезона пролет/лято 2020 на Седмицата на модата в Париж, съобщиха световните агенции. Дълги свободно падащи рокли със златисти бродерии - творение на дизайнера Антони Вакарело, блещукаха в синхрон със светлините на прочутата парижка забележителност, навявайки спомени за 70-те години на миналия век.Колекцията включваше също къси и дълги до коленете шорти, високи ботуши, искрящи панталони тип пура, гащеризони, прозрачни топове с дълбоки деколтета. Пред погледите на майка си Синди Крофорд и Кейт Мос дефилира Кая Гербер. Шоуто на \"Ив Сен Лоран\" закри супермоделът Наоми Кембъл. Сред звездните гости на дефилето бяха също Катрин Деньов, Шарлот Генсбур, Анди Макдауъл, Салма Хайек, Рами Малек. ", "date": "2019.09.25", "title": "Наоми Кембъл дефилира за „Ив Сен Лоран” в Париж "}
{"url": "http://www.cross.bg/stroitelen-nadzor-litza-1614016.html", "text": "/КРОСС/ Фирмите за строителен надзор няма да могат да сключват договори за изпитвания в лаборатории на строителя или на свързани с него лица, когато упражняват строителен надзор на строеж, изпълняван от същия строител.Това предвиждат промените в Закона за устройство на територията, публикувани на интернет страницата на Министерството на регионалното развитие и благоустройството и в Портала за обществени консултации.Целта на измененията е да се оптимизира контролът, който осъществява Дирекцията за национален строителен контрол върху инвестиционния строителен процес и участниците в него.Проектът на Закона за изменение и допълнение на ЗУТ предвижда още възможността органите на ДНСК да извършват служебна проверка на комплексния доклад на консултанта, въз основа на който са одобрени инвестиционните проекти и е издадено разрешението за строеж.С предложените промени се завишават и изискванията към лицата, които кандидатстват за получаване на удостоверение за оценяване на съответствието на инвестиционните проекти и/или упражняване на строителен надзор.Относно условията и реда за издаване на удостоверение за вписване в регистъра на консултантите се предвижда управителят на юридическото лице, кандидатстващо за издаване на удостоверение, да е техническо правоспособно лице по смисъла на ЗУТ. Предложено е членовете на органите на юридическото лице или едноличният търговец, както и наетите от тях физически лица да са специалисти със завършено висше образование с образователно-квалификационна степен \"магистър\", да притежават техническа правоспособност, да имат най-малко 7 години стаж по специалността и същите да не са допуснали или извършили повече от две нарушения по закона и нормативните актове по прилагането му през последните три години.С цел осъществяването на по-ефективен контрол относно дейността на консултантите и лицата, упражняващи строителен надзор, се предвижда промяна в броя и в срока на влезлите в сила наказателни постановления, въз основа на които се пристъпва към предсрочно прекратяване на действието на издадено удостоверение за оценяване на съответствието на инвестиционните проекти и/или упражняване на строителен надзор.Предвижда се действието на удостоверението да се прекратява преди изтичането на срока, за който е издадено при влезли в сила две наказателни постановления, като бъде обхванат по-голям период от време на недопускане и неизвършване на нарушения, а именно три години.До сега се допускаха три наказателни постановления за срок от две години.В законопроекта е залегнало и разширяване кръга на участниците в строителството, носещи административно-наказателна отговорност за нарушения на ЗУТ и подзаконовите нормативни актове по неговото прилагане, и обособяване на отделен състав за налагане на имуществени санкции на юридическите лица и едноличните търговци, респективно на глоби на физическите лица, с цел повишаване ефективността на упражняваната дейност и санкционните правомощия. ", "date": "2019.09.25", "title": "Фирмите за строителен надзор без право да сключват договори за изпитвания в лаборатории на строителя или на свързани с него лица"}
{"url": "http://www.cross.bg/bulgariya-roditeli-detza-1614000.html", "text": "/КРОСС/ „Целта на промените, които внесохме, е да се дадат по-големи данъчни преференции на работещите родители с деца, ненавършили 18 г. възраст. Това е мярка, изцяло насочена срещу демографската криза. С предложението си ние стимулираме работещите родители. Ако то бъде прието, родители с едно дете ще имат право на данъчна преференция до 600 лв. на година, тези с две деца - до 1200 лв., с три - до 1800 лв.\" Това заяви народният представител от ПГ на „БСП за България\" Георги Гьоков от парламентарната трибуна.  Той обясни, че тази преференция ще обхване работещите и осигуряващите се родители. „Правим го, защото всички партии и политици говорим за страшната демографска катастрофа, която ни е сполетяла, но никой нищо не прави. Само БСП прави разумни предложения, но няма кой да ни чуе\", коментира още Гьоков. Той добави, че демографската катастрофа е факт от повече от тридесет години, а в най новата ни история няма действащи политики за преодоляване на тази надвиснала заплаха.Георги Гьоков  коментира още, че мотивите на левицата за предложението помощта за началото на учебната година за деца от семейства с ниски доходи да се разшири не само за 1 клас, както е сега, но и за деца от 2, 3 и 4 клас са свързани преди всичко със сериозната бедност и социалното разслоение на българското общество, които непрекъснато нарастват. „Хората, които получават доходи под необходимите за нормален живот спрямо средните български стандарти, достигнаха 71 %. България е сред страните в ЕС с най-голямо финансово разслоение на населението, което вместо да намалява, се увеличава. Делът на работещите бедни достига 10 %, а хората на минимална заплата са 470 хил. - 21% от наетите\", каза още народният представител. Той коментира още, че издръжката на живот в България става все по- трудна. „Близо 2/3 от разходите са за храна, отопление, транспорт, а всяко ново увеличение поставя пред сериозно изпитание значителна част от българските домакинства, независимо, че има някакъв ръст на доходите\", заключи Георги Гьоков. Драгомир Стойнев: Нека подкрепим младите семейства и децата на България „Факт е, че българската нация е най-бързо изчезващата и нас трябва да ни е срам, че не предприемаме нищо. Българската нация изчезва без да има война или епидемия. От 2009 г.  обаче вие продължавате да говорите едно и също нещо - няма нужда от преференции, а комплексен подход. Това е така, но какво направихте за 10 години.\" Това заяви зам.-председателят на ПГ на „БСП за България\" Драгомир Стойнев. Той попита управляващите какво са направили в сферата на образованието и здравеопазването, за да подпомогнат младите семейства. Стойнев каза още, че държави като Австрия, Белгия, Великобритания, Гърция, Естония, Ирландия, Италия, Испания, Литва, Полша, Словакия, Словения, Унгария, Чехия, Франция и много други имат подобни стимули в данъчните си системи. „1.66 лв. на месец е преференцията на дете в България, това е срамота. От нашето предложение ще се възползват работещите хора и трябва да го проумеем сега, защото след години ще бъде късно. Нека да започнем с тази мярка, за да тръгнем отнякъде и да застанем зад хората, които си плащат данъците, работят и живеят тук . Нека подкрепим младите семейства и децата на България\", коментира още Драгомир Стойнев.  Надя Клисурска: Всеки ден млади, активни и работоспособни хора напускат България и няма никакви стимули, с които да ги задържим„Всеки ден в залата на парламента говорим за демографския срив, но не се предприемат никакви действия\", заяви народният представител Надя Клисурска. Тя припомни, че България е лидер в световно мащаб по ниска раждаемост, висока смъртност застаряващо население. „Между 40 000 и 60 000 души годишно ще намалява населението на България през следващите 20 години, ако не настъпи рязка промяна в страната по отношение на стандарта на живот, прогнозира БАН\", каза още Клисурска. Тя заяви още, че България е единствената държава в света, която в продължение на 30 години не е излязла от списъка на държавите с висок отрицателен прираст. „Населението застарява, а средната продължителност на живота е най-ниска.Ние искаме да обърнем модела от стимулиране чрез социални помощи на стимулиране чрез данъчни преференции. Това ще окаже влияние върху 775 000 български семейства - младите, активни и работоспособни хора,  които са избрали да живеят, работят и отглеждат децата си тук\", каза още Надя Клисурска. Виолета Желева: Само с популизъм деца и родители не се хранят, нужни са и политики„При всяко едно наше предложение за помощ на младите семейства, децата и преодоляване на демографската криза  управляващите имат един мотив - само с финансови стимули проблемът не се решава. Трябват комплексни мерки и нашето предложение за данъчни преференции е първата стъпка\", обясни народният представител Виолета Желева. Тя коментира, че сривът в раждаемостта е най-вече сред младите, образовани и работещи хора. Желева каза още, че  те не получават никаква държавна подкрепа, въпреки че отглеждат децата си тук. „Затова трябва да ги стимулираме чрез данъчни преференции. Към момента данъчната преференция за работещи родители с деца, ненавършили 18 години, е 20 лв. годишно или 1,66 лв. месечно.  Ние предлагаме данъчната преференция да бъде по-значима - 50 лв. на месец за първо дете и 100 лв. за второ. Само с популизъм деца и родители не се хранят, нужни са и политики\", заключи Виолета Желева.  ", "date": "2019.09.25", "title": "Георги Гьоков: Предлагаме по-големи данъчни преференции за работещите родители"}
{"url": "http://www.cross.bg/makron-frantziya-vsichki-1613998.html", "text": "/КРОСС/ Френският президент Еманюел Макрон, който втвърди тона си за имиграцията, заяви, че \"Франция не може да приема всички, ако иска да ги приема както трябва\", предаде Франс прес и БТА. Това става няколко дни преди дебати в парламента по този въпрос, отбелязва агенцията.\"За да приемаме всички достойно и занапред, не бива да сме прекалено примамлива страна\", добави той в излъчено днес интервю за радио \"Европа 1\", записано в Ню Йорк. Преди дебатите за миграцията, насрочени за 30 септември в долната и за 2 октомври - в горната камара на парламента, Макрон настоя французите да бъдат \"хуманни\", да действат \"ефикасно\" и да намерят нови подходи към ситуацията с имигрантите.\"Ще е грешно да кажем, че миграционният въпрос е някакво табу или примерно, че можем да го поставяме само в случай на кризи\", каза френският лидер. Макрон призна, че поради недостатъчно сътрудничество в Европа и \"провал\" на опитите за отвеждане на мигрантите обратно до границата броят на кандидатите за убежище значително е нараснал.Миналата година броят на искащите убежище във Франция е нараснал с 23 на сто; те са по-специално от Албания и Грузия, чиито молби според властите са до голяма степен необосновани, добавя АФП. ", "date": "2019.09.25", "title": "Макрон: Франция не може да приема всички мигранти"}
{"url": "http://www.cross.bg/ytre-sa-vuzmozhni-zatrydneniya-na-prodazhbata-na-e-vinetki-poradi-planirani-testove-1614001.html", "text": "/КРОСС/ На 26 септември - между 12 ч. и 15 ч., са планирани тестове на захранването на единия от двата центъра за данни на Националното тол управление - т.нар. елки на тол системата. Възможно е да възникнат частични забавяния и прекъсвания, които биха могли да затруднят продажбите на електронни винетки. За избягване на риска от проблеми с покупката на е-винетка по време на планираните тестове препоръчваме на водачите внимателно да планират пътуването си по републиканската пътна мрежа и да купят електронната си винетка своевременно.Предстоящите тестове се правят веднъж на два месеца.", "date": "2019.09.25", "title": "Утре са възможни затруднения на продажбата на е-винетки поради планирани тестове "}
{"url": "http://www.cross.bg/protzenta-promeni-klimatichnite-1614003.html", "text": "/КРОСС/ В резултат на климатичните промени океаните на планетата по-бързо се затоплят, губят кислород и стават по-киселинни. С ускорени темпове се топят и ледовете, според мрачна международна научна оценка, съобщават световните агенции.Ако не бъде овладяно глобалното затопляне, още по-страховита картина вещае специалният доклад на Междуправителствената експертна група за климатичните промени: покачване на морското равнище с над 90 сантиметра до края на века, по-малко риба, отслабване на океанските течения, още по-малко сняг и лед, по-силни и влажни урагани, по-застрашителни феномени Ел Ниньо.\"Океаните и ледените части на света са в голяма беда. Това означава, че и всички ние сме в голяма беда. Промените се ускоряват\", казва един от водещите автори на доклада, Майкъл Опенхаймер от Принстънския университет.Въпросните промени не само ще засегнат 71 процента от света, покрит с океани, или 10-те процента, покрити с лед и сняг, но и ще навредят на хора, растения, животни, храна, общества, инфраструктура и глобална икономика, отбелязват авторите на доклада.Океаните поглъщат над 90 процента от излишната топлина от въглеродното замърсяване във въздуха, както и голяма част от самия въглероден диоксид. Моретата се затоплят по-бавно от въздуха, но улавят топлината за по-дълго с по-сериозни странични ефекти. Докладът свързва тези води с криосферата - леда и снега на Земята, тъй като бъдещето им е преплетено.\"Океаните и криосферата поемат топлината от климатичните промени от десетилетия. Последствията за природата и човечеството са всеобхватни и сериозни\", казва Ко Барет, заместник-председател на Междуправителствената експертна група за климатичните промени.Специалният доклад установява:- Моретата понастоящем се покачват с 3,66 милиметра годишно, което е 2,5 пъти по-бързо от темповете в периода между 1900 и 1990 г.- Океаните на планетата вече са изгубили между 1 и 3 процента от кислорода в горните си нива и ще губят още, ако затоплянето продължи.- От 2006 до 2015 г. топенето на ледове от Гренландия, Антарктида и планинските ледници се е ускорило. Понастоящем годишната загуба на лед се равнява на 720 милиарда тона.- Арктическата юнска снежна покривка се е свила наполовина след 1967 г. до 2,5 милиона квадратни километра.- Арктическият воден лед през септември, когато се отчита годишният минимум, намалява с близо 13 процента на десетилетие след 1979 г. Тази година бяха отчетени вторите рекордно ниска нива, откакто се води статистика.Ако замърсяването с въглерод продължи, до края на века има между 10 и 35 процента вероятност всяка година арктическият воден лед да изчезва през септември.- Заради климатичните промени морските животни вероятно ще намалеят с 15 процента до края на века, а уловът - с между 21 и 24 процента.По думите на Стивън Хокинг климатичните промени ще доведат човечеството до гибел, тъй като на нашата планета ще изчезнат условията за животЗа първи път международният екип от учени прогнозира, че \"някои островни нации вероятно ще станат необитаеми в резултат на свързаните с климата промени в океаните и криосферата\".Междуправителствената експертна група за климатичните промени е увеличила прогнозното си покачване на морското равнище до края на века в най-лошия сценарий с 10 сантиметра спрямо предвижданията си от 2013 г. Причината е повишеното скорошно топене на ледените покривки в Гренландия и Антарктида.Новият доклад предвижда, че при обичайния сценарий за въглеродните емисии, до края на века моретата ще се покачат с между 61 и 110 сантиметра, като най-вероятното покачване е 84 сантиметра. Това е малко по-малко от традиционното покачване с един метър, което учените често използват.\"Морското равнище продължава да се покачва с ускорени темпове. Свързаните с него екстремни събития, които се случват рядко - веднъж на век в близкото минало, се очаква на много места да зачестят до поне веднъж годишно\", се посочва в доклада.Ако затоплянето продължи, морското равнище ще се покачи с два до три пъти през идните векове. \"Светът гледа към бъдеще, което определено изглежда напълно различно от настоящето\", казва един от авторите на доклада, германският климатолог Ханс-Ото Портнер, цитиран от Асошиейтед прес.Киселинността на океаните леко се е повишила, но ще продължи да се увеличава бързо, ако затоплянето продължи. В най-лошия сценарий се очаква повишение с 95 процента на общата киселинност на океаните, отбелязва съавторът на изследването Нейтън Биндоф от университета на Тасмания.Дори затоплянето да бъде ограничено до няколко десети от градуса, кораловите рифове в топлите води по света ще изчезнат на места, а на други места ще бъдат коренно различни, се посочва в доклада.\"Вече сме свидетели на гибелта на коралови рифове - един от най-силните предупредителни сигнали, които получаваме\", казва Портнер.Авторите на доклада правят прогнозите си на базата на различни сценарии за емисиите на улавящия топлина въглероден диоксид. Според единия светът драстично е намалил въглеродното замърсяване, а според най-лошия е направено малко за справянето с проблема.\"По-близо сме до най-лошата ситуация\", предупреждават учените. Експертите допълват, че докладът не означава, че Земята е напълно обречена. \"Целта ни е да покажем, че имаме избор. Дали ни очаква мрачно бъдеще зависи от решенията, които ще бъдат взети. Предстои ни по-добро бъдеще, ако направим правилния избор\", казва Ханс-Ото Портнер. ", "date": "2019.09.25", "title": "ООН алармира: Океаните и криосферата са в голяма беда, хората също "}
{"url": "http://www.cross.bg/chasti-cheshkata-otbranata-1614002.html", "text": "/КРОСС/ Председателят на ПП АБВ Румен Петков заяви пред медиите, че ще сезира главния прокурор за корупционна схема с ремонтни дейности на самолетите L39ZA, които са на експлоатация от българските ВВС и на които самолети се подготвят бойните ни пилоти. Повод за това стана писмо от чешката фирма AERO VODOCHADY, производител на въпросните самолети и респ., лицензиран производител на резервни части. В документа фирмата изразява недоволство от факта, че МО не се съобразява с договорените между двете страни параметри по поддръжката на въпросната бойна техника.„В края на миналата година министерството на отбраната провежда обществена поръчка за ремонта обезпечаването на техническите параметри, резервните части, удължаване на летателния живот на два самолета L39. Министерството на отбраната много добре знае, че чешката компания не допуска посредници. Те определят друга компания, която няма нищо общо с чешката компания производител\", обясни Петков. Той уточни, че в писмото, изпратено от чешката фирма много ясно се декларира готовността да се предостави доставката на необходимата актуално техническа документация директно на министерството на отбраната така, както е договорено между двете страни и се уточнява, че възлагането на поддръжката на всякакви други посредници противоречи на договора.Тоест чешката компания осведомява нашето министерство на отбраната, че не искат да участват в корупционни схеми. По-надолу в писмото много категорично се заявява че никой друг не може законно да прилага техническите параметри, да предлага резервните части, да осигурява новопроизведени части или ремонти освен ако това не са фалшифицирани вече употребявани или по друг начин незаконно набавени произведени части. Това е много тежко престъпление към националната ни сигурност\", подчерта Румен Петков. Той добави, че в писмото се казва, че от нашето дружество (избрано с обществена поръчка) системата за контрол на качеството във висока степен липсата на такава може да застраши надеждността и безопасността на експлоатацията на самолета. Това е много ярък пример как корупцията, безотговорността и предателството могат да бъдат за сметка на живота на български военнослужещи. По повод на това писмо ние от АБВ алармирахме, че министерството на отбраната и ръководството са ни набутали в такава схема, която е скандална\".Румен Петков заяви, че това е повод министър Каракачанов да бъде уволнен веднага и на часа. ", "date": "2019.09.25", "title": "Румен Петков ще сезира главния прокурор за корупционна схема с ремонтни дейности на самолетите L39ZA"}
{"url": "http://www.cross.bg/tomas-tyristicheska-doma-1614004.html", "text": "/КРОСС/ Британските власти са върнали у дома повече от 95% от клиентите на фалиралата британска туристическа компания „Томас Кук\". Прибирането на блокираните хора ще продължи и през следващите дни, съобщи Британската администрация за гражданска авиация (CAA).По данни на агенцията, през първите два дни след фалита, повече от 20% от клиентите на туроператора са отлетели за дома си. Във вторник властите осигуриха връщането на 70 полета с около 14 000 туристи. В сряда ще пристигнат следващите 70 полета. Очаква се операцията за връщане на клиенти на Томас Кук да продължи до 6 октомври.„CAA иска всички да продължат да се наслаждават на почивките си, тъй като ние планираме да върнем хората вкъщи в деня, в който е трябвало да се върнат съгласно резервациите си с Томас Кук или малко по-късно\", казаха от ръководството на Администрацията за гражданска авиация. Ръководителят й изрази благодарност и към авиокомпаниите, които помогнаха в операцията за връщане на туристи в родината им.Томас Кук, най-старата британска туристическа компания в света, обяви фалит на 23 септември, като не успя да договори преструктуриране на дълга с основния акционер - китайската туристическа група Fosun - и кредиторите си. ", "date": "2019.09.25", "title": "95% от британските клиенти на „Томас Кук“ вече са били върнати у дома "}
{"url": "http://www.cross.bg/knizhka-trydovata-trydovoto-1614007.html", "text": "/КРОСС/ Трудовите книжки да бъдат по нов образец предвижда проект на постановление на Министерския съвет за приемане на Наредба за трудовата книжка и трудовия стаж. Проектът е публикуван за обществено обсъждане. В доклада на министър Бисер Петков се посочва, че съществуващият към момента образец на трудовата книжка не е актуализиран от 1996 г. Измененията в трудовото законодателство, настъпили през годините след утвърждаването на образеца, от една страна изискват вписването на допълнителна информация в трудовата книжка, за която няма предвидени полета, а от друга - изискват прецизиране на реквизити на сега съществуващи полета, пише още в доклада. В документа се посочва още, че допълнително затруднение създава и форматът на трудовата книжка, който поради малките си размери не позволява четливо отразяване на данните във връзка с трудовото правоотношение на работника или служителя. Предвидено е трудовите книжки да бъдат с цвят на корицата бордо. Техническите параметри на образеца на трудовата книжка са: формат 12 на 17 сантиметра, обем от 32 страници, бял офсет 80 грама и корица - хроммат 200 грама, с цвят на корицата бордо - на външните страници и бял на вътрешните. Проектът предвижда да се въведе изискване за поставяне на щемпел в трудовата книжка при прекратяване на трудовото правоотношение, чрез който да се осигурява информация за датата на постъпване на работа, датата на прекратяване на трудовото правоотношение, основанието за прекратяване на трудовото правоотношение и продължителността на трудовия стаж. Към момента поставянето на този щемпел е установена практика, която обаче не се прилага във всички предприятия, пише в доклада на министъра на труда и социалната политика. \"Това ще доведе до намаляване на административната тежест за работодателите, които в редица случаи следва освен извършването на записи в трудовата книжка да издават и съхраняват за дълъг период образци на документи, удостоверяващи натрупания стаж. Също така ще допринесе и за по-добрата закрила на правата на работниците и служителите, които няма да е необходимо да съхраняват и/или изискват документи, свързани с трудовия им стаж след прекратяване на трудовото правоотношение\", се посочва още в доклада. Променят се графите в образеца на трудовата книжка (например въвежда се вписване на код по НКПД, категория труд и други), с оглед осигуряване на по-пълна и точна информация във връзка с трудовото правоотношение на работника или служителя и в по-голяма степен възможност за ползване на трудови и осигурителни права.", "date": "2019.09.25", "title": "Предвижда се трудовите книжки да бъдат по нов образец"}
{"url": "http://www.cross.bg/bulgariya-regionalizatziya-oblastni-1614008.html", "text": "/КРОСС/ Заместник-министърът на регионалното развитие и благоустройството Деница Николова ще участва във форум на тема: „Децентрализация и регионализация в България: Уроци от международния опит и препоръки за България\", организиран от Организацията за икономическо сътрудничество и развитие. Събитието ще се състои утре - 26 септември 2019 г., от 09.00 часа, в хотел „Интер Континентал\" - София.В работната среща участие ще вземат представители на ОИСР, областни управители и експерти от областни администрации, на Националното сдружение на общините в Република България, както и експерти по регионализация от Полша, Великобритания и Португалия.  ", "date": "2019.09.25", "title": "Деница Николова ще участва в международен форум посветен на децентрализацията и регионализацията"}
{"url": "http://www.cross.bg/subitieto-dobrodetelite-vecher-1614012.html", "text": "/КРОСС/ Броени дни остават до най-голямото благотворително събитие на фондация „За Нашите Деца\" - Вечер на добродетелите 2019. То ще се проведе на 7 октомври в Sofia Event Center, Paradise Center от 19:30. Патрон на десетото юбилейно издание е вицепрезидентът на Република България г-жа Илияна Йотова, а с набраните от Вечерта средства, ще бъдат подкрепени поне 800 деца в риск в ранна възраст и техните семейства. на събитието е Special Events Group. Благодарение на своята техническа експертиза и безграничното си въображение, екипът на SEG прави възможна магията на Вечер на добродетелите. Перфекционизмът и иноваторството, с което работят, успява да убеди всеки, докоснал се до тях, че няма невъзможни неща, още повече когато те са посветени на споделени каузи и ценности.на събитието е „Дънди Прешъс Металс\" ЕАД. Историята на партньорството с фондация „За Нашите Деца започва през 2007. От тогава компанията прави възможно сбъдването на много мечти на фондацията, сред които построяването на Детска къща и пилотирането на приемната грижа в България. Благодарение на подкрепата на традиционния Генерален спонсор на Вечер на добродетелите и с набраните от всички издания на събитието средства, са подкрепени стотици деца в риск.. Залата, в която ще бъдат посрещнати 400 бизнес лидери и общественици, е уникална по рода си и е проектирана в продължение на година от водещи специалисти в сферата на организирането и техническото изпълнение на събития. На 7 октомври от 19:30 SEC ще отвори своите врати, за да даде възможност на стотици гости, да се потопят в каузите на фондация „За Нашите Деца\" и да се насладят на вълнуващата програма на събитието.Тази година събитието се радва на подкрепата и на  е компания с дългогодишни традиции в корпоративната социална отговорност и е доказала, че се застъпва за каузите на фондация „За Нашите Деца\" и стремежа да бъдат подкрепени по най-добрият начин деца в нужда и техните семейства. подкрепя каузите на фондацията от 2011 г, като се включва в различни събития, едно от които е именно Вечерта на добродетелите.Сребърен спонсор на Вечер на добродетелите 2019 са и . Компанията застава зад събитието за първа година и вече се припознава в каузата, защото чувството, че  са участвали в сбъдването на една мечта и предизвикването на детски усмивки им носи удовлетворение и пълнота.Юбилейното издание на Вечер на добродетелите се организира и с подкрепата на партньори, които даряват безвъзмездно своя труд, услуги или продукти. Сред тях са рекламна агенция The Smarts, Ред Девил Кетъринг, J point group, Кока Кола, Пролет 57 ЕООД, Гаврош Гурме, Гимел, Авенди, Спиди, Арлет и Фойрих. Повече информация за събитието и как да закупите куверт, можете да откриете .\n\t\t\t\t\t ", "date": "2019.09.25", "title": "Вечер на добродетелите 2019 ще се случи благодарение на подкрепата на нашите партньори"}
{"url": "http://www.cross.bg/mitzotakis-premier-gurtziya-1613988.html", "text": "/КРОСС/ Гърция ще забрани употребата на пластмасови торбички за еднократна употреба до 2021 г., написа в Туитър гръцкият премиер Кириакос Мицотакис, който е в Ню Йорк за сесията на Общото събрание на ООН, съобщи АНА-МПА и БТА. Мицотакис пое ангажимент и Гърция да спре електрическите централи на лигнитни въглища до 2028 г.В рамките на Общото събрание Мицотакис разговаря с австралийския премиер Скот Морисън, както и с лидери от Западните Балкани - с президентите на Албания, Косово и Сърбия Еди Рама, Хашим Тачи и Александър Вучич и с премиера на Северна Македония Зоран Заев.Днес е планирана среща на гръцкия премиер и с президента на Турция Реджеп Тайип Ердоган.Гръцките медии съобщават, че планираната среща на Мицотакис с американския президент Доналд Тръмп, която трябваше да се състои днес (малко след полунощ утре българско време), е отменена поради промени в програмата на Тръмп, като в момента се търси друг удобен час за срещата.  ", "date": "2019.09.25", "title": "И Гърция забранява пластмасовите торбички"}
{"url": "http://www.cross.bg/pytin-raketi-creden-1613987.html", "text": "/КРОСС/ Руcкият прeзидeнт Влaдимир Путин изпрaти пocлaниe дo някoлкo държaви, включитeлнo и дo члeнoвe нa НAТO. В дoкумeнтa ce oтпрaвя призив зa нeрaзпрocтрaнeниe нa рaкeти в Eврoпa и други рeгиoни. Тoвa cъoбщи \"Кoмeрcaнт\".Oтбeлязвa ce, чe руcкият държaвeн глaвa прeдлaгa мoрaтoриум върху рaзпoлaгaнeтo нa рaкeти cъc cрeдeн и пo-мaлък oбceг в Eврoпa и други cтрaни. Руcкитe влacти вeчe ca нaпрaвили пoдoбeн aпeл към държaвитe oт Ceвeрнoaтлaнтичecкия aлиaнc. Cтрaнитe нe ca прoявили интeрec към тoвa прeдлoжeниe.\"Призoвaвaмe ви дa пoдкрeпитe нaшитe уcилия в пoлзa нa oбявявaнe нa мoрaтoриум върху прилaгaнeтo нa Дoгoвoрa зa рaкeти cъc cрeдeн и мaлък oбceг \", ce кaзвa в пocлaниeтo нa Путин, прeдaдe Nеws.bg.Cпoрaзумeниeтo зa прeмaхвaнe нa рaкeти cъc cрeдeн и пo-мaлък oбceг прecтaнa дa дeйcтвa в нaчaлoтo нa aвгуcт 2019 г., cлeд кaтo CAЩ oбявихa eднocтрaннo oттeглянe oт дoгoвoрa. Путин вeчe oпрeдeли дeйcтвиятa нa CAЩ пo Дoгoвoрa \"прoпaгaнднa кaмпaния\".   ", "date": "2019.09.25", "title": "Путин с послание към НАТО за ракетен щит"}
{"url": "http://www.cross.bg/putya-detza-daritelski-1613989.html", "text": "/КРОСС/ По повод 26 септември 2019 г. - Европейския ден без загинали на пътя, БЧК съвместно с правителствени и неправителствени организации и корпоративни партньори, организира открит урок с учениците от начален курс на 199-то основно училище „Свети Апостол Йоан Богослов\" в кв. „Левски Г\" в столицата. От 10:00 ч. децата ще бъдат обучени на правилата за безопасно поведение на пътя от представители на „Пътна полиция\" при Главна дирекция „Национална полиция\" и БЧК. След открития урок и викторина, учениците ще направят мълчаливо шествие на пешеходна пътека в памет на загиналите техни връстници и ще поставят детски обувки.Инициативата е в рамките на Втората национална кампания на Българския Червен кръст, която се реализира заедно с партньори от Националния дарителски фонд за подпомагане на деца, пострадали при пътнотранспортни произшествия.Целта на събитието е да обедини усилията за намаляване на смъртните случаи на деца по пътищата и да насочи общественото внимание към проблема с детския пътен травматизъм, чиито жертви за съжаление се увеличават драстично с всяка изминала година.От основаването си до сега Националният дарителски фонд е подпомогнал семействата на 757 деца, които са получили различни по степен увреждания вследствие на автомобилни злополуки. ", "date": "2019.09.25", "title": "Европейски ден без загинали на пътя"}
{"url": "http://www.cross.bg/kmet-registratziya-sofiya-1613990.html", "text": "/КРОСС/ Десислава Иванчева няма да бъде кандидат за кмет на София на предстоящите местни избори. На бившия кмет на район \"Младост\" е отказана регистрация от Общинската избирателна комисия в столицата, става ясно от съобщение на Комисията.Мотивът е, че предложението за кандидатурата ѝ е внесено от Християндемократическа партия на България 7 минути след крайния срок по закон. ", "date": "2019.09.25", "title": "Отказаха регистрация на Десислава Иванчева за изборите в София"}
{"url": "http://www.cross.bg/priroden-borsa-tzeni-1613992.html", "text": "/КРОСС/ Народното събрание окончателно и без дебати прокара промените в Закона за енергетиката, които целят либерализация на пазара на природен газ и създаването на независима газова борса.С приетите на второ четене промени се позволява плавното и постепенно преминаване от пазар по регулирани цени към организиран пазар на природен газ по свободно договорени цени.Това означава, че всички дефицити и излишъци ще се търгуват на независима газова борса, за да могат да се балансират търсенията на потребителите и търговците.Всички добивни предприятия, които в бъдеще ще добиват газ процентно, ще могат да пласират на тази борса като създават ликвидност, а общественият доставчик чрез „Булгатрансгаз\" ще може в годините да увеличава процентно ликвидността с количества газ.Депутатите решиха още ВЕИ-централите с мощност 1 и над 1 мегавата да могат да предлагат енергията си само в сегментите на борсовата търговия ден напред и в рамките на деня, като няма да могат да сключват дългосрочни договори с купувачите.Цената на природния газ за големите стопански потребители вече няма подлежи на определяне от страна на Комисията за енергийно и водно регулиране, а ще се купуват само по свободни цени.До края на годината енергийният регулатор трябва да проведе процедура за утвърждаване на цената, по която общественият доставчик ще продава природен газ през 2020 г., решиха още депутатите. ", "date": "2019.09.25", "title": "НС прие промени в Закона за енергетиката "}
{"url": "http://www.cross.bg/ryse-platnoto-tzimentovoz-1613991.html", "text": "/КРОСС/ Циментовоз се преобърна тази нощ на входа на Русе от Варна, предаде кореспондентът на БГНЕС в региона.Инцидентът стана на метри от мястото, където вчера лек автомобил се заби в стълб на уличното осветление.По информация от Областната дирекция на МВР в Русе тежката катастрофа е станала след полунощ. Тежкотоварният автомобил с румънска регистрация се отклонил вляво и се блъснал в бордюр. Вследствие на това се преобърна на платното за движение, разпилявайки голямо количество цимент.Пострадал е единствено водачът на влекача, румънски гражданин, който е с фрактури на ребра и прешлен. Той е бил освободен след преглед в болница. По циментовоза пък са нанесени значителни материални щети.Инцидентът е документиран от екип на Пътна полиция, като за причина за настъпване на тежкото ПТП се посочва несъобразената скорост. Пробата на водача за алкохол е била отрицателна.Заради инцидента движението в района бе затруднено, като екипи на полицията го регулираха. Действията по освобождаването на платното за движение от обърнатия бетоновоз продължават ", "date": "2019.09.25", "title": "Циментовоз се обърна на входа на Русе"}
{"url": "http://www.cross.bg/monblan-opasnost-metra-1613996.html", "text": "/КРОСС/ Затворени пътища и евакуирани хора в Италия, където има опасност част от ледник на Монблан да се срути.Според властите, около 250 000 кубични метра лед може да се откъснат. Причината е глобалното затопляне.На този етап опасност има само за високопланинските части в района на Рошфор.Монблан е най-високата планинска верига в Западна Европа. Има 11 върха с височина над 4 000 метра и всяка година привлича стотици хиляди туристи. ", "date": "2019.09.25", "title": "Част от ледник на Монблан може да се срути"}
{"url": "http://www.cross.bg/garmin-fibank-mastercard-1613994.html", "text": "/КРОСС/ Днес, 25 септември 2019 г., в магазин MaxSport в София се състоя дългоочакваната премиера на иновативния проект за плащане с часовник - Garmin Pay, който се осъществява в партньорство между Fibank (Първа инвестиционна банка), Mastercard и Garmin. С Garmin Pay клиентите на Fibank ще могат да дигитализират своята карта Mastercard не само в смартфона, но и в часовника си Garmin. Благодарение на новата услуга те ще могат да плащат на всички безконтактни ПОС терминали, както и да извършват операции на безконтактни банкомати. Услугата е насочена към хората с активен начин на живот, спортисти и всички онези, които искат да разполагат със средствата си навсякъде и по всяко време - без да е необходимо да носят чанта, портфейл, карта, дори смартфон. Плащането с Garmin Pay е бързо, лесно и сигурно, като сигурността на клиентските данни е гарантирана чрез най-модерната технология MDES - Mastercard Digital Enablement Service. За разплащания с Garmin Pay e необходим смарт часовник Garmin, поддържащ Garmin Pay функционалност, и дебитна или кредитна карта Mastercard, издадена от Първа инвестиционна банка. Регистрацията на картата се осъществява чрез мобилното приложение на Garmin Connect Mobile (GCM). Използването на виртуалния портфейл става с едно движение чрез докосване на часовника до устройство за плащане (ПОС терминал или безконтактен банкомат). На събитието за представяне на проекта присъстваха български спортисти, журналисти, блогъри, инфлуенсъри и известни личности. Лица на кампанията са посланиците на двата бранда - Fibank и Garmin - сноубордистът Радослав Янков и актрисата Диана Димитрова.Garmin Pay е логично продължение на дългогодишното успешно партньорство между Fibank и технологичната компания Mastercard. Още през 2010 г. двете компании първи представиха на българския пазар технологията за безконтактни плащания PayPass, а през 2016 г. лансираха и първата дигитална карта в България. Сега и Garmin се присъединяват в партньорството, за да направят потребителското изживяване още по-пълноценно. „Централна и Източна Европа е световен лидер в развитието на безконтактните плащания и огромният успех създаде търсене за още повече функционалности. България е сред страните, в които модерните технологии бързо намират своя дом и благоприятна среда за тяхното развитие. Услугата Garmin Pay ни доближава още една стъпка напред в предоставянето на сигурни и удобни платежни иновации\", каза Ваня Манова, Мениджър на Mastercard за България, Северна Македония, Албания и Косово. Брандът Garmin е познат на българските потребители с автомобилни навигации, видеорегистратори, сонари и картографи, както и мултиспорт часовниците на марката. Часовниците Garmin осигуряват различни предимства на потребителите, сред които: измерване на изминато разстояние, скорост, пулс, фитнес ниво, фитнес възраст, степен на стрес, ниво на тренираност и много други. В допълнение, притежателите на часовник Garmin могат да съхраняват до 500 любими песни в устройството си, които да слушат през безжични слушалки по време на тренировка. Успоредно с представянето на услугата Garmin Pay стартира и кампанията Garmin Pay powered by Fibank. До 31 януари 2020 г. часовниците Garmin с Pay Watch функция ще бъдат предлагани на специални преференциални цени за клиенти на Банката - при закупуване с дебитна или кредитна карта от Fibank на: www.garmin.bg и в магазини MaxSport. „Продължаваме да работим активно, за да предложим най-добрите технологични решения и на феновете на Apple pay и Apple Pay Watch в България. В момента потребителите на Apple могат да използват Garmin Connect Mobile App и Garmin Pay, които поддържат и iOS платформи, като мобилните устройства трябва да са с версия на iOS 9.3 или по-висока.\" сподели Теодор Петров - директор „Картови разплащания\" във Fibank.", "date": "2019.09.25", "title": "Fibank, Mastercard и Garmin с иновация при разплащанията"}
{"url": "http://www.cross.bg/bulgariya-karanikolov-avtomobili-1613995.html", "text": "/КРОСС/ Една от най-големите южнокорейски компании в момента проучва България и още две държави за инвестиция, като тази инвестиция е за над 1,5 милиарда евро. Това  заяви пред български медии в Сеул министърът на икономиката Емил Караниколов във връзка с потенциалните инвестиции у нас от страна на Република Корея.Караниколов е във водената делегация от министър-председателя Бойко Борисов, който е на официално посещение в азиатската държава.Министър Караниколов уточни, че проучването за инвестиции на „Хюндай\" в България не е свързано с „Фолксваген\". „Фолксваген\" търси къде да реализира завод за производство на бензинови и дизелови двигатели, докато намеренията за инвестиционен проект от Република Корея в батерии за електрически автомобили, не са свързани с „Хюндай\", изтъкна министър Караниколов. „Говорим за батерии за електрически автомобили. Те могат да бъдат за редица компании\", заяви министърът на икономиката. Той бе категоричен, че когато става дума за инвестиции, транспортната инфраструктура е от изключително значение. „В Центъра на „Хюндай\" представихме България и идеите, които имаме за възможностите за стратегическо партньорство. Отзивът от тяхна страна е да се свържем с европейската им централа, а това ще стане веднага щом се върнем в София\", акцентира Караниколов. Разговорите, които се водят от българска и корейска страна са в посока на инвестиции за електрически, автономни автомобили, за възможността за създаване на Център за изпитване на автономни автомобили в България, както и за части за електрическите коли, така и за батерии. „Трябва те да дойдат в България и да направим анализ какво може да се реализира на територията на страната ни като стратегическо партньорство\", добави Караниколов. „Най-важното за нас е да презентираме България като добра дестинация за бъдеща тяхна инвестиция\", посочи Караниколов. Той се спря на положителния имидж страната ни в икономически аспект, посочвайки повишаването на кредитния рейтинг на България, износът, икономическият растеж и финансовата стабилност.", "date": "2019.09.25", "title": "Голяма южнокорейска компания с шанс да инвестира 1,5 млрд. евро у нас"}
{"url": "http://www.cross.bg/domingo-teatura-plasido-1613997.html", "text": "/КРОСС/ Пласидо Доминго прекратява участията си в Метрополитън опера заради обвиненията в сексуален тормоз. Тази вечер той трябваше да пее \"Макбет\".След генералната репетиция на продукцията хорът и оркестърът на театъра са изразили несъгласие с неговото участие пред мениджъра на Мет - Питър Гелб.Доминго отговори с изявление, в което посочва, че е дебютирал на сцената на Мет на 27 години и е бил солист в постановките на театъра половин век.Световноизвестният тенор изразява огорчението си, че е осъден от обществените нагласи, без надлежен процес и оспорва отправените към него обвинения. ", "date": "2019.09.25", "title": "Пласидо Доминго вече няма да пее в Метрополитън опера "}
{"url": "http://www.cross.bg/zemi-zemya-sobstvenitzite-1613978.html", "text": "/КРОСС/ Българската асоциация на собствениците на земеделски земи призова за нови правила и цени на обезщетенията при принудително отчуждаване на земи. Председателят ѝ Стайко Стайков подчерта пред БНР, че през последните 30 години механизмът, по който се прави това, не се е променил.„Преди 10-15 години цените на земеделската земя бяха между 50 и 100 лв. на декар, а сега цената на много места надвишава 1500 - 2000 лв. Не може собствениците да бъдат ощетявани заради стар механизъм и на базата на категории. При земя над 7-ма категория цената достига максимум до 200-300 лв. на декар. А първа и втора категория, които много рядко се срещат, са максимум 1200 лв. - това са много остарели цени. Цените са непазарни\", категоричен бе Стайков в предаването „Преди всички\".ИсканетоНашата идея е цените да бъдат такива, които след като бъде обезщетен един собственик, той да може да закупи равностойно земя и да си плати разходите по нейното закупуване, обясни Стайко Стайков. По думите му в момента дори и всички разходи по отчуждаването са за сметка на собственика.„Има над 1 млн. дка държавен поземлен фонд. Нашата идея е те да не се продават или да се обявяват на търгове, а когато се наложи да се обезщетят собствениците, те да имат възможност да избират - или парично обезщетение, или земя, която да получат\".И ощеДругото искане на Българската асоциация на собствениците на земеделски земи е държавата да се съобразява с прибирането на реколтата и едва тогава да пристъпва към отчуждаване. ", "date": "2019.09.25", "title": "Собственици на земи искат нови правила и цени при принудително отчуждаване "}
{"url": "http://www.cross.bg/raiion-opit-obshtinski-1613977.html", "text": "/КРОСС/ Най-младата политическа партия в България МИР прави силна заявка за присъствие в Столичния общински съвет, като регистрира собствена листа за общински съветници в столицата. Водач на листата е инж. Симеон Славчев, който е председател на партията и един от най-активните общински съветници в сегашния мандат на Столичния общински съвет. Втори е юриста и активист в гражданския и неправителствения сектор Георги Кардашев, трети е Момчил Маринов, който е мениждър и експерт по застраховане, четвърти е Владислав Милев, икономист и мениджър с над 20 годишен опит в автомобилната индустрия, пети в листата е един от най-добрите кардиолози в България - популярният инванзивен кардиолог д-р Владислав Пакеров. В листата на ПП МИР влизат още Арсен Назарян, брат на олимпийския шампион Армен Назарян, Веселин Грозданов, доктор по \"Икономика на транспорта\" със специализация \"градска мобилност\", както и д-р инж. Марио Христов, председател на Съюза на изобретателите в България.„Листата на ПП МИР е съставена от експерти, професионалисти, млади и образовани хора, доказали себе си и реализирани всеки в своята сфера. „София не само, че има нужда от промяна, но тя и всички столичани я заслужават и именно за това предлагаме една много силна, експертна, балансирана и подготвена листа, която има потенциала да предложи решение на всеки един от проблемите на София, във всяка сфера\", каза водача на листата и председател на партия МИР инж. Симеон Славчев. ПП МИР има и 11 кандидати за районни кметове:За район Красно село - Пламен Стоянов, бивш офицер от Българската армия и бивш генерален консул на Република България в Новосибирск, Руска Федерация, експерт по въпросите за националната сигурност и отбрана на страната.За район Лозенец - Георги Славчев, на 43 год. медиен експерт и продуцент, с опит в дигиталния маркетинг и мениджмънт.За район Люлин - Розалия Николова,  магистър по Бизнесадминистрация, с 20 годишен опит  в сферата на административните услуги и връзките с обществеността.За район Подуяне - Александър Пеновски, на 41 год., магистър по „Администрация и управление\", магистър инженер-конструктор - ВВТУ „Тодор Каблешков\". С дългогодишен опит в държавната и общинска администрация, учредител и секретар на Сдружение „Професионален синдикат на българските артисти\".За район Младост - Александър Лазаров, на 40 год., магистър агроном, експерт в сферата на растителната защита.За район Оборище - Анелия Парапунова, магистър по Културен туризъм и Културна антропология и етнология и педагогика, с опит в международна фирма и работа с бизнес и корпоративни клиенти.За район Овча купел - Кирил Петрунов, на 43 години, финансист, има повече от 15 години опит като мениджър и ръководител на различни екипи. Има опит в банковата система, като поетапно заема различни ръководни позиции, започвайки с финансиране на малки и средни фирми, ръководител отдел продажби „Депозити и инвестиционни продукти\". Ръководи дирекция „Продажби\", успешно развива дългосрочни търговски отношенията с клиенти в сектор МСП, въвежда иуправлява ползотворно процеси с вързани с комплексни финансови решения за граждани и фирми. Заемал е длъжността Директор дирекция „Застраховане\" в „Българска агенция за експортно застраховане\", където с опита си подпомага българските фирми при търговските им сделки с чужбина.За район Триадица - Светлин Колев, на 35 год., преподавател по английски език, експерт в сферата на образованието.За район Слатина - Константин Киров, инженер, с дългогодишен опит в частния бизнес.За район Студентски - Ивайло Пеновски, на 47 год., инженер-конструктор, с дългогодишен опит в оптимизацията на производствените процеси.Ето и пълния списък с кандидатите за общински съветници на ПП МИР:инж. Симеон СлавчевГеорги Кардашев Момчил МариновВладислав Милевд-р Владислав ПакеровАнелия ПарапуноваГеорги Славчевд-р Веселин ГроздановЦанко ДонковСветослав СтефановАлександър ПеновскиИрена ПаруневаРозалия НиколоваПламен Стояновд-р инж. Марио ХристовСветлин КолевАрсен НазарянСтамен Македонски Милена ВацоваМико ЛевиАлександър ЛазаровСтилиян РинковНиколай МилушевСтрахил ДимитровЕмилия СлавоваСергей  Богданов Кирил Петрунов Евгений ПоповСилвия Живова Александър ЗаралиевКонстантин КировИвайло ПеновскиАсен Станоев ", "date": "2019.09.25", "title": "ПП МИР тръгва със самостоятелна листа за общински съветници в битката за София"}
{"url": "http://www.cross.bg/liga-evropa--1613979.html", "text": "/КРОСС/ Новият клубен турнир на УЕФА ще се казва Лига на конференциите и ще стартира от сезон 2021/2022. Това съобщи президентът на европейскаата футболна централа Александър Чеферин след заседанието на Изпълкома на централата в Любляна.Третата по сила клубна надпревара ще се провежда по схемата на Шампионската лига и Лига Европа с 32 отбора, разделени в осем групи по четири. Победителите от всяка група ще продължават директно в елиминациите за трофея, а вторите отбори ще играят допълнителни плейофи на разменено гостуване със заелите трето място тимове в своите групи в Лига Европа за класиране на осминафиналите.Победителят в Лигата на конференциите ще получава правото да участва в групите на Лига Европа през следващия сезон.УЕФА организираше три клубни турнира в периода от 1971 до 1999 година, когато от програмата отпадна надпреварата за Купата на носителите на национални купи (КНК). ", "date": "2019.09.25", "title": "УЕФА обяви трети клубен турнир от 2021/2022 "}
{"url": "http://www.cross.bg/organizatzii-ychastie-litza-1613981.html", "text": "/КРОСС/ Министерството на регионалното развитие и благоустройството стартира набирането на представители от екологични организации за участие в тематична работна група за разработване на оперативната програма за подкрепа на регионите за периода 2021-2027 г.Поканата е публикувана на сайта на МРРБ - .Желаещите да се включат в групата юридически лица с нестопанска цел за общественополезна дейност и нейните представители трябва да отговарят на няколко основни критерии, сред които: да са регистрирани по реда на Закона за юридическите лица с нестопанска цел за осъществяване на общественополезна дейност най-малко 2 години преди момента на подаване на заявление за участие в процедурата за избор;  да са действащи и активно осъществяващи целите си не по-малко от 2 години към момента на подаване на заявлението; да притежават опит в разработването, изпълнението, мониторинга или оценката на стратегии, програми или политики, както и на Националната стратегическа референтна рамка, Споразумението за партньорство или програми или проекти, финансирани със средства от Европейския съюз; да не членуват в представителните организации на работодателите и на работниците и служителите на национално равнище, признати от Министерския съвет по реда на Кодекса на труда, както и в национално представителните организации на и за хората с увреждания, признати от Министерския съвет по реда на Закона за хората с увреждания.В срок до 15 работни дни от датата на публикуване на поканата заинтересованите юридически лица с нестопанска цел могат да подадат писмено заявление за участие до министъра на регионалното развитие и благоустройството. ", "date": "2019.09.25", "title": "МРРБ набира екоорганизации за разработване на оперативната програма за подкрепа на регионите 2021 – 2027"}
{"url": "http://www.cross.bg/proizvodstvo-zakonoproekta-sukratenoto-1613980.html", "text": "/КРОСС/ Благодаря на всички народни представители, които подкрепиха законопроекта на „БСП за България\" да не се намаляват присъдите при тежки престъпления. Показахме единомислие по един важен и сложен въпрос. Призовавам ви по същия начин, единодушно и без партийни окраски, да отхвърлим предложения от Министерския съвет законопроект или министър Кирилов да го оттегли. Мотивите за промени в НК на Министерския съвет са, че се правят като алтернатива на законопроекта на БСП. По тази тема няма алтернатива. За зверски изнасилено и убито дете единствената алтернатива е възмездието. Нека да не влагаме в това политически и партийни пристрастия.Вторият аргумент, с който Министерския съвет внася законопроекта да не отпада съкратеното производство е, че ще бъде много скъпо за бюджета и съдебната система, защото по общия ред делото изисква експертизи и разходи. Какъв е изборът тук- пари или справедливост? Ние избираме справедливостта, а вие избирате парите. Третият аргумент е за бързината на процеса. Щели да се забавят делата, да изтече давностният срок и те да бъдат прекратени без присъда. Бързината на процеса не зависи от съдиите, а от тази зала. Зависи от това- какви закони ще напишем и в какви срокове ще ги накараме да работят, какви ще са давностните срокове. Не прехвърляйте отговорността на съда, тя е на законодателя. Имаме вяра на съда, но те работят по законите, които ние в тази зала сме направили.  БСП  е последователна в позицията си по този въпрос. Любен Корнезов в 41-то НС внася предложение за отпадане на съкратеното производство, а Янаки Стоилов в следващото, сега ние го правим. Последователни и твърди сме в позицията си -  при тежки престъпления, изнасилвания и убийства да няма съкратено производство при признаване на вина и да не се намаляват присъди. Искате да се съобразим с мненията на експертите, добре. Главна прокуратура отхвърли закона на МС, съдии и експерти се изказаха срещу него. Къде е мнението на онези хора, чиито сестри, майки, деца, съпруги, близки пострадаха, бяха изнасилвани и убивани? Кога ще отчетем тяхното мнение? Представям на вашето внимание национална подписка, която преди седмица  съдържаше 15 882 подписа, вече са над 20 хиляди. Обръщам се към министър Кирилов да дойде тук и от трибуната да се извини на близките на пострадалите. Не може да казва, че някой ги разкарва напред- назад, за да просълзяват народни представителки. Обида към тези хора е да твърдите, че някой ги разкарва насила. Идете в Сотиря, за да видите за какво става дума и да видим дали тогава няма да се разплачете. Да идва тук и да им се извини. Не на БСП, защото  внушава, че ние сме ги разкарвали до тук. Да се извини на хората и да си оттегли законопроекта. Това е абсолютен прецедент в работата на което и да е българско Народно събрание. В рамките на един час да се приеме закон, с който се премахва съкратеното производство и закон, който го връща. Това е правен абсурд. Какво си представяте, че ще се случи оттук нататък с двата закона? Че между първо и второ четене ще ги слеем? Те са напълно противоречиви. Или ще ги сложите на трупчета и ще ги забравите, или на второ четене ще отхвърлите предложението на БСП и ще запазите съкратеното производство. Вкарвате ни в правен абсурд, държите се политически лицемерно и демонстрирате морална нищета. Оттеглете този закон.  ", "date": "2019.09.25", "title": "Корнелия Нинова: Между парите и справедливостта- ГЕРБ избра парите"}
{"url": "http://www.cross.bg/nomer-oblastni-grada-1613982.html", "text": "/КРОСС/ „5-6 областни града е добра предпоставка за нашият номер. Не е важен номерът, важна е политиката, която правим и следваме.\" Така зам.-председателят на ПГ на \"БСП за България\" Христо Проданов коментира изтегления от ЦИК номер 56, с който левицата ще се яви на местните избори.По думите на Калоян Паргов изтегленото число е кралско и означава последователност. „Така че вървим последователно към победа в минимум 5-6 областни града\", каза председателят на ГС на БСП Калоян Паргов. ", "date": "2019.09.25", "title": " „БСП за България” ще се яви на местните избори с номер 56 "}
{"url": "http://www.cross.bg/levchev-lyubomir-poetut-1613984.html", "text": "/КРОСС/ На 84-годишна възраст ни напусна поетът Любомир Левчев, съобщава агенция \"Фокус\".Любомир Спиридонов Левчев е български поет и писател, народен деятел на изкуството и културата. Баща е на поета Владимир Левчев и на художничката Марта Левчева. Роден е на 29 април 1935 г. в Троян. Завършва гимназия в София и висше образование в Софийския университет „Климент Охридски\", специалност „Библиография и библиотекознание\" към Философско-историческия факултет.Първата му книга „Звездите са мои\" е издадена през 1957 г., а общо 58 негови книги са преведени в 36 страни. Автор на три романа и на сценарии за филмите „Мълчаливите пътеки\", „Гибелта на Александър Велики\" и „Сладко и горчиво\".Поклон пред паметта му! . ", "date": "2019.09.25", "title": "Отиде си поетът Любомир Левчев"}
{"url": "http://www.cross.bg/drob-zamursyavane-dyshi-1613983.html", "text": "/КРОСС/ Лекарите не приветстват оставането на децата у дома в дните на повишено замърсяване на въздуха. С шалове, с коли децата могат да отидат на училище в дните, когато въздухът е с повишени норми на замърсяване. Те могат да не играят физкултура навън, но не и да не отидат на училище.Това заяви д-р София Ангелова на пресконференция в БТА по повод Световния ден на белия дроб, под мотото \"Заедно за здрави бели дробове\".Чистотата на въздуха пряко влияе върху здравето. При повишаване на нивото на замърсяване на въздуха над 10% се увеличават повикванията към Бърза помощ, цитира д-р Александър Симидчиев резултатите от проучване. Въздушното замърсяване засяга всички органи, не само белия дроб - засяга и мозък, и сърце. Ежегодно 7 млн. души в света умират от мръсен въздух, каза той.С профилактични прегледи не можем да обхванем цялото население само един флуорограф имаме за цялата страна, призна д-р Ангелова. Тя призова пушачите и пасивните пушачи да потърсят белодробен специалист за преглед. Към него да се обърнат и хората, които често боледуват.Белият дроб не се възстановява, обясни д-р Александър Симидчиев. Нека си пазим и мембраната, и дихателните пътища, и кръвоносните съдове, да има профилактика на тези заболявания. Мембраната на белия дроб е 2 пъти по-дебела от сапунен мехур. Когато се увреди мембраната, основното оплакване е задух, поясни д-р Симидчиев.На ден поемаме по 11 кубика въздух. Въздухът е общ ресурс, за това трябва да го пазим. Белият дроб е с площ 100 кв. м, поясни той.По данни за България от 10% от общата заболеваемост се пада на рака на белия дроб. Тези проценти са на късно диагностицираните пациенти. Той се среща при пушачите, които имат рутинна кашлица.Около 350 млн. души боледуват от астма. Тя се характеризира със спазъм и затруднено дишане 14% от децата в света имат астма - във всеки клас по 1-2 деца с тази болест. Ако не се лекуват, състоянието им може да се влоши.Лекарите не приветстват оставането на децата у дома в дните на повишено замърсяване на въздуха. С шалове, с коли децата могат да отидат на училище в дните, когато въздухът е много замърсен. Те могат да не играят физкултура навън, но не и да не отидат на училище, категорична е д-р Ангелова.При повишаване на нивото на замърсяване на въздуха над 10% се увеличават повикванията към Бърза помощ, цитира д-р Симидчиев резултатите от проучване.Въздушното замърсяване засяга всички органи, не само белия дроб, засяга и мозък, сърце. Ежегодно 7 млн. души умират от въздушното замърсяване.Около 0,5 млн. души годишно умират от астма. Пневмонията убива около 4 млн. души ежегодно в света. 150 хил. деца в България са болни от ХОББ и астмаПо думите на д-р Симидчиев белодробната туберколоза е най-смъртоносно белодробно заболяване. Когато човек се разболее от туберкулоза, трябва да се лекува 3-6 месеца. Около 1,5 млн. умират от рак на белия дроб - това е най-смъртоносният рак, трудно се диагностицира, симптомите му не са изявени.От хронична обструктивна белодробна болест (ХОББ) по европейски данни страдат между 5-10 % от населението - това са между 300 и 500 хил. души. По данни на НЗОК в края на 2017 г. 75 000 души се лекуват с лекарства за ХОББ. В края на 2018 г . те вече са 76 000 души, което значи че има и много недиагностицирани случаи.Туберкулоза в България е имало, има и ще има, категорична е д-р София Ангелова. Като заболеваемост през 2004 - 2005 г. е стигала до 100 на 100 000 души в Северозападния район на България, сега случаите са 23 на 100 000 г. Туберкулозата не е изчезнала, каза тя.Лекарите са категорични, че е нужна профилактика на белите дробове. Белодробна цигара снижава белодробната функция. Белият дроб старее до 30 мл/годишно. Белият дроб не се доразвива с дълбоко дишане, ако сте над 25-годишна възраст, каза д-р Симидчиев.Лекарите съветват да не се пият безразборно антибиотици. Идва моментът, когато елементарни инфекции няма да може да се лекуват заради резистентност към антибиотиците. Причината да ставаме резистентни към тези медикаменти е, че нови антибиотични молекули не се създават, а организмът привиква към сегашните, поясни д-р Ангелова.По съвет на белодробните медици е необходимо на първо място да спрем да тероризираме белия дроб с цигари и замърсяване, да има баланс на храненето и на физическото усилие. Нужен е лекар, който да проследява пациента във времето. Вит А, Е, С са основните витамини, от които имаме нужда, но цигарите унищожават част от тях. Приемът на плодове и зеленчуци благоприятстват белите дробове, смята д-р Ангелова.Белият дроб расте до 25-годишна възраст. Една цигара снижава белодробната функция. Белият дроб старее до 30 мл/годишно. Той не се доразвива с дълбоко дишане, ако сте над 25 г., допълниха медиците. ", "date": "2019.09.25", "title": "Лекари: Безразборният прием на антибиотици създава резистентност"}
{"url": "http://www.cross.bg/hranite-gradini-sofiya-1613985.html", "text": "/КРОСС/ Продължават проверките на Агенцията по безопасност на храните в кухните на детски градини и училища. Акцията е в цялата страна като цели да гарантира качественото хранене на децата. Бистра Иванова, началник сектор в Областна дирекция по безопасност на храните в София, посочва пред БНТ като най-често срещани нарушения - незадоволително хигиенично състояние и състав на храните.Понякога има лица без здравни книжки, но това се случва изключително рядко. Контролът, който извършват самите фирми, наистина е добър. Напоследък се вижда, че хората все повече четат и са информирани, така че нарушенията стават все по-малко, пояснява още тя.В най-старата детска градина в София \"Мара Петлякова\" и съседното 134 СУ проверката продължава повече от 2 часа. До момента е открито, че в лавката на училището се продават солети с палмово масло, като пакетите са иззети. Проверката в училищата и детските градини включва първо как е извършен ремонтът преди началото на учебната година, след което се проверяват печки, електроуреди, хладилници.Проверява се общата хигиена на помещението и на персонала. Проверява се също самата храна - къде се съхранява, етикетирана ли е, какъв е срокът на годност, вземат се проби от храната. Масовите проверки на БАБХ ще продължат целия месец. След 11 октомври следват регулярни проверки. ", "date": "2019.09.25", "title": "Незадоволителна хигиена в детските градини и училищата отчитат от БАБХ"}
{"url": "http://www.cross.bg/danailov-tomas-sezon-1613967.html", "text": "/КРОСС/ \"Томас Кук\" трупаха огромни задължения, преговаря с китайски инвеститор за финансова инжекция. Всичко беше много \"розово\" допреди 5 дни, преди да се стигне до фалит. Това каза в Сутрешния блок Николай Данаилов от сдружение \"Туризъм\". \"Томас Кук\" не е активен с изходящия туризъм в България, но 300 000 туристи посрещаме у нас, изпратени от тях. Браншът не е получил дължимите средства за изминалия сезон, а догодина няма да посрещнат тези 300 000 души.Не на шега това е трагедия, която в последните 100 години не познава. Гърция е в шок, Турция също, България. Според Данаилов ще се стигне до завишаване на финансовите стимули и свалянето на цените при преките ни конкуренти - Гърция, Турция, Египет и Тунис, тъй като тези пазари са по-големи и агресивни. По думите му преките ни конкуренти в туризма приключват на плюс сезона, а ние трябва да се фокусираме върху това да приложим финансови стимули към входящите чартъри за летния сезон 2020 г. Николай Данаилов призова за данъчни облекчения за туристическия бранш у нас, с оглед на кризата, породена от фалита на \"Томас Кук\". ", "date": "2019.09.25", "title": "Туристическият бранш иска данъчни облекчения за сезон 2020"}
{"url": "http://www.cross.bg/predsedatelyat-polfriiiman-deloto-1613986.html", "text": "/КРОСС/ Председателят на Софийския градски съд е разпоредил делото за предсрочното освобождаване на Джок Полфрийман да бъде изпратено незабавно на Върховния касационен съд - повод е искането на главния прокурор Сотир Цацаров за възобновяване на процеса. Очаква се ВКС публично, пред журналисти, да разпредели разглеждането на съдебен състав.  ", "date": "2019.09.25", "title": "Председателят на СГС изпрати делото за освобождаването на Полфрийман на ВКС"}
{"url": "http://www.cross.bg/ogranicheno-repyblikata-dvizhenieto-1613969.html", "text": "/КРОСС/ Ограничено е движението през Прохода на Републиката в участъка от Въглевци - Вонеща вода заради катастрофа. Движението се осъществява в една лента и се регулира от \"Пътна полиция\", съобщават от АПИ.", "date": "2019.09.25", "title": "Ограничено е движението през Прохода на Републиката"}
{"url": "http://www.cross.bg/myzika-septemvri-kvartet-1613972.html", "text": "/КРОСС/  И през този сезон Камерна зала България ще зарадва почитателите на класическата музика с програма, обхващаща всички жанрове на камерното изкуство.От днес, 24 септември, започва музикалният цикъл \"Дипломация и музика\", посветен на 140 години дипломатически отношения между България и водещи европейски страни. Първият концерт е с музиката на Русия. Солисти ще бъдат пианистите Виктория Василенко и Сергей Редкин, а в програмата са включени произведения от С. Рахманинов, С. Прокофиев и М. Плетньов.На 25 септември пианистката Анжела Тошева ще представи творби от Шопен, Барток, Равел и Берио.30 септември е резервиран за любителите на Хайдн и Пиацола, които ще звучат в изпълнение на струнен квартет Credo в състав Ивайло Данаилов - цигулка, Милен Максимов - цигулка, Христо Аролски - виола и Петър Кушлев - виолончело. Концертът е посветен на юбилея на лютиера Апостол Калоферов, изработил инструментите на музикантите.През октомври публиката ще има удоволствието да чуе София квартет, Струнен квартет \"Филхармоника\", както и цигуларката Наталия Тодорова, пианиста Васил Начев, и рецитал на флейтистката Гергана Иванова - носител на Гранд При на 7-ми Международен конкурс \"Наследниците на Орфей\" 2019. На рояла ще ѝ партнира Татяна Божко.Всички събития са с начален час 19:00 ч., а билети за концертите могат да се закупят от касата на Филхармонията, както и онлайн на EPAY-GO. ", "date": "2019.09.25", "title": "Филхармонията започва цикъл концерти \"Дипломация и музика\""}
{"url": "http://www.cross.bg/vidove-ribi-vodi-1613970.html", "text": "/КРОСС/ Треската и писията могат да присъстват все още редовно на европейските трапези за вечеря, но тъй като изменението на климата загрява океаните, обичайните видове се насочват към по-хладни северни води - с дълбоки потенциални последствия за рибните запаси и потребителите.Експертите твърдят, че видове като червения тон и други видове от тропиците плуват към затоплящите се морета на Европа, докато риба като треската мигрира на север, информира АФП.\"Ще виждаме по-малко от познатите ни риби и ще сме свидетели на миграцията на тропически риби, която не сме познавали (тук) досега\", каза Клара Улрих, учен по рибарство и помощник-директор във Френския изследователски институт за изследване на морето.Тя каза, че тропическа риби, наблюдавана в горещи райони, пристигат в европейски води.Улрих обясни, че такива видове като треската не са изчезнали от европейските води, но ще има по-малко от тях по френското и испанското крайбрежие и повече в по-студения климат, като например край бреговете на Норвегия и Шотландия.\"Рибните популации на юг стават все по-малко продуктивни и следователно плътността им намалява\", каза Улрих./ ", "date": "2019.09.25", "title": "Тропически риби плуват край Европа, обичайните видове мигрират на север "}
{"url": "http://www.cross.bg/partiya-dvizhenie-koalitziya-1613971.html", "text": "/КРОСС/ Членовете на ЦИК изтеглиха поредните номера на партиите и коалициите за явяването им на местните избори. Този път на 27 октомври ще се състезават 66 партии и коалиции.На управляващата партия ГЕРБ се падна номер 43. Сред първите, чийто жребий отреди бюлетина №8, беше НФСБ. Коалиционните партньори от ВМРО изтеглиха огледалното на ГЕРБ число - 34.ДПС изтегли 55 номер, а веднага след тях се подредиха от БСП, които се изнервиха, защото чуха заветното си число чак накрая. Коалицията на Христо Иванов и Атанас Атанасов - \"Демократична България\" отиде на опашката с последния № 66.\"Някой трябва да бъде и последен\", вметна председателят на ЦИК Стефка Стоева, след което успокои всички в залата: \"Едно е сигурно - никой няма да остане без номер\".\"Както виждате, ЦИК работи спокойно и неуморно, но са ни много партиите\", успокои страстите Стефка Стоева, която влезе в ролята на конферансие. \"Има напрежение до края\", поддържаше тя съспенса, след като очакващите жребия и все още неизтеглени загубиха търпение. Сред тях бяха социалистите, чийто номер бе предопределен на самия финал на церемонията. По традиция, веднага след жребия политиците се впуснаха в нумерологични коментари. 1.  БЗНС                                             2. ПП \"Българска нова демокрация\"3. \"Социалдемократическа партия\" /СДП/4. ПП \"Атака\"5. ПП \"Български демократичен център\"6. ПП \"Глас народен\"7. ПП \"Социалдемократи\"8. НФСБ9. ПП Движение \"Гергьовден\"10.ПП\"Свобода\"11.\"Пряка демокрация\"12. ПП \"Подем\"13. Коалиция \"Кауза Пловдив\"14. ПП \"Алтернатива за българско възраждане\" /АБВ/15.НДПС16. Движение \"Инициатива за Ботевградска община\"17.ПП \"Море\"18. Българско национално обединение19. Съюз за Пловдив20. \"Напред България\"21. ПП \"Съюз на свободните демократи\"22. ПП \"Нова алтернатива\"23. ДБГ24. Новото време25. Социалистическа партия \"Български път\"26. Коалиция \"Алтернативата на гражданите\"27. Коалиция \"Ние, гражданите\"28. Движение 2129. Обединен блок на труда \"Българските лейбъристи\"30. ПП \"Единна народна партия\"31. БСДД32. \"Средноевропейска класа\"33. Земеделски народен съюз34. ВМРО35. Българска социалдемократическа партия36. ПП \"Евророма\"37. Партия \"Баста\"38. Български демократичен форум39. Народна партия \"Свобода и достойнство\" /НПСД/40. Национална републиканска партия41. Движение \"Нашият град\"42. Партия на Зелените43. ГЕРБ44. Българска демократична общност45. Християнреформистка партия46. ПП \"Обединени земеделци\"47. Християндемократическа партия48. \"Възраждане\"49. Земеделски народен съюз \"Александър Стамболийски\"50. ПП \"Мир\"51. ВОЛЯ52. ДОСТ53. ПП \"Никола Петков\"54. Национална политическа партия \"Българе\"55. ДПС56. Коалиция \"БСП за България\"57. НДСВ58. Движение ЗАЕДНО за промяна59. \"Ред, законност, справедливост\"60. ПП \"Обединена социалдемокрация\"61. Партия \"Български социалдемократи\"62. БДС \"Радикали\"63. Радикалдемократическа партия в България64. СДС65. ПД за радикална промяна \"Българската пролет\".66. \"Демократична България\" ", "date": "2019.09.25", "title": "В ЦИК изтеглиха жребия за местните избори (обновена)"}
{"url": "http://www.cross.bg/mihalkov-revolver-shokoladoviyat-1614014.html", "text": "/КРОСС/ Работата по „Шоколадовият револвер\" (Шоколадный револьвер) - новият игрален филмов проект на Никита Михалков - получи нова отсрочка. На 22 септември прочутият руски режисьор претърпя операция на крака, трета за последните 12 месеца, заради което бе принуден отново да спре работата по филма.Михалков ще има нужда и от период за възстановяване и ще се завърне на снимачната площадка едва през 2020 г., съобщава сайтът „Дни.ру\".„Надявам се да започна снимки тази есен, през ноември\", съобщи Никита Михалков през април тази година пред медиите.Сред снимачните локации бяха изброени Кан, Париж, Лос Анджелис, Берлин, Москва... Но през септември, след усложнения в резултат от стара спортна травма, Михалков бе приет в болница по спешност и се наложи операция. А само след месец - още една.Михалков е написал сценария на „Шоколадовият револвер\" съвместно с братята Олег и Владимир Преснякови (автори на пиесата „Да играеш жертвата\", по която Кирил Серебренников направи игрален филм, спечелил няколко руски и международни награди).Според това, което е известно дотук, „Шоколадовият револвер\" е съвременна драма за изтъкнат руски режисьор, чиято дъщеря става жертва на терористична атака в Кан. Вината за трагедията изглежда лежи върху плещите на самия герой. За да излезе от трудната ситуация, той трябва да събере голяма сума пари и в същото време да не измени на себе си.Самият Михалков, който през последните години играе само в свои филми, този път не е предвидил да участва и като актьор - „освен в малка, епизодична роля, може би\". И въпреки че героят е изтъкнат руски режисьор, Михалков отрича наличието на каквито и да е автобиографични елементи в „Шоколадовият револвер\".Очаква се премиерата на филма да бъде през 2021 г. ", "date": "2019.09.25", "title": " Никита Михалков отложи завършването на \"Шоколадовият револвер\" заради здравословни проблеми"}
{"url": "http://www.cross.bg/razgrad-startira-putya-1613968.html", "text": "/КРОСС/ Агенция „Пътна инфраструктура\" стартира обществена поръчка за изпълнител на ремонта на 4,607 км от път ІІІ-4904 /О. п. Разград - Кубрат / - ж. п. гара Разград-/Разград-Дянково/. Началото на участъка започва при отклонението за път II-49 Търговище - Разград, а краят е при кръстовището с пътя Разград - Дянково. Третокласният път е с важно значение за транзитните потоци и е основна връзка за Северната промишлена зона на гр. Разград.  Индикативната стойност на проекта е 2 813 279,17 лв. без ДДС, а средствата са от бюджета на АПИ. Предвижда се рехабилитация и реконструкция на пътната настилка, нова маркировка и попълване на вертикалната сигнализация. Максималният срок за изпълнение на строителните работи е 10 месеца. Кандидатите могат да подават оферти до 17,30 ч. на 24 октомври 2019 г.", "date": "2019.09.25", "title": "АПИ стартира обществена поръчка за пътя - основна връзка за Северната индустриална зона на Разград"}
{"url": "http://www.cross.bg/teatura-aktrisata-chast-1613993.html", "text": "/КРОСС/ Скъпи приятели, на 24 септември миналата година ви обещах, че ще се върна на сцената - тук в Пловдив. Ето ме пред вас със спектакъла „Актрисата\".  Датата 22-и ми е много особена - на 22 август ме оперираха, на 22 септември почина сестра ми, на 23-и бе рожденият ден и си отиде любимата ми Мария. Тук съм, за да ви благодаря за обичта ви към театъра, към актьорите и персонално към мен\". С тези думи се обърна към публиката в Драматичния театър проф. Стефан Данаилов на финала на 23-ото издание на Международния есенен фестивал „Сцена на кръстопът\".Големият актьор и арт директор на театрален форум бе част от спектакъла „Актрисата\" заедно с Аня Пенчева, иван Панев, Кирил Ефремов, Ненчо Илчев, Живко Сираков, Павел Иванов, Божидар Мицев и Боряна Бабанова.„ Щастлив съм, че този фестивал е важна част от живота на пловдивчани\", каза още Стефан Данаилов и не пропусна да изрази радостта си от множеството цветя, които екипът на „Актрисата\" получи, защото: „ние - актьорите, обичаме цветята, обичаме аплодисментите, те са знак на уважение към работата ни на сцената\".Директорът на театъра Кръстю Кръстев допълни, че 23 години са малко и се надява да бъде свидетел и на 50-ото издание на театралния фест.  Кръстев отправи специални благодарности към пловдивската публика.А тя не изневери на „Сцената\" и тази година. Над 5000 зрители гледаха фестивалните представления в Голямата и Камерната зала на театъра, както и в Кукления театър. Билетите за някои от спектаклите свършиха буквално за дни, а на сцената под тепетата гостува пъстра палитра от представления от българския театрален афиш, както и гости от Украйна и Унгария. ", "date": "2019.09.25", "title": "Ламбо спази обещанието си, игра на финала на Сцена на кръстопът "}
{"url": "http://www.cross.bg/facebook-tehnologii-godina-1614013.html", "text": "/КРОСС/ Brain Computer Interface (интерфейс между мозък и компютър) е относително нов сектор в информационните технологии, който обхваща различни решения за управление на машините направо с мисъл. Това обхваща както дигитални устройства, така и системи от електроди или други технологии, способни да прихванат мислите ни в реално време.Редица университетски лаборатории и стартиращи фирми вече разработват софтуер и хардуер в тази област, а отскоро интерес към нея имат и гиганти като Facebook, Google и вездесъщият Илън Мъск.Поредното доказателство, че този сегмент ще става все по-интересен е придобиването на стартъпа CTRL-labs от Facebook само преди ден. Закупената фирма разработва гривна, която позволява управлението на виртуални аватари с помощта на мисълта.Facebook разработва свои Brain Computer Interface технологии от няколко години и дори анонсира на годишната си конференция през 2017 година неинвазивно устройство, позволяващо да пишем текст като само си представяме, че говорим.Новозакупената фирма ще добави ново ноу-хау в портфолиото на онлайн гиганта и вероятно ще бъде използвана и от неговата бъдеща платформа за виртуална реалност, улеснявайки начина, по който потребителите управляват своите аватари.През 2015 година Марк Зукърбърг заяви, че бъдещето на Facebook е телепатията. По думите му тexнoлoгия щe пoзвoли нa xopaтa дa пpaщaт миcли диpeĸтнo eдин нa дpyг.През 2017 година стана ясно, че Facebook е създала екип от над 60 учени и инженери, специализирали се в свързани с изкуствения интелект технологии.Първата цел на екипа бе да разработи система, която може чрез мисълта да запише на компютър 100 думи в минута, без да ползва каквито и да било елементи, имплантирани в човешкото тяло. Скоростта трябваше да е 5 пъти по-голяма в сравнение с времето, което днес е необходимо за изписването им върху сензорния екран на смартфон.Учените посочиха, че това най-лесно може да стане чрез носимо умно устройство, което е постоянно свързано с кожата.Компанията обаче стана обект на недоверие. На първо време скептиците посочват, че технологията ще може да се ползва за четене и следене на мисли. На второ място идва и проблемът със съхранението на информацията - съдържанието на мислите на милиони хора може да стане обект на хакерски атаки или продукт за продажба на потенциални рекламодатели. ", "date": "2019.09.25", "title": "Facebook вече има технология за четене на мисли"}
{"url": "http://www.cross.bg/sukratenoto-sledstvie-sudebno-1613973.html", "text": "/КРОСС/ И трите законопроекта, които целят отпадането на съкратеното съдебно производство, когато става въпрос за тежки престъпления, минаха на първо четене в парламента.Текстовете са внесени от БСП, „Обединени патриоти\" и „Воля\", като целта е извършителите на тежки престъпления да не се възползват от възможността за намаляване на наказанието.Социаистите предлагат съкратеното съдебно следствие, което води до намаляване на наказанието, да не се прилага при умишлено причиняване на смърт или тежка телесна повреда.Текстовете на патриотите са подобни, като те се аргументират с това, че много от извършителите на тежки престъпления се възползват от съкратеното съдебно следствие, за да получат по-лека присъда. От „Воля\" пък искат да се ограничи обхвата на престъпленията, за които се прилага съкратеното съдебно следствие.От ГЕРБ се обявиха за запазването на съкратеното производство, за да не се бави съдебният процес, но дадоха заявка, че ще подкрепят законопроекта, защото дължат това на обществото.Председателката на правната комисия Анна Александрова обаче уточни, че евентуалното премахване на института при определени видове тежки престъпления ще доведе до забавяне на процеса и ненаказване на дееца. Затова и управляващите са внесли законопроект, с който се запазва съкратеното производство, но съдът ще има правото да преценява в конкретния случай дали е възможно да има намаляване на наказанието.„Дискусията за въвеждането на съкратеното съдебно следствие започва още 2006 г. Тогава делата продължаваха с години, местата в затворите не достигаха, налагаше се прекратяването на дела, заради изтекла давност. Премахването на съкратеното следствие е крачка назад - едва ли някой ще иска убийците да се разхождат свободно, докато тече делото. Делата трябва да се разглеждат бързо. Не бива да забравяме каква е алтернативата - бруталното тройно убийство в \"Гео Милев\" - делото продължава 16 г., а след това е осъден на 16 г. Справедливо ли е това?\", запита Александрова.Тя уточни, че затова от ГЕРБ са внесли поправки в Наказателния кодекс, с които се въвежда диференцираната процедура по съкратеното съдебно следствие, защото хората искат бързо наказване на виновника. ", "date": "2019.09.25", "title": "На първо четене: Без съкратено производство за извършителите на тежки престъпления "}
{"url": "http://www.cross.bg/biondi-mario-kontzerta-1613976.html", "text": "/КРОСС/ Броени дни преди българската публика да чуе и види на живо в зала 1 на НДК италианската звезда Марио Бионди, соул изпълнителят ще се срещне със своите почитатели в Будапеща и Атина.На 18 октомври, точно в 20:00 часа, Бионди ще се качи на сцената със своите приятели, колеги и изключително добри музиканти - Федерико Маламан - един от най-известните басисти в Европа и китаристът и перкусионист Дейвид Флорио, а публиката сама ще се увери, че тримата свирят като едно цяло.За музиката, която правят, тримата музиканти споделят, че е начин на живот и най-естественият път, по който могат да изразят себе си.Освен песни на най-новия албум на Бионди - „Brasil\", специална изненада за публиката ще бъде и новият аранжимент на летния хит на Марио - „Sunny Days\", който ще прозвучи в концертна версия с блус оттенък.За най-големите почитатели на певеца организаторите от НДК предвиждат лимитирана серия ВИП билети, които вече са почти изчерпани. Притежателят им ще има възможност да се потопи в атмосферата на събитието с песни на Бионди, възползвайки се от отделен вход за концерта през Клуб 1, специално посрещане с коктейл и разбира се, ще получи най-добрите места в зала 1.Билети за концерта можете да закупите от касите на Билетен център - НДК и онлайн на tickets.ndk.bg и eventim.bg. ", "date": "2019.09.25", "title": "Броени дни преди концерта в НДК започва европейската част от турнето на Марио Бионди"}
{"url": "http://www.cross.bg/taekyondo-borisov-deveti-1613974.html", "text": "/КРОСС/ Премиерът Бойко Борисов е удостоен с почетния девети дан по таекуондо. Това се случи по време на посещението му в Световното седалище на бойното изкуство таекуондо „Кукион\", планирано в официалната му програма за визитата му в Република Южна Корея.За целта премиерът трябваше да счупи дъска, с което той се справи успешно. Той облече и традиционната дреха за таекуондо догок. Борисов благодари за високата чест и се обърна към младите хора в Южна Корея: „В България също имаме много добри състезатели и треньори\". Той посочи още, че принципите на таекундото са особено важни, особено за младите хора. „Когато си по-силен, да бъдеш по-снизходителен към слабите. Да използваш силата за мир, винаги да даваш още един шанс на противника, дисциплината, йерархията, да бъдеш критичен към себе си и снизходителен към другите, но най-вече да не се страхуваш от нищо\", заяви българският премиер.С девети дан по таекуондо по-рано през тази година е бил удостоен и белгийският крал Филип, а през 2013 г. пояс и диплома за почетен девети дан в бойното изкуство е получил и руският президент Владимир Путин. Със степента в спорта са отличени малко хора, които са основно политически личности.Посещението на Борисов в Световното седалище на бойното изкуство таекуондо започна с излъчването на кратък филм, представящ „Кукиоан\" и с демонстрация на изкуството, като в края на изпълнението от участниците в изпълнението бяха опънати българският и южнокорейският флаг. ", "date": "2019.09.25", "title": "Премиерът Бойко Борисов е удостоен с почетния девети дан по таекуондо "}
{"url": "http://www.cross.bg/kyoveshi-evropeiiskiya-parlament-1613956.html", "text": "/КРОСС/ Преговорни екипи на Европейския парламент и Съветана Европейския съюз се споразумяха румънката Лаура Кьовеши да стане първият европейски главен прокурор. Предстои кандидатурата да бъде формално одобрена от пълния състав на двете институции.За да заеме поста си Лаура Кьовеши, споразумението трябва да бъде официално одобрено от двете институции. Преговорите между Съвета и Европейския парламент продължават от пролетта. Преговарящият екип на Европейския парламент подкрепя Кьовеши от самото начало, въпреки противопоставянето на Съвета.Председателят на комисията по граждански свободи Хуан Фернандо Лопес Агилар определи избора като \"перфектен\" и добави, че Кьовеши ще бъде една от силните водещи фигури в ЕС от този момент\".Очаква се Кьовеши да встъпи в длъжност в края на следващата година. Европейската прокуратура ще разследва и изправя пред европейското правосъдие заподозрени в злоупотреби с бюджета на ЕС като корупция или трансгранични измами с ДДС над 10 милиона евро. Списъкът може да се разшири и да включва разследване на заподозрени за тероризъм. ", "date": "2019.09.25", "title": "Съветът на ЕС и европарламентът одобриха Кьовеши за главен прокурор "}
{"url": "http://www.cross.bg/venera-planetata-bila-1613953.html", "text": "/КРОСС/ Изследователи твърдят, че планетата Венера може би е била обитаема в продължение на 3 милиарда години, преди фатално събитие да е предизвикало промяна на климата. Един вид парников ефект би могъл да създаде сегашните \"адски\" условия на планетата, съобщават „Дойче Веле\" и БГНЕС.Венера е най-близкият съсед на Земята и има подобен размер и маса, но никога не е била разглеждана сериозно като обект за междупланетни експедиции или като претендент за притежател на извънземен живот, тъй като има на повърхността си средна температура от 462 градуса по Целзий (836,6 градуса по Фаренхайт).Изследванията обаче показват, че умерен климат между 20 и 50 градуса по Целзий (68 и 122 градуса по Фаренхайт) е бил възможен на повърхността на планетата през по-голямата част от нейната история.Неизвестно събитие или поредица от събития може да са довели до „умъртвяване\" на планетата преди 750 милиона години, причинявайки повишени нива на парникови газове и позволяващи драстично повишаване на температурите.„Нашата хипотеза е, че Венера може да е имала стабилен климат в продължение на милиарди години\", казва д-р Майкъл Уей от Института за космически науки Годард на НАСА, един от изследователите на Венера.„Възможно е глобална катастрофа да е отговорна за превръщането на планетата от имаща климат, подобен на Земята, в адския горещ дом, който виждаме днес\", каза Уей.Смятало се е, че Венера е била твърде гореща и твърде близо до Слънцето, за да е поддържала някога запаси от течна вода. Предложените от Уей сценарии обаче предполагат, че на планетата е съществувал океан с дълбочина средно 310 метра.„В момента на Венера има почти два пъти повече слънчева радиация от това, което имаме на Земята\", каза Уей. „Въпреки това, във всички сценарии, които сме моделирали, установихме, че Венера все още може да поддържа повърхностни температури, поддържащи течна вода\".„Нуждаем се от повече мисии, за да изучим Венера и да разберем по-подробно нейната история и еволюция\", каза Уей. „Въпреки това, нашите модели показват, че има реална възможност Венера да е била обитаема и коренно различна от Венера, която виждаме днес\". ", "date": "2019.09.25", "title": " Венера може би е била подобна на Земята"}
{"url": "http://www.cross.bg/andreev-interpol-zhelyaz-1613957.html", "text": "/КРОСС/ Определено вече се чувствам облекчен и нещата са доста по-спокойни. Всъщност те станаха по-спокойни още от ноември месец миналата година, когато разбрахме, че Щатите официално са оттеглили своето искане за екстрадиция. Това, което се случи в последните две седмици беше по-скоро очакваната развръзка, поне лично за мен. Това каза в сутрешния блок на БТВ „Тази сутрин\" Желяз Андреев.Откровено казано не знам защо толкова време след ноември миналата година не беше махната и свалена червената бюлетина на Интерпол спрямо мен - предполагам, че става въпрос за техническо време за това нещо да се случи, допълни той. Доколкото знам принципно сега мога да отида в САЩ, няма някаква пречка вече, но за момента нямам такива планове, каза Желяз Андреев. Разбрах за това, че бюлетина на Интерпол е свален от екипа на господин Бойко Борисов и бях посъветван да подам молба до главния прокурор, с която да поискам обратна връзка със статуса на този червен бюлетин, като миналата седмица получих и официалния документ и отговор на тази молба, допълни той. ", "date": "2019.09.25", "title": "След като Интерпол свали червената бюлетина за задържане на Желяз Андреев"}
{"url": "http://www.cross.bg/trump-demokratite-veshtitzi-1613959.html", "text": "/КРОСС/ Американският президент Доналд Тръмп бързо реагира на новината, че демократите започват срещу него процедура за импийчмънт, като я нарече \"лов на вещици\" и \"боклук\", съобщиха Асошиейтед прес и Франс прес.Тръмп отбеляза, че демократите са съобщили за намерението си в момент, когато той се среща в централата на Обединените нации в Ню Йорк със световни лидери. В Туитър той написа, че демократите нарочно са решили да развалят и опорочат този важен ден с поредните новини, които нарече \"лов на вещици\" и \"боклук\".Призивите за импийчмънт се засилиха след появили се публикации, че Тръмп може да е поискал помощ от чуждо правителство, която да улесни преизбирането му догодина.Той настоява, че е направил нищо нередно и заяви, че ще публикува стенограма от телефонния разговор с украинския си президент, предизвикал скандала. В Туитър той написа: \"Те дори не са видели стенограмата на разговора. Истински лов на вещици!\". ", "date": "2019.09.25", "title": "Започва процедура по импийчмънт срещу Тръмп, той я нарече \"лов на вещици\" "}
{"url": "http://www.cross.bg/razvitie-ystoiichivoto-prezidentut-1613961.html", "text": "/КРОСС/ Устойчиво развитие може да бъде постигнато само чрез ефективен механизъм за глобална сигурност, насърчаващ диалога и многостранната дипломация, които в последно време са изложени на натиск. Това заяви президентът Румен Радев в изказването си на политическия форум на високо равнище, посветен на изпълнението на Целите на устойчивото развитие, който се провежда под егидата на Общото събрание на ООН. Държавният глава подчерта, че постоянното увеличаване на бюджетите за отбрана е индикатор за влошаваща се среда на сигурност и увеличаващо се недоверие. Стремежът към технологично превъзходство, целящ политическа доминация, води до капсулиране на науката в тесни географски граници и същевременно насърчава научната емиграция, създавайки технологична пропаст между държавите, заяви още президентът. Това налага по думите му съхраняване на подкрепата за т. нар. подход към „отворена наука\" и научно сближаване между отделните държави.Според президента устойчивото развитие изисква глобален консенсус срещу трансграничната корупция, прането на пари и укриването на данъци.Икономическото развитие, социалното сближаване и борбата с климатичните изменения логично са в центъра на дебата за устойчивото развитие. За неговия успех обаче също толкова важно е следването на всеобхватен подход, който да използва разнообразни инструменти - от политически до културни, посочи още президентът. Ако културните различия не са правилно разчетени, разбрани и възприети като естествени права, те биха довели до редица заплахи като религиозен екстремизъм и тероризъм, заяви още в изказването си на политическия форум на високо равнище, посветен на Целите на устойчивото развитие на ООН, президентът Румен Радев. ", "date": "2019.09.25", "title": "Президентът: Устойчивото развитие изисква гарантиране на глобалната сигурност"}
{"url": "http://www.cross.bg/poseti-suoruzheniya-tzenturut-1613963.html", "text": "/КРОСС/ Министър-председателят Бойко Борисов посети Центъра за научноизследователска и развойна дейност на „Hyundai Motor Group\", който се намира в гр. Хуасонг.Центърът е построен през 1993 г. върху площ от 3,47 милиона кв. м, рекултивирани от морето. Оборудван е с дизайнерски и инженерни центрове, както и трасета за шофиране и тестови съоръжения. Центърът се състои от различни райони, главно за проектиране и инженерство, съоръжения за изпитване на експлоатационни характеристики и задвижване и център за бъдещи автомобилни технологии, в които работят около 10 000 служители (инженери, дизайнери и друг персонал).  ", "date": "2019.09.25", "title": "Борисов посети Центъра за научноизследователска и развойна дейност на „Hyundai Motor Group“"}
{"url": "http://www.cross.bg/reshetnikov-ninova-stefanov-1613962.html", "text": "/КРОСС/ Лидерът на БСП Корнелия Нинова е поискала срещата с ген. Леонид Решетников. Това коментира в сутрешния блок на БТВ „Тази сутрин\" футболният президент на \"Славия\" Венцеслав Стефанов. Той разказа, че именно той е осъществил контакта, а срещата е била преди президентските избори. Тя се случила, защото самият генерал бил на почивка в България. Според Стефанов, Нинова и Решетников не се харесали, защото бившия руски разузнавач бил монархически насочен, а Нинова била по-соц. Срещата била в хотел, около Докторската градина.Стефанов твърди, че Нинова информирала Решетников, че ген. Румен Радев е кандидата на БСП за бъдещ президент и че не било вярно, че руснакът е дал профил на бъдещ кандидат. Самият футболен президент не бил на срещата. Само преди няколко дни, обвиненият от прокуратурата в шпионаж Николай Малинов разказа как именно \"Венци Стефанов му искал телефона на Решетников\". После разбрал, че е направена среща с Корнелия Нинова. Години наред ми я приписваха на мен, оттогава ми е сърдита, но мисля, че споделяме едни и същи идеи, заяви Малинов. Веднага след изявленията на Малинов, прокуратурата обяви, че със заповед на шефа на ДАНС на ген.Леонид Решетников, бивш директор на Руския институт за стратегически изследвания и настоящ лидер на организацията \"Двуглав орел\", е наложена забрана за влизане на територията на страната за срок от 10 години, защото е заплаха за националната сигурност.", "date": "2019.09.25", "title": "Корнелия Нинова и ген. Леонид Решетников не се харесали"}
{"url": "http://www.cross.bg/bulgariya-napysne-arnaydova-1613964.html", "text": "/КРОСС/ Веднага щом получи документите си за самоличност, Джок Полфрийман ще може да напусне пределите на България, без никакъв проблем. Това обясни в сутрешния блок на Нова телевизия „Здравей, България\" Румяна Арнаудова, говорител на главния прокурор. Сотир Цацаров вече поиска Върховния касационен съд да спре условното освобождаване на австралиеца. В закона обаче нямало определен срок за произнасянето на съда.Напълно възможна е хипотезата лицето да получи документи за самоличност и да напусне пределите на България , обясни говорителят на главния прокурор. Ако се възобнови това производство, ако се отмени определението на Софийския апелативен съд, ще е налице основание отново да бъде задържан. Ако е в чужбина, ще се използват институтите за международна правна помощ, за да бъде върнато лицето в България за доизтърпяване на наказанието, заяви Арнаудова. По думите й прокуратурата е реагирала максимално бързо в рамките на закона.", "date": "2019.09.25", "title": "Румяна Арнаудова: Когато получи документите си за самоличност, Джок Полфрийман веднага може да напусне България"}
{"url": "http://www.cross.bg/rysiya-venetzyela-pytin-1614009.html", "text": "/КРОСС/ Президентът на Русия Владимир Путин прие днес венецуелския си колега Николас Мадуро в израз на подкрепя за него и на фона на засилващия се натиск от САЩ върху латиноамериканската страна, предадоха Ройтерс и ДПА.Путин потвърди, че подкрепя Мадуро като \"законната власт\" във Венецуела и отбеляза засилващото се двустранно военно сътрудничество. Той изтъкна също укрепващите икономически връзки и каза, че през последните месеци търговският обмен между Русия и Венецуела е нараснал с 10 на сто.Путин обеща допълнителни доставки на медицински материали като част от оказваната хуманитарна помощ на Венецуела.Президентът на Русия насърчи госта си да преговаря с венецуелската опозиция и му каза, че би било \"ирационално\" да не го прави. По думите на Путин всеки отказ от диалог ще бъде \"ирационален и вреден за страната и заплаха за благосъстоянието на населението\".\"Разбира се, ние подкрепяме диалога, който вие и вашето правителство водите с опозиционните сили\", каза Путин на Мадуро.Гостът отговори, че заедно с Русия Венецуела ще е в състояние \"да преодолее всякакви трудности\". Той посочи като пример настоящите преговори с Русия за хранителна и медицинска помощ.Миналата седмица някои венецуелски опозиционни партии се съгласиха да започнат диалог с режима. Но по-голямата част от опозицията, оглавявана от Хуан Гуайдо, отказа да преговаря.Според руската агенция Интерфакс, която цитира неназовани източници, във венецуелската столица Каракас е пристигнала група руски военни специалисти. Не е ясно колко на брой са руските пратеници, но според единия източник те ще работят по поддръжката и обслужването на доставената от Русия военна техника. В друго съобщение на Интерфакс се казва, че тази година Русия ще достави на Венецуела близо 600 хиляди тона зърно, над два пъти повече от доставените 254 хил. тона през 2018 г., предаде Ройтерс, цитирана от БТА.ТАСС посочва, че това е шестото посещение на Николас Мадуро в Русия от 2013 г., когато той стана президент на Венецуела след смъртта на Уго Чавес. ", "date": "2019.09.25", "title": "Путин прие Мадуро в знак на подкрепа за \"законната му власт\""}
{"url": "http://www.cross.bg/valyten-fond-mezhdynarodniya-1613966.html", "text": "/КРОСС/ Управителният съвет на Международния валутен фонд се очаква да одобри в сряда Кристалина Георгиева като управляващ директор на финансовата институция. Българката е единственият кандидат и се ползва с подкрепата както на Европейския съюз, така и на САЩ.Във вторник тя е била изслушана от ръководството на Международния валутен фонд и според \"Ройтерс\" ги е убедила, че е подходяща за поста. Досега той беше заеман от Кристин Лагард, която пък става шеф на Европейската централна банка. ", "date": "2019.09.25", "title": " Гласуват кандидатурата на Кристалина Георгиева за шеф на МВФ"}
{"url": "http://www.cross.bg/madzharov-obyasni-dokazano-1613965.html", "text": "/КРОСС/ Слагането на стентове на здрави хора може да бъде доказано. А ако вината на кардиолога д-р Петър Лазов от пазарджишката болница бъде доказана, може да му бъде отнето правото да упражнява лекарската професия. Това обясни в ефира на Нова телевизия „Здравей, България\" д-р Иван Маджаров, председател на Българския лекарски съюз. За щастие за тези манипулации има архив, който може да бъде проследен назад в годините. Може да бъде доказано дали това се е случило.Ако това се е случило, вярвам, че Етичната комисия на БЛС, ще бъде на висота и ще вземе своето решение. Най-тежкото наказание е БЛС да лиши този лекар от право да практикува, заяви д-р Маджаров. По думите му Агенцията за медицински надзор се е самосезирала и има проверка на място. Д-р Маджаров обясни, че изследванията и данните за манипулациите за всеки един пациент се пазят както в болницата, така и в НЗОК. Тук става въпрос за голям обем от данни от всички болници. Вероятно НЗОК прави проверки на случаен принцип, когато проверява болница, или когато има съмнение за свръх прилагане на такава манипулация, обясни д-р Маджаров.  ", "date": "2019.09.25", "title": "БЛС: Слагането на стентове на здрави хора може да бъде доказано"}
{"url": "http://www.cross.bg/evropeiiskata-byudzheta-prokyror-1613999.html", "text": "/КРОСС/ Европейският парламент и Съветът на Европейския съюз се съгласиха г-жа Лаура Кодруца Кьовеши да бъде назначена като първия европейски главен прокурор.Комисарят по въпросите на бюджета и човешките ресурси Гюнтер Йотингер и комисарят по въпросите на правосъдието, потребителите и равнопоставеността между половете Вера Йоурова направиха от името на Комисията следните изявления:\"Европейската комисия работи усилено, за да гарантира, че всяко евро от бюджета на ЕС се разходва съгласно правилата и носи европейска добавена стойност. Това означава също така да се води ефективна борба с измамите, засягащи бюджета на ЕС. Досега Европейската служба за борба с измамите (OLAF) имаше съществена роля в постигането на тази цел. Тя ще продължи своята дейност като независима разследваща служба, допринасяща за възстановяването на дължими средства, както и за прилагането на други мерки за защита. Европейският прокурор ще гарантира укрепването на действията на равнище Съюз и реалното изправяне пред съд на лицата, извършили престъпления във вреда на бюджета на Съюза. Пожелавам на новоизбрания главен прокурор успех в преодоляването на предизвикателствата, пред които е изправена. Както Европейската комисия, така и OLAF ще ѝ помагат активно в предстоящите ѝ задачи\", каза комисар Йотингер.\"Постигнатото съгласие показва недвусмислено, че ЕС гледа сериозно на борбата с финансовите престъпления и на защитата на парите на данъкоплатците. Европейската прокуратура представлява единствена по рода си структура за отдаване на приоритетно внимание на борбата с трансграничните престъпления и за гарантиране, че нито едно престъпление срещу бюджета на ЕС няма да остане ненаказано. Тя отговаря на исканията на европейските граждани и предоставя на европейските прокурори нови амбициозни инструменти за разследване и наказателно преследване на тези престъпления на европейско равнище. Приветствам постигането на съгласие за назначаването на г-жа Кьовеши като първия европейски главен прокурор. Уверена съм, че г-жа Кьовеши ще се справи много добре в ролята на ръководител на Европейската прокуратура. Постигнатото съгласие прави възможно създаването на новата служба до края на 2020 г., както бе планирано. Комисията ще продължи да бъде твърд поддръжник на колективните усилия за борба с измамите и корупцията в ЕС\", каза още комисар Йоурова. ", "date": "2019.09.25", "title": "ЕП и Съветът на ЕС одобриха Кьовеши за европейски главен прокурор"}
{"url": "http://www.cross.bg/chasa-provede-sofiyaot-1613947.html", "text": "/КРОСС/ Ню Йорк.Президентът Румен Радев е на работно посещение.***София.От 09:00 часа ще се проведе заседание на Народното събрание.***София.От 09.00 часа пред сградата на Адмиралтейството (при лоши метеорологични условия в парадното фоайе на Щаба на ВМС), на ул. „Преслав\" 16, на официална церемония командира на ВМС на Република България контраадмирал Кирил Михайлов ще посрещне контраадмирал Роберехт.***София.От 09:00 часа, НДК, зала № 9, Висшият адвокатски съвет и Центърът за спогодби и медиация при Софийски районен съд и Софийски градски съд организират кръгла маса на тема: \"Задължителна медиация в полза на страните - възможности и приложно поле\".***София.От 10.00 часа ще се проведе жребий за определяне на поредните номера на партиите и коалициите, регистрирани в ЦИК в бюлетините за гласуване в изборите за общински съветници и за кметове, насрочени за 27 октомври 2019 г.***София.От 10:00 часа в Националния пресклуб на БТА ще се проведен пресконференция, организирана от сдружението \"Въздух за здраве\", на тема: „Световен ден на белия дроб\".***София.От 10:30 часа в зала „Музейна\" на БЧК, бул. „Джеймс Баучер\" 76, Кръгла маса на тема: \"Повишаване на информираността на обществото за сърдечния арест и възможности за прилагането на своевременна дефибрилация от немедицински лица с помощта на автоматичен външен дефибрилатор\".***София.От 11:00 часа в Националния пресклуб на БТА ще се проведе пресконференция по повод предстоящото провеждане на Европейска нощ на учените 2019.***София.От 11:00 часа и 13:30 часа в гр. София, хотел „Света София\", Министерство на околната среда и водите организира пресконференция и официална церемония за стартиране изпълнение дейностите по Проект № BG16M1OP002- 1.013-0001-С03 \"Доизграждане на мрежите за мониторинг на количеството на водите\".***София.От 13:00 часа в централата на ПП АБВ на улица „Врабча\" 23, ще се проведе пресконференция.***София.От 16:30 часа в новоизграденото парково пространство за отдих и спорт в кв. 335 в „Зона Б-5\" между блоковете 15, 16 и 18, ще бъде представена „Градина на Доброто\".***с. Бръшлен.От 10.00 часа в Туристическия информационен център ще се проведе редовно заседание на Съвместната българорумънска земеделска работна група.***Варна.09.00 часа контраадмирал Роберехт ще бъде посрещнат от командира на ВМС на Република България контраадмирал Кирил Михайлов с официална церемония пред сградата на Адмиралтейството (при лоши метеорологични условия в парадното фоайе на Щаба на ВМС), на ул. „Преслав\" 16. След церемонията, в Щаба на Военноморските сили ще се проведат разговори между двамата командващи, в края на които те ще направят изявления за медиите - около 11.30 часа. ***Варна.От 12.00 часа в заседателната зала в сградата на дирекция „Морска администрация-Варна\", ще се проведе пресконференция по повод първата работна среща по проект: „Извършване на предпроектно проучване и изготвяне на пакет документи за проект: „Разработване и внедряване на интегрирана информационна система за координиране и управление в реално време на операции при бедствия и аварии в българския морски отговорен район за търсене и спасяване (БМОРТС)\" ще се проведе утре във Варна. Тя се организира от Изпълнителна агенция „Морска администрация\", която е и възложител на проекта.***Видин.От 11:00 часа в Регионалния пресклуб на БТА ще се проведе пресконференция на председателя на Общинската избирателна комисия -Видин Павел Петков във връзка с предстоящите местни избори на 27 октомври 2019 г.***Добрич.От 09:00 часа на Военното гробище - музей, отбелязването на Деня на Добрич - ще започне с панихида памет на загиналите за свободата на Южна Добруджа.***Ловеч.От 11.00 часа в залата на Общинския съвет ще се проведе пресконференция.***Перник.От 10:00 часа, зала „Струма\" на Областна администрация, ще се проведе регионална кръгла маса по проект „Толерантно общество за интеграция на лицата, търсещи или получили международна закрила\".***Пловдив.В 11.00 часа в пресклуба на БТА ще се състои пресконференция на ПП СДС. Тема: Представяне на листа за общински съветници и на кандидати за районни кметове.***Пловдив.В 11.00 часа в галерия \"2019\" на улица \"Гладстон\" 32 ще бъдат представени кандидатът на ГЕРБ за кмет на Пловдив Здравко Димитров, кандидатите за районни кметове и листата с кандидати за общински съветници от ГЕРБ.***Стара Загора.От 11.30 часа, в зала 2 на Общината ресорният зам.-кмет Йордан Николов и представител на фирмата-изпълнител „Телелинк\", ще дадат пресконференция по повод изпълнението на проекта „Модернизация и развитие на устойчив градски транспорт в град Стара Загора - фаза ІІ\".  ", "date": "2019.09.25", "title": "Предстоящи събития на 25 септември"}
{"url": "http://www.cross.bg/izlyazat-kmetove-otpysk-1613950.html", "text": "/КРОСС/ Коя партия и коалиция с кой номер ще се явява на местните избори през октомври? Това ще стане ясно днес след тегленето на жребий в Централната избирателна комисия.Действащите кметове, които са и кандидати,  задължително трябва да излязат в платен или неплатен отпуск. Ако кметове се кандидатират за общински съветници, трябва да излязат в отпуск само за предизборната кампания. ", "date": "2019.09.25", "title": "Теглят жребия за местните избори"}
{"url": "http://www.cross.bg/slab-mesta-dyha-1613958.html", "text": "/КРОСС/ Днес облачността ще бъде значителна и на отделни места ще превали слаб дъжд. През деня ще има временни разкъсвания и намаления на облачността, главно над Южна България. Ще духа слаб, в Източна България до умерен вятър от изток-североизток. Максимални температури между 19° и 24°. Атмосферното налягане ще се задържи почти без промяна - по-ниско от средното за месеца.Над Черноморието ще има разкъсана облачност, преди обяд предимно значителна, когато на места, главно по северното крайбрежие ще превали слаб дъжд. Ще духа слаб до умерен вятър от изток-североизток. Максималните температури ще бъдат 21° и 22°, колкото е и температурата на морската вода. Вълнението на морето ще бъде 2-3 бала.В планините ще бъде облачно със слаби валежи от дъжд. Ще духа слаб югозападен, по най-високите върхове на Рила и Пирин умерен западен вятър. Максималната температура на височина 1200 метра ще е около 15°, на 2000 метра - около 9°.В четвъртък ще духа слаб, в Източна България до умерен югозападен вятър и дневните температури ще се повишат още малко. Ще бъде предимно облачно, главно в следобедните часове на много места от запад на изток ще превали. По-късно през деня в Западна България вятърът ще се ориентира от северозапад, ще се усили и с него за кратко ще проникне по-хладен въздух.В петък все още на отделни места в източните райони ще превалява слаб дъжд, но от запад облачността ще се разкъсва, до вечерта чувствително ще намалее. Ще духа умерен, в Дунавската равнина и временно силен северозападен вятър.В събота ще преобладава слънчево време, с временни увеличения на облачността, но вероятността за валежи е много малка. Вятърът чувствително ще отслабне, в много райони в западната част от страната и ще стихне. Преобладаващите минимални температури ще са между 9° и 14°, максималните ще се повишават и в събота в повечето места ще са между 21° и 26°. ", "date": "2019.09.25", "title": "Дъждовна и облачна сряда"}
{"url": "http://www.cross.bg/bryuksel-iskren-problem-1613952.html", "text": "/КРОСС/ Българин почина мистериозно в китайското посолство в Брюксел. Искрен Йорданов е бил намерен мъртъв в гараж в сградата. Роднините му съобщиха, че от седмица се опитват да разберат от властите къде е тялото му. Мистериозно починалият в Брюксел българин се е оплакал от „страхотен проблем с някакви пакистанци\". Това разказаха близките му в Русе пред NOVA.„Последното което каза е, че има страхотен проблем и не знае дали ще се оправи, дали ще може да се прибере\", разказа майката Елка Йорданова. Семейството му не вярва на официалната версия, че Искрен се е самоубил. 36-годишният мъж живеел в Германия, но отишъл на гости на негова позната в Брюксел.„Приятелка го е извикала в Брюксел. Успяхме да влезем в профила му в месинджър, откъдето знаем, че тя го е извикала. Казала му е, че е без пари, че е на улицата, че временно е при братовчедка, но трябва да се махне. Той и предлага тя да отиде в Германия, но тя му казва, че няма пари за билет и той трябва да я вземе\", разказва майката. „Беше много притеснен\", разказва Елка Йорданова. Оттогава семейството губи връзка с него. След няколко дни научават трагичната вест, че Искрен е мъртъв. ", "date": "2019.09.25", "title": "Мистериозно починалият в Брюксел българин се оплакал от проблеми с пакистанци"}
{"url": "http://www.cross.bg/sega-monitor-tryd-1613949.html", "text": "/КРОСС/ в. Сега -  Фалитът на \"Томас Кук\" води до срив на туризма и у насв. Сега -  До пет години сменяме всички трудови книжкив. 24 часа - Цацаров иска ВКС да върне Полфрийман в затворав. Труд - България иска Джок в затвора в. Телеграф -  Калпакчиев помилвал втори убиец в един ден с Джокв. Монитор -  Жалба спира Полфрийман на косъм от измъкванетов. Сега -  Шефът на БНР няма да улесни СЕМ с подаване на оставкав. Сега -  Банките до последно ще държат високи такси за преводи в евров. 24 часа - Преговаряме в Сеул за завод за изтребители Т-50в. 24 часа - Българи във френски канал за бели робив. Труд -  България и Турция вписват „Св. Стефан\" в ЮНЕСКОв. Труд - Посрещаме руския премиер Медведев в понеделникв. Телеграф -  Борисов договаря инвестиция за 1,5 милиарда доларав. Телеграф - БНТ снима ново под прикритиев. Монитор - И естонски общинари ще наблюдават местния вотв. Монитор - Търсят под дърво и камък директорка на забавачка след инцидент с детев. 24 часа - Христо Монов баща на студента Андрей Монов, убит от Джок Полфрийман: \"Ако можех да се върна преди 12 г., нямаше да изгладя ризата на сина ми и да го пусна да излезе навън\"в. Труд - Засега рецесията е само в индустриятав. Телеграф - Лиляна Станчова, сестра на загиналия боксьор: Животът на брат ми струва 400 евров. Монитор - Димитрис Лиупис, главен търговски директор на „Виваком\": Клиентите станаха все по-взискателни, а нуждите им по-сложнив. Монитор - Христо Монов, баща на убития студент Андрей Монов: Няма да позволя на Калпакчиевци да се гаврят със съда, те посрамиха систематав. Сега -  Борисов три пъти ще се отрече от Шенген и други национални целив. Сега -  България цяла сега София гледав. Сега - Защо \"Томас Кук\" се срина след 178 г. в бизнесав. 24 часа - \"Томас Кук\" и другите големи рекетират хотелиерите ни - 6 месеца държат парите на клиентите, без да плащатв. Труд - В туризма парен каша не духав. Телеграф - Един чушкопек ни останав. Монитор - Да оцелееш в студентско общежитие  ", "date": "2019.09.25", "title": "Преглед на вестниците "}
{"url": "http://www.cross.bg/politziyata-v-solyn-e-zalovila-dyshi-za-turgoviya-s-bebeta-1613955.html", "text": "/КРОСС/ Сред задържаните са местен адвокат и лекар. Разследването е установило участието на десетки българки в схемата. Цената на нелегалното осиновяване е достигнала до 25 000 евро.", "date": "2019.09.25", "title": "Полицията в Солун е заловила 12 души за търговия с бебета "}
{"url": "http://www.cross.bg/samopriznaniya-chetene-dopyska-1613954.html", "text": "/КРОСС/ Промените в Наказателно-процесуалния кодекс влизат на първо четене в Народното събрание. Става въпрос за това дали да отпадне или не съкратеното производство, при което обвиняемите могат, след самопризнания, да получават намалена присъда. Предложенията са съкратено следствие да не се допуска при умишлено причиняване на смърт или тежка телесна повреда. Граждански протести съпътстваха обсъждането на Закона миналата седмица. Близки на жертви на убийства излязоха с 11 искания. Едни от най-съществените са: да не се допуска помилване при доживотен затвор за убийство и да се отказва смекчаване на присъдата след самопризнания.", "date": "2019.09.25", "title": "Промени в НПК влизат на първо четене в НС "}
{"url": "http://www.cross.bg/kyiiovich-obshtezhitie-bydimir-1613960.html", "text": "/КРОСС/ Днес Софийският градски съд ще проведе заседание по искането от началника на затвора в София Будимир Куйович да бъде преместен от общежитие от открит тип, в такова от закрит тип.В съда има образувано и друго дело по жалба от Куйович, в която той обжалва заповед на началника на затвора, с която му е променен режимът от лек в общ.В края на юли август наркобосът Будимир Куйович беше задържан на магистрала \"Тракия\" да шофира с фалшива книжка, издадена уж в Португалия. Черногорецът излежава присъда от 16 години за наркотрафик. Той е настанен в открито общежитие в Казичене, но е бил в отпуск за добро поведение. Той беше заловен с фалшивия документ за управление на МПС при рутинна проверка на \"Пътна полиция\" на изхода на София. ", "date": "2019.09.25", "title": "Решават дали ще местят Куйович "}
{"url": "http://www.cross.bg/tema-polfriiiman-dzhok-1613944.html", "text": "/КРОСС/ Тема: Ще има ли ревизия на предсрочното освобождаване на Джок Полфрийман?Тема: След фалита на туроператора \"Томас Кук\": сериозни загуби за българските им колеги - хотелиери искат данъчни облекченияТема: На ринга: в кръга състезател, треньор, състезание - Палми Ранчев боксьор и писател, специално за БНТТема: Рекорден брой запалени стърнища - пожарникарите с тревожни сигналиТема: Как се контролира сигурността на децата в детските градини?Тема: Кой е българинът, намерен мъртъв в китайското посолство в Брюксел? Тема: Ще бъде ли върнат отново в затвора Джок Полфрийман след жалбата на семейството на убития Андрей Монов? Коментар на адвоката на австралиеца - Калин Ангелов. Тема: За шпионския скандал и срещата на Корнелия Нинова с ген. Леонид Решетников. Разговор с Венцеслав Стефанов. Тема: Загуби за 100 млн. лв. заради кризата с британския туроператор „Томас Кук\". Ще има ли фалирали хотели у нас?Тема: Ще бъде ли отменено предсрочното освобождаването  Джок Полфрийман? И как австралиецът се е поправил в затвора, за да убеди съда, че трябва да лежи по-малко години?Тема: Ще продължи ли да лекува лекарят от Пазарджик, поставял стентове на пациенти без да имат нужда? Говори председателят на лекарския съюз д-р Иван МаджаровТема: На живо от Гърция - разбиха схема за нелегални осиновявания от България и търговия с яйцеклетки.Тема: Мистерия с българин, открит мъртъв в Брюксел. Близките му търсят причината за смъртта муТема: Издирват се две сестри на 14 и 15 години, изчезнали преди дванайсет дни от БургасТема: Какво каза 16-годишната Грета Тунберг на света за климатичните промени? И защо едно дете беше използвано за политическа реч в ООН?Тема: Среща с Бай Тъньо и Димитър - Капитана - единственият вентрилоквист у нас, преди турнето им из България  ", "date": "2019.09.25", "title": "Теми и гости в сутрешните блокове на телевизиите"}
{"url": "http://www.cross.bg/vsichki-pomnete-ymrete-1613859.html", "text": "/КРОСС/ Помнете, че ще умрете. Това е страхотен инструмент, с помощта на който аз успях да взема всички съдбоносни решения в живота си. Мисълта за скорошната смърт е най-добрият начин да се лишиш от всички илюзии за това, което имаш и това, което можеш да изгубиш.Стив Джобс ", "date": "2019.09.25", "title": "Помнете, че ще умрете"}
{"url": "http://www.cross.bg/sergiii-efrosiniya-evgeniii-1613865.html", "text": "/КРОСС/ Житие на св. преподобна ЕфросинияПрез петия век живял в Александрия един добър християнин на име Пафнутий. Той бил твърде богат, уважаван заради благородството си от всички.Жена му също така била добра християнка. Но нямала деца дълго време.Пафнутий правел много благодеяния на бедните, изобщо на нуждаещете се.Най-после му се родила дъщеря, която нарекли Ефросиния. Родителите й дали хубаво образование. На 12 години, след като се лишила от майка, дъщерята станала предмет на най-нежни грижи от страна на бащата. Умна и красива, като поотрасла още, тя пленявала младежите. Любвеобилният баща, като направил избор между момците, обещал да я даде на един младеж, който се отличавал както с образованието, така и с благородството на сърцето си. Но блажена Ефросиния, възпитана от ранни години в благочестие, искрено копнеела да живее само за Господа. И правела всичко, за да се изпълни това нейно желание.Един от братята в манастира, на който Пафнутий редовно давал помощи, бил пратен от игумена Теодосий да покани благодетеля да дойде на храмовия празник в светата обител.Той обаче не заварил Пафнутий в дома му. Видял се с дъщеря му. Ефросиния го разпитала подробно за манастирския живот. Открила му, че много желае да се посвети в служба на Бога. С тъга му казала и това, че баща й, който много я обичал, вече я обещал на един момък. При това положение нямало да се съгласи да я пусне в манастир.Монахът й обяснил предимствата на девството. Прекарала нощта в молитва. Усилено молила Бога да се изпълни над нея неговата света воля. Ефросиния чувствала, че Бог желае тя да посвети живота си Нему.На празника старецът - йеромонах дошъл при нея. Говорил й дълго за значението на християнското самоотречение. Остригал косата й и я облякъл в монашески дрехи. Оставало само да отиде в някой манастир. Но в кой? В зевически манастир баща й би могъл да я намери. Облечена в дрехи на монах Ефросиния се явила в Теодосиевия манастир и се представила като евнух Смарагд.Като застанала пред игумена Теодосий, Ефросиния казала, че е евнух, който е служил при царския двор, но, притеснен и отегчен от светската суета, дошъл в манастира да спасява душата си.Теодосий поверил младия монах Смарагд на опитния духовник Агапит, който да го ръководи в духовния живот.Красотата на Смарагд, истинска женска красота, станала предмет на смущение за някои манастирски братя, които още не били победили своите немощи. Това си смущение те изразили и пред игумена.Това станало причина Теодосий да повика при себе си Смарагд. Предложи му да живее в самотна килия. Ефросиния приела съвета с радост.В тая килия, която приличала на затвор, тя живяла подвижнически, в пост и молитва, до края на земните си дни.През това време бащата идвал много пъти в манастира, разкривал скръбта си по изгубената своя дъщеря и искал настойчиво от братята да се молят за откриване на следите й.Веднъж той изливал пред игумена скръбта си особено силно. Теодосий го запитал, дали не иска да побеседва с един благочестив брат, който в миналото бил служител в императорския двор. Пафнутий приел веднага това предложение.По това време Ефросиния била постигнала вече голям духовен напредък. По заповед на игумена Агапит завел Пафнутий при затворника Смарагд. Като видяла баща си, Ефросиния заплакала. Но Пафнутий не я познал. От бдения и сълзи красотата й била повяхнала. Лицето й било покрито с монашеско було.Дълго беседвала тя с баща си. Говорила му за вечността и небесната слава, за смирението и чистотата, за любовта и милосърдието - високи добродетели, които приближават до Бога, Който е безкрайната благост. Говорила му също, че любовта към децата не трябва да стои по-високо от любовта към Бога, ме временните скърби, ако се понасят търпеливо, усъвършенстват душата за Небето. Уверявала го, че подир толкова молитви и при Божията благост дъщерята му непременно ще бъде намерена, ако е надобър път, и че каквото и да се случи - Господ ще го утеши в свое време.Беседата на дъщерята оживила дълбоко натъжената душа на бащата. След като се разделил с нея, Пафнутий пак се явил пред игумена и му казал:- Аз получих толкова много полза от тоя брат, като че намерих дъщеря си!За света Ефросиния - тая чиста девица - не е било леко да живее сред общество от мъже. Особено тежко е било за нея свиждането й с нейния нежен баща. Тя гледала душевните му страдания и страдала не по-малко от него.Св. Ефросиния се борела с природата си. С пост, молитва и помощта на Божията благодат тя победила.Тъй прекарала 38 години в манастира, в самотната си килия - затвор близо до манастира.Дните на земния й живот свършвали. Тя легнала тежко болна.В това време баща й пак дошъл в манастира. Узнал за тежката болест на Смарагд. С дълбока скръб говорел, че смъртта на Смарагд ще бъде за него втора загуба след загубата на дъщеря му. Твърдял, че само нему дължи оная покорност на Промисъла, с която понасял загубата на дъщеря си.Пафнутий изпросил от игумена разрешение за свиждане със затворника за последен път. Преподобна Ефросиния, която вече чакала последния час на земния си живот, помолила баща си да остани три дни в манастира. Обещала да му открие нещо неочаквано. Бащата предполагал, че затворникът е имал видения за дъщеря му. И останал да чака.След три дни пак дошъл при отиващия си от тоя свят Смарагд. Тогава светата девица му открила, че той се намира в килията на дъщеря си. Сломена до крайност от болестта, тя му заявила, че оставила годеника си и него заради Господа. Тя помолила баща си да не позволява на никого да се допира до нея. Поискала от него сам да измие тялото на грешната си дъщеря. Накрай го помолила да подари на манастира имуществото, което могло да й принадлежи.След това блажено починала в прегръдката на баща си.Това станало около 445 година.Открилата се тайна за тъй дълго търсената дъщеря произвела на бащата потресаващо действие. Смъртта й окончателно го сломила. Със силен вик той паднал безчувствен на пода. По това време Агапит бил някъде вън от килията. Като чул вика, той се втурнал в килията и свестил бащата. Веднага след това съобщил на игумена за станалото.Скоро се събрали около тялото на преподобна Ефросиния всички братя. Тайната станала известна на цялото манастирско братство. Всички въздали хвала на Бога, че дал сила за победа в една толкова трудна борба.Пафнутий подарил значителна част от имението си на манастира. Останалата част раздал на бедни хора. Решил да прекара остатъка от живота си в килията на дъщеря си. Тук живял 10 години. Умрял на същата оная рогозка, на която починала дъщеря му. Погребали го с чест до гроба на неговата дъщеря.Братята установили всяка година да честват паметта на благочестивия баща и на неговата скъпа дъщеря, преподобна Ефросиния.Дивната Божия благодат се проявила чрез мощите на света Ефросиния още в деня на смъртта й. Само няколко часа след смъртта й един от манастирските братя, сляп с едното око, се помолил горещо на преподобната и изведнъж прогледнал.Кратко животоописание на св. преподобни Сергий РадонежскиПреподобный Сергий РадонежскийТози велик чудотворец (със светско име Вартоломей), живял през XIV век и оказал огромно влияние върху монашеството в цяла Русия.Родил се в знатно и благочестиво семейство. Думите от Писанието: \"Още от утроба на Тебе съм оставен; от утроба майчина ми Ти си мой Бог\" (Пс. 21:11) били напълно оправдани още от раждането на свети Сергий, защото от първите дни на живота си той учудвал всички с постническите си навици: в сряда и петък, когато са дните на пост, той отказвал да приема мляко от майка си, отказвал и тогава, когато в постни дни майка му е яла месо. Забелязвайки това майката напълно престанала да яде местна храна.Седемгодишен, свети Сергий тръгнал на училище и изпитвал от цялото си сърце жажда за учение, но то не му се отдавало: учителите го наказвали, приятелите му се подигравали и това предизвиквало у момчето голяма скръб. Дни и нощи то се молело на Бога да просветли разума му, така че да може да учи.Веднъж, търсейки в полето загубен кон, Сергий срещнал един възрастен монах и излял мъката си пред него. Старецът го изслушал съчувстващо и виждайки чистото сърце на момчето се помолил на Бога за него, и след това му казал: \"Дете мое, отсега Бог ти дава да напредваш в учението и да надминеш своите братя и връстници.\" След това му дал парченце просфора и добавил: \"Вземи и изяж това. То ти се дава по благодат Божия и за да придобиеш разум да разбираш Светото Писание.\" От този момент свети Сергий започнал да показва огромни резултати в учението. И до днес мнозина прибягват към неговото молитвено застъпничество, когато търсят успех в учението или искат да придобият духовна мъдрост.След това чудо у Сергий напълно укрепнало желанието да посвети живота си изцяло на Бога. Той израснал като скромен и мълчалив млад човек. С всички бил кротък и ласкав, никога и на никого не се гневял и във всичко се покорявал на родителите си. Обикновено ядял само хляб и вода, но в сряда и петък изобщо не приемал храна.Когато родителите му починали той се заселил в една гъста гора близо до град Радонеж и там заживял отшелнически живот. В тази гора Сергий и единия от братята му построили малка дървена църквичка в чест на Пресветата Троица. Така се родила прочутата Троице-Сергиева лавра, която е един от най-забележителните и значими манастирски общности в Православна Русия.По-късно братът на Сергий се оттеглил в друга обител, а той приел монашество и останал да се подвизава сам в гората. Tрудно можем да си представим през какви изкушения и през какви дяволски нападения е преминал младият монах. Но дивното му търпение, любовта му към Бога и искрените молитви победили всички трудности. Около килията на св. Сергий минавали цели глутници вълци, идвали и мечки. Но, усещайки благодатта на Светия Дух, която обитавала у преподобния, зверовете не му правели нищо. Дори веднъж Сергий дал на една мечка парченце хляб и оттогава мечката идвала при него, за да му служи. Векове по-късно същото се случило и с друг велик руски подвижник - свети Серафим Саровски.Колкото и да се стараел св. Сергий да скрива своите подвизи от света, славата му непрекъснато растяла и привличала към него монаси, които имали нужда от духовно ръководство. Всички те молели св. Сергий да стане техен игумен. Той дълго не се съгласявал, но накрая виждайки в техните настоятелни молби Божия промисъл склонил с думите: \"Предпочитам да се покорявам, а не да началствам, но се страхувам от съда Господен и затова се предавам на Божията воля.\"Отначало новата обител била изключително бедна, но това не пречело на усърдието на монасите. Сам св. Сергий им давал пример във всеки подвиг, като ги учел на смирение, търпение, въздържание и милосърдие.Авторитетът на преподобния бил огромен не само сред духовенството, но се разпространил и в светския свят. Нерядко се налагало той да бъде примирител при различни междуособици на руските князе.Преподобни Сергий Радонежски. Руска икона от XVI в., източник: pravoslavie.ruЗаради благочестивия си живот св. Сергий Радонежски бил удостоен от Бога с дара на чудотворството. И чудесата, които извършвал били наистина неизброими. Той не само лекувал болните, утешавал скърбящите, но дори възкресявал мъртви. Братята го виждали да съслужва Божествена литургия с ангел Господен.Веднъж му се явила Пресвета Богородица с апостолите Петър и Йоан. От невероятното сияние, което те излъчвали преподобният паднал на земята, но Пресветата Божия Майка го докоснала с ръка и му обещала винаги да покровителства неговата обител.Когато усетил наближаващата смърт, великият Божи угодник събрал около себе си монасите и подобно на завещание им оставил последния си съвет: \"Внимавайте над себе си братя. Преди всичко имайте страх Божи, душевна чистота и нелицемерна любов.\"Мощехранителница с мощите на преп. Сергий Радонежси. Източник: bogistina.info.Заради невероятните му земни подвизи преподобни Сергий Радонежски е наричан игумен на цялата руска земя. А чудесата, които преподобният извършва, никога не са преставали. Хора от цял свят търсят неговото молитвено застъпничество и получават неговата благодатна помощ според вярата си. Хиляди и хиляди се стичат при мощите му в Троице-Сергиевата Лавра, всеки със своята мъка, печал, болест или благодарност за чудотворната подкрепа и за бащинската любов и загриженост.Но, за да укрепва вярата ни в Бога, Който е дивен в Своите светии, си струва да приведем и един пример за чудесата на свети Сергий. Той е разказан от един руски офицер на име Евгений. Веднъж той и негови колеги отишли, както те се изразили, на разходка в Троице-Сергиевата лавра. Те започнали да разпитват един от отците за историята на лаврата, за смисъла на монашеския живот и най-вече, разбира се, за преподобни Сергий. Отецът отговарял подробно на всичките им въпроси, но най-вече разказвал за св. Сергий, за детството му, за основаването на манастира, за многобройните чудеса на светеца по време на неговия живот и след кончината му. Отецът особено се стараел да привлече вниманието на гостите с множество поразителни случаи на изцеления при мощите на преподобния и след молитва към него. Той привеждал неочаквани и трогателни примери.Но колко са слепи очите ни и колко са безчувствени сърцата ни! Ние често гледаме и не виждаме, слушаме и не чуваме, не можем и не искаме да повярваме. Така и те - внимателно и с интерес слушали, задавали въпроси, но не могли да разберат каква връзка разказаното има с живота днес. ...На излизане от храма, атеистът Евгений се обърнал към мощите и казал към св. Сергий, щом толкова много хора са се изцелили тук и ако наистина съществува, да направи така, че той пък да се разболее за две години. Слeд това Евгений излязъл от храма, прибрал се и забравил за случилото се.Не след дълго сякаш настинал. Бил спокоен и силен човек и бил сигурен, че ще изкара болестта на крак. Само че болестта се влошила и той скоро припаднал. Свестил се на болничното легло почни напълно неподвижен. Жена му била притеснена, но Евгений не се отчайвал, той имал сили да се бори с болестта, макар че единственото, което бил в състояние да прави било да чете полулегнал. При него идвали всякакви лекари-специалисти и знахари, учели го на специални дихателни упражнения, но нищо не помагало.Една пролетна сутрин Евгений се събудил от слънцето, което приятно галело лицето му през прозореца. Обзел го прилив на сили и той опитал да направи упражненията си. Тялото му обаче било толкова сковано, че вече и това не можел да направи. Тогава неочаквано го връхлетяла смазваща скръб. Той заплакал, заридал: \"Господи, не мога повече.\" А жена му го прегърнала и казала, че смята да отиде на църква. Евгений останал равнодушен. Така ролите им се разменили. Евгений се отчаял напълно, а жена му се изпълнила с вяра и постепенно се променила. Опитвала се да му вдъхне надежда, а той само държал ръката й и си мислел: \"Свършено е!\".Една събота жена му отново отишла в храма. Евгений равнодушно се пресегнал към една от книгите, които жена му оставила. На нея пишело: \"Житие на преподобни Сергий, Радонежски Чудотворец\". Изведнъж Евгений си спомнил всичко. В този момент някой го извикал по име. Евгений помислил, че е някой познат. Тогава отново чул: \"Ставай, Евгений, ти си здрав.\" До леглото му стоял непознат стар човек с бяла брада и дълга тъмна дреха, който го подканял да стане. Непознатият го гледал право в очите и от това съществото на Евгений се изпълвало с нова сила. \"Евгений, днес се навършват две години - казал старецът - Помниш ли? Вече си здрав.\" След това безшумно излязъл. Евгений опитал да го последва, но старецът сякаш бил изчезнал, а вратата била заключена отвън.Когато жена му дошла, сварила Евгений да плаче като дете, паднал на колене над книгата. Той бил напълно здрав. Без думи двамата се прегърнали, а от книгата ги гледал образът на свети Сергий, стар човек с бяла брада и тъмна дреха. Евгений и жена му имали сили само с трепет и радост да шепнат: \"Преподобни отче наш Сергие, моли Бога за нас!\"Ето така свети Сергий излекувал един човек от гибелния му атеизъм.Нека, прочее, и ние заедно с тях с вяра да възкликнем: Преподобни отче наш Сергие, моли Бога за нас! ", "date": "2019.09.25", "title": "Преп. Сергий, Радонежки чудотворец. Преп. Ефросиния Александрийска"}
{"url": "http://www.cross.bg/bulgariya-imperiya-tzarstvo-1613946.html", "text": "/КРОСС/  1396 г. - Султан Баязид I разгромява кръстоносната армия на унгарския крал и император на Свещената римска империя Сигизмунд Люксембургски в Битката при Никопол, и продължава настъплението си в Европа.1513 г. - Испанският конкистадор Васко Нунес де Балбоа става първият европеец, достигнал Тихия океан.1768 г. - Руско-турска война (1768-1774): Султан Мустафа III обявява война на Русия.1794 г. - Oснован e град Одеса.1869 г. - В Браила (Румъния) е създадено Българското книжовно дружество (БКД), трансформирано по-късно в Българска академия на науките (БАН).1918 г. - Подписан е Берлински протокол между представители на Царство България, Германия, Австро-Унгария и Османската империя, с който Северна Добруджа се предава на Царство България.1923 г. - Започва Бойчиновският бой при гара Бойчиновци, което е едно от най-големите сражения по време на Септемврийското въстание в България.1940 г. - Ден на гр. Добрич. На този ден градът е освободен от румънска окупация и е върнат в пределите на майка България.1974 г. - Група учени излизат със съобщението, че продължаващото използване на аерозоли може да доведе до образуване на дупка в озоновия слой на атмосферата на Земята, покачване на температурата на планетата и рязък скок в раковите заболявания.1990 г. - България става член на Международния валутен фонд и на Световната банка.1998 г. - Бордът на директорите на Международния валутен фонд одобрява шестото 3-годишно споразумение с България, според което на страната се предвижда да бъдат отпуснати 840 000 000 долара. ", "date": "2019.09.25", "title": "25 септември в историята"}
{"url": "http://www.cross.bg/facebook-nyama-polititzi-1613975.html", "text": "/КРОСС/ Facebook няма да проверява за достоверност публикациите на политици, обяви социалната мрежа година преди президентските избори в САЩ, предаде БГНЕС.За проверка на информацията социалната мрежа разчита на трети страни, включително на големи новинарски агенции. „Не вярваме, че е подходящо да се намесваме в политическия дебат и да не позволяваме думите на политиците да стигат до аудиторията им. Това означава, че няма да изпращаме съдържание и реклами на политици на третите страни, които са наши партньори, за проверка на фактите\", заяви Ник Клег, вицепрезидент на Facebook.Опасенията се увеличават преди изборите за президент на САЩ през ноември 2020 г. след разкритията за широкомащабна кампания за дезинформация във Facebook и други социални мрежи, дирижирана от Русия при вота през 2016 г. Това беше и причината Facebook да си сътрудничи с различни медии, които да проверяват достоверността на различни статии и публикации. ", "date": "2019.09.25", "title": "Facebook няма да проверява за достоверност публикациите на политици"}
{"url": "http://www.cross.bg/natzionalnoto-grobishte-kyla-1613948.html", "text": "/КРОСС/ Министър-председателят Бойко Борисов положи венец пред Главната мемориална кула на Националното гробище в Сеул. Премиерът Борисов изрази почитта си пред паметта на загиналите корейски граждани в движението за национална независимост в Корейската война и във Виетнамската война.В мемориалния комплекс са погребани останките на 165 000 души. На мемориалната кула са изписани имената на 104 000 войници, чиито тела никога не са били открити. Всяка година на 6 юни в Националното гробище в Сеул се провеждат възпоменателни служби.  ", "date": "2019.09.25", "title": "Бойко Борисов положи венец пред мемориалната кула на Националното гробище в Сеул"}
{"url": "http://www.cross.bg/boris-kamarata-reshenie-1613951.html", "text": "/КРОСС/ Камарата на общините на британския парламент подновява работа след вчерашното решение на Върховния съд. В безпрецедентно решение най-висшата съдебна инстанция единодушно реши, че Борис Джонсън е спрял работата на парламента за 5 седмици незаконно. Британският премиер не е имал право да съветва кралицата да подпише закона. Опозицията веднага поиска оставката на Борис Джонсън.", "date": "2019.09.25", "title": "Камарата на общините на британския парламент подновява работа"}
{"url": "http://www.cross.bg/rozhdenitzite-na--septemvri-1613945.html", "text": "/КРОСС/ Анчо Калоянов - литературовед, писателВаньо Шарков - политик, бивш заместник-министър на здравеопазванетоЗдравко Йончев - художникЙордан Ганчовски - издател, поетКалинка Згурова - народна певицаКрасимира Анастасова - политикМинчо Мънчев Минчев - политикНадя Топалова - актрисаРадостин Стойчев - треньор по волейбол  ", "date": "2019.09.25", "title": "Рождениците на 25  септември"}
