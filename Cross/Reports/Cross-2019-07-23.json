{"url": "http://www.cross.bg/boiikov-tzatzarov-kristiyan-1609679.html", "text": "/КРОСС/  Имаме основания да считаме, че Кристиян Бойков не е сам - има поръчител, има и изпълнител, каза главният прокурор Сотир Цацаров относно хакерската атака срещу НАП.„Ако в началния етап на разследването сме считали, че лицето, което е обвинено до настоящия момент - Кристиян Бойков, е единственият извършител на компютърно престъпление, вече имаме достатъчно основания да считаме, че той не е сам\", коментира Цацаров пред журналисти след среща в НС с народни представители .По думите му атаката може да се тълкува по всякакъв начин. „Тя може да се тълкува като политическа, бизнес-корпоративна, зависи от базата данни, с които разполагате, от базата данни, които са добити нелегално, и от целите, за които се използват. Ние разполагаме с доказателства, въпреки очакванията, че компютърът няма да може да бъде декриптиран, че 3 дни преди изтичането на базите данни на НАП в публичното пространство Кристиян Бойков е разполагал с тях\", поясни главният прокурор. Според него част от откритите бази данни са изтеглени с търговски цели.Той каза още, че Бойков е автор на имейлите, които са изпратени по медиите. „Търсим доказателства и съм сигурен, че ще ги намерим за съпричастност на други лица\", заяви той.„Не можем да считаме, че само със задържане ще решим проблема. С помощта на ГДБОП ще успеем да съберем доказателства\", подчерта Цацаров.С разрешение на съда се извършва претърсване в офиса на фирмата, в която работи Кристиян Бойков, обяви още главният прокурор.За номинацията на заместника му Иван Гешев за главен прокурор, Сотир Цацаров коментира, че той е подкрепил тази кандидатура, защото мисли, че това е верният избор и правилното решение, за да продължат тези действия на прокуратурата, които се виждат в последните години. ", "date": "2019.07.23", "title": "Сотир Цацаров: Кристиян Бойков не е действал сам "}
{"url": "http://www.cross.bg/vsichki-detzata-zhivotni-1609677.html", "text": "/КРОСС/  Ръководството на НЛРС-СЛРБ организира на 22 юли посещение на деца в Дивечовъден участък „Еледжик\". Поканата бе отправена към всички любители на дивите животни и смели приключенци, които получиха възможност да се включат в горски излет  сред красивите пейзажи на Средна гора. Чрез специална презентация малчуганите бяха запознати с видовете едър и дребен дивеч, хищниците, обитаващи родната природа, като дори успяха да чуят звуците, издавани от различните животни. На многото техни въпроси отговаряше главният експерт към Националната организация Стилиян Герасков, който обърна специално внимание на децата на грижите, които организираните ловци полагат за съхраняване на местообитанията на дивеча, усилията за обогатяване на дивата фауна чрез разселване на различни видове животни и осигуряването на храна за тях. Управителят на ДУ „Еледжик\" Хари Иргев показа на децата снимки на дивите животни, заснети от фотокапаните в стопанството, на които бе регистрирана тяхната активност през дена и нощта, привичките им и тяхната красота и многообразие.Разбира се, имаше множество атракции за децата - председателят на НЛРС-СЛРБ Васил Василев лично се включи в инструкциите при стрелбата с лък, служителите на ДУ „Еледжик\" им погнаха в мятането на копие, а демонстрацията на ловните и риболовни оръжия и средства, използвани през различни исторически епохи, предизвикаха искреното им възхищение.Последва разходка с високо проходими автомобили из района на Дивечовъдния участък и децата можаха действително да видят благороден елен с огромни рога, лопатари, спотайващи се в сенките на гората, дива свиня с малките си, които се наслаждават на фуража край автоматична хранилка на стопанството. Малчуганите бяха във възторг и дълго коментираха видяното, тъй като досега не бяха виждали дивите животни в естествените им местообитания сред природата.Разбира се, обучението на децата включваше и приготвянето на обяд за всички, участващи в приключението. Затова те нанизаха шишовете с храната и собственоръчно ги опекоха на жарта в огнището, обособено за гости на стопанството, насред гората. Те бяха толкова вдъхновени и щастливи, че започнаха да рецитират стихотворения и забавни скоропоговорки, с които всички сме израснали.Подаръци - играчки и тематични книжки, от Националното ловно-рибарско сдружение получиха всички малчугани. Нито техните родители, още по-малко те искаха да си тръгнат и напуснат дивната природа на ДУ „Еледжик\". Но всички бяха убедени, че новите срещи и приятелството им с ловците ще продължат. ", "date": "2019.07.23", "title": "Малчугани се запознаха отблизо с видовете дивеч в  ДУ „Еледжик“ "}
{"url": "http://www.cross.bg/dimitrov-knsb-ikonomika-1609676.html", "text": "/КРОСС/  Около 21 процента от българската икономика все още е в \"сивия\" сектор, каза днес във Варна президентът на КНСБ Пламен Димитров. По думите му в парично изражение това са около 23 милиарда лева годишно.По данни на синдиката секторите с най-висок дял на \"сиви\" практики са сервизите за ремонт на автомобили, строителството, селското стопанство и леката промишленост. Димитров посочи, че недекларираният труд у нас е близо 16 процента, при средно равнище за ЕС около 11,6 на сто. В сферата на селското стопанство всеки втори работи без договор, а в строителството делът на скритата икономика е около 40 процента, каза още Димитров.за справянето с тези проблеми КНСБ започна кампания \"Сивото убива\", като ще бъдат проведени 27 информационни инициативи в цялата страна, каза лидерът на синдиката. Той уточни, че вече работи и ново мобилно приложение, което дава възможност на хората да подават сигнали срещу некоректни практики на фирмите. След време, на база на регистрираните жалби, синдикатът ще направи своеобразни регистри на работодателите, които ощетяват служителите си, както и на тези, които спазват правилата.За Варна Пламен Димитров посочи, че синдикатът настоява да бъде разработена 3-годишна програма за поетапно увеличение на доходите на работещите в общинската компания \"Градски транспорт\". В противен случай ще се стигне до недостиг на шофьори, какъвто проблем вече има в София, предупреди лидерът на КНСБ. Той допълни, че са водени разговори с общинската управа в крайморския град да се увеличат заплатите на медицинските сестри в училищното здравеопазване и на работещите в сферата на културата. ", "date": "2019.07.23", "title": "КНСБ: Около 21% от българската икономика е в „сивия“ сектор "}
{"url": "http://www.cross.bg/trump-bratut-dzhursi-1609668.html", "text": "/КРОСС/  Доналд Тръмп изненада младоженци по време на сватбеното им празненство, съобщава Ройтерс. Сватбата се състояло в голф клуба на Тръмп в Бедминстър, Ню Джърси. Луис Капоне, братът на младоженеца, заснел случката, която се разиграла в събота. Той разказва, че американският президент се отбил в сватбената зала, където празненството било в разгара си, за да честити на младоженците. Това беше особен момент за брат ми и неговата съпруга, които са поддръжници на президента\", заяви Луис. По думите му всички знаели, че Тръмп ще е в Ню Джърси, но никой не очаквал президентът да дойде лично на тържеството. Изведнъж мястото се напълни с агенти на Сикрет сървис. И внезапно в залата влезе лично президентът на САЩ\", разказва братът на младоженеца.", "date": "2019.07.23", "title": "Доналд Тръмп се появи изненадващо на сватба"}
{"url": "http://www.cross.bg/kushta-turg-titanik-1609657.html", "text": "/КРОСС/  Излъчващ електрическа светлина бастун, който бил използван от оцеляла от корабокрушението на лайнера \"Титаник\" жена, за да изпрати сигнали от спасителна лодка, бе продаден за 62 500 долара на търг на аукционна къща \"Гърнси\" в Роуд Айлънд, предаде АП.От тръжната къща поясниха, че се очаквало за бастуна на Ела Уайт да бъдат платени между 300 000 и 500 000 долара.Той бил предложен за продажба от семейство Уилямс от Милфорд, Кънектикът.Победителят в наддаването отбеляза, че участвал в търга от името на свой приятел от Великобритания. ", "date": "2019.07.23", "title": "Бастун на оцеляла от \"Титаник\" бе продаден за над 62 000 долара на търг "}
{"url": "http://www.cross.bg/svinete-chyma-polozhenie-1609680.html", "text": "/КРОСС/  Бедствено положение е обявено на територията на област Русе във връзка с разпространението на Африканска чума по свинете, след като заразата влезе и в един от големите свинекомплекси в района. Бизнесът настоява за по-строги мерки и помощ от държавата за противодействие на проблема. Собственици на свинекомплекси са на мнение, че очакваните компенсации за предизвиканите от заразата загуби не са достатъчни, а взетите мерки - закъснели.Над 2 млн. лв. обезщетение ще отпусне и държавата за умъртвяването на близо 17 000 прасета в сивенокмплекса в русенското село Николово. Очакват се и евросредства за компенсации на загубите на фермата.Свиневъди обаче коментират, че размерът на компенсациите дори не се приближава до инвестициите, които са направили. Според тях, африканската чума по свинете ще продължи да се разпространява. И предупреждават, че епидемията може да се превърне в пандемия, което ще доведе до катастрофа, както за околната среда, така и за ", "date": "2019.07.23", "title": " Бедствено положение в Русе заради Африканската чума по свинете"}
{"url": "http://www.cross.bg/kristiyan-boiikov-raboti-1609694.html", "text": "/КРОСС/ Задържаха търговския директор на фирмата, в която работи Кристиян Бойков. Това потвърдиха от МВР за NOVA.По-рано днес ГДБОП влезе в офисите на „Тад Груп\". В нея работи основният обвиняем за изтичането на данни от НАП - Кристиян Бойков. Антимафиотите извършват претърсвания и описи на документи и компютърна техника, които да бъдат приложени като доказателство към делото за източването на базата данни на НАП.Прокуратурата няма съмнения, че именно младежът е извършил кибератаката. Бяха разпространи и детайли, какво се е съхранявало в един от иззетите му компютри.Акцията на ГДБОП продължава вече шести час. ", "date": "2019.07.23", "title": "Задържаха търговския директор на фирмата, в която работи Кристиян Бойков"}
{"url": "http://www.cross.bg/grigorieva-rysiya-idrisov-1609673.html", "text": "/КРОСС/  Една от най-известните антивоенни и ЛГБТ активистки в Русия Елена Григориева е била брутално убита в Санкт Петербург, съобщи Би Би Си. Тялото на 41-годишната жена е открито на 20 юли в храсти недалеч от дома й с множеството прободни рани. По думите на друг активист - Динар Идрисов, през последните месеци Григориева е била жертва на насилие и получавала смъртни заплахи заради кампаниите, които водела в защита на човешките права в Русия.\"Лена и нейният адвокат се обърнаха към правоохранителните органи, както за нападенията, така и за заплахите, но реакция нямаше\", пише Идрисов в социалните мрежи.Според руския уебсайт \"Фонтака\" има задържан във връзка с убийството. От полицията оабаче не потвърждават информацията относно смъртните заплахи по адрес на жертвата. Освен, че се бори за правата на ЛГБТ обществото, Елена Григориева участваше и в кампании срещу руското анексиране на полуостров Крим и малтретирането на затворници.През 2013 г. в Русия бе приет закон, който забранява разпространението на т.нар. гей пропаганда. Според правозащитниците, разпоредбите са пряко насочени срещу всеки, който се противопоставя на репресиите срещу хора с нетрадиционна сексуалност. ", "date": "2019.07.23", "title": " Известна руска активистка бе убита в Санкт Петербург "}
{"url": "http://www.cross.bg/leva-finansirane-miliona-1609659.html", "text": "/КРОСС/  Днес, 23 юли 2019 г., в сградата на Фонд на фондовете се проведе публично заседание, на което бяха отворени офертите, получени по процедурата за възлагане на обществена поръчка с предмет „Изпълнение на финансов инструмент Фонд за ускоряване и начално финансиране II“.Той е подпомогнат със средства по Оперативна програма „Иновации и конкурентоспособност“ 2014-2020, съфинансирана със средства от Европейския фонд за регионално развитие.Фондът за ускоряване и начално финансиране II ще управлява публични средства от 35,6 милиона лева, като се очаква те да бъдат допълнени с частен капитал от най-малко 10%.По своята същност инструментът представлява акселераторска програма, която предоставя дялово финансиране на стартиращи предприятия в най-ранен етап от тяхното развитие в комбинация с портфейл, насочен към по-напреднали старт-ъпи. В рамките на програмата одобрените кандидати имат достъп до бизнес лидери, които споделят опита и контактите си и дават практически насоки за развитието на отделните проекти. На участниците според нуждите могат да се предоставят също обучителни, административни, счетоводни, правни и други дейности или услуги.При избора на фонд мениджър най-важният критерий е опитът с осъществяване на инвестиции на ранен етап от развитието на компаниите. Това включва способността да се идентифицират добри бизнес идеи, да се оценят и да инвестират в тяхното бъдещо развитие, довеждайки ги до успешна пазарна реализация.Съществен е и елементът по отношение на работата в екип и изграждането на организационна структура и системи за контрол, в съответствие с изискванията на регламентите за управление на Европейските структурни и инвестиционни фондове (ЕСИФ).Очаква се чрез избрания фонд мениджър да бъдат финансирани най-малко 76 предприятия, като инвестициите във всяко едно да са в диапазон от 30 хиляди лева до 2 милиона лева. Участниците, подали оферти в определения срок, са:Обединение „Витоша Венчър Партнърс“ с ключови лица Марин Илиев Илиев, Марис Прии, Ерик Никълъс Пол Андерсън, Йоханес Пол Вайнбергер, Максим Гурвиц, Никола Милков Стоянов;Обединение „Фаърпат Венчър Фонд“ с участници в обединението Бьорн Пирвиц, Явор Василев, Зорница Йорданова, Стивън Грег Кайл, Александър Алдев, Матю Бендер.Предстои преглед и оценка на подадените оферти за участие в процедурата, въз основа на което ще бъде избран финансов мениджър, с което фондовете за ускоряване и начално финансиране с подкрепата на Фонд на фондовете ще станат три. На пазара вече набират проектни предложения „Невек Мениджмънт“, който управлява общ ресурс от 53,4 милиона лева и “Иновейшън Акселерейтър България“ АД с общ размер на средствата от 30,5 милиона лева.", "date": "2019.07.23", "title": "Фонд на фондовете отвори офертите за избор на финансов мениджър за инвестиции в стартиращи бизнеси"}
{"url": "http://www.cross.bg/migranti-nelegalni-lodka-1609661.html", "text": "/КРОСС/  Лодка с нелегални мигранти е потънала край турския курорт Бодрум, съобщава Анадолската агенция.8 души са се удавили, а други 8 са спасени. Един човек е в неизвестност. Спасените са били прехвърлени в лодка на крайбрежната охрана, а след това са настанени в станция в крайбрежната зона. Там са получили здравни грижи.В спасителната операция са се включили три лодки и един хеликоптер. В същия район междувременно са заловени 11 нелегални мигранти. ", "date": "2019.07.23", "title": "Лодка с нелегални мигранти потъна край Бодрум"}
{"url": "http://www.cross.bg/dzhonsun-boris-borisov-1609670.html", "text": "/КРОСС/  Премиерът Бойко Борисов поздрави Борис Джонсън по повод избирането му на поста министър-председател на Обединеното Кралство Великобритания и Северна Ирландия.„България високо цени диалога и сътрудничеството с Обединеното Кралство Великобритания и Северна Ирландия, като стратегически партньор и съюзник в двустранен и в международен план\", отбелязва в поздравлението си до Борис Джонсън българският министър-председател. Премиерът Борисов изтъква, че отношенията между България и Обединеното кралство имат вековни традиции и тази година отбелязваме 140-годишен юбилей от тяхното установяване. „Уверен съм, че независимо от предизвикателствата, ще съхраним и развиваме успешното сътрудничество в  интерес на нашите народи и като принос за по-сигурна и просперираща Европа\", отбелязва още министър-председателят Бойко Борисов в поздравлението си до Борис Джонсън.  ", "date": "2019.07.23", "title": "Бойко Борисов поздрави Борис Джонсън по повод избирането му за министър-председател"}
{"url": "http://www.cross.bg/potok-yuzhen-bulgariya-1609664.html", "text": "/КРОСС/  Възобновяването на проекта „Южен поток\" е възможно, но проблемът е, че сериозността на България, като партньор, предизвиква големи съмнения, счита директорът на руския Институт за национална енергетика Сергей Правосудов, цитиран от агенция \"Рамблер\" и \"Фокус\".Експертът обяснява, че тук става въпрос за трето разклонение към „Турски поток\".Както обяснява агенцията, „работата е в това, че „Газпром\" е решил да завърши газопровода от компресорната станция „Починки\", намираща се в Нижегородска област, до компресорна станция „Русская\" в Краснодарския край. Това е голям проект, включващ изграждането на тръба с обща дължина 1625 км и първоначално проектирана за газопровода „Южен поток\".„Южен поток\", както е известно, бе отменен от България през есента на 2014 г., поради украинската криза и след посещението на американските сенатори, водени от вече покойния Джон Маккейн, който в крайна сметка поиска ултимативно от София да се откаже от проекта с Русия.В резултат на това се появи турският поток, който на практика представлява полу-версията на „Южен поток\" с единствената разлика, че обемът на газа от втората линия ще влезе в ЕС не директно, а през Турция.Сегашните нужди на турския поток се покриват от съществуващите газопреносни съоръжения на Газпром в Русия, така че веднага след това решение се заговори за това дали руската компания планира да се върне към \"Южен поток\".„Теоретично, всичко това е възможно, но сега никой не може да каже доколко е реално. При това, всички помним, че политическото ръководство на България се е обръщало многократно към Русия по повод този проект\", заключва Правосудов.Както отбелязва медията, „с президента на Русия Владимир Путин се срещнаха както президентът на България Румен Радев, така и премиерът на страната Бойко Борисов, т.е. представители на двете главни политически партии, които са в конфликт една с друга, но и двете се застъпват за „Южен поток\".„В България всички разбират много добре, че за развитието на националната икономика им е необходим транзит на руски газ - като минимум под формата на второто разклонение на „Турски поток\", а в най-добрия случай под формата на директно влизане на руски газ на територията на България. Всички говорят за това, че в рамките на нашия южен експортен газопровод може да бъде построено и трето разклонение, което да получи името „Южен поток\". Но не е ясно дали „Южен поток\" е необходим в съвременна Европа,\" казва експертът.„От друга страна, не бива да забравяме това, че към днешна дата вече са построени мощностите на „Северен поток 2\" и от тук възниква въпросът - а нужно ли е въобще трето разклонение на „Южен поток\" и ще бъде ли тя запълнена изцяло с газ\", констатира Правосудов.Според експерта стабилният недостиг на газ в Европейския съюз през зимата може да бъде стимул за положително решение, поради което в зимния период обикновено Москва увеличава транзита на руски газ до европейските държави през територията на Украйна.„Ето защо, ако разполагаме с днешните показатели, не можем да се откажем напълно от украинския транзит, дори ако и двете разклонения на „Турски поток\" и магистралният газопровод „Северен поток 2\" бъдат реализирани\", обобщава Правосудов.„Рамблер\" отбелязва, че „не трябва да се забравя, че украинската газотранспортна мрежа трябва да се модернизира, което изисква огромни пари, с които Украйна просто не разполага. Нещо повече, новите газотранспортни проекти на Русия означават качествено снижаване на транзита през територията на Украйна, а това ще доведе и до бърза деградация на газотранспортните мощности в тази страна. В резултат след 5-10 години Украйна може порсто да е неспособна да транспортира големи обеми руски газ през своята територия, а това вече е голям риск и затова може да се получи ситуация, в която търсенето на руски газ в ЕС да се увеличи\".„От друга страна, с българите има много проблеми - например, те трябва да построят газотранспортния участък до границата със Сърбия, но те първо намериха една строителна фирма, след това друга, започнаха дела, а реализацията на проекта стои на място. По този начин се повтаря историята с „Южен поток\", където те първо не правеха нищо, след това оттеглиха разрешението си за проекта. Затова в този въпрос България е специфичен партньор и трябва да изчакаме пълната реализация на „Турски поток\", заключва Правосудов.„И когато те направят интерконектор до Сърбия и свършат всички останали работи, които са необходими за доставката на руски газ от Турция, а не от Украйна, тогава действително може да започне разговор за перспективите пред „Южен поток\", коментира руската агенция.„Също така трябва да припомним изявленията на ръководството на \"Газпром\" и на Министерството на енергетиката на Руската федерация, че изграждането на \"Южен поток\" е възможно само ако руската страна получи твърди гаранции от европейските власти. Важен фактор е и обстоятелството, че четирите тръби на „Южен поток\" бяха планирани в съвсем друга епоха, когато „Газпром\" и повечето енергийни експерти на стария континент разчитаха на ръста на потреблението в европейската икономика\", отбелязва още „Рамблер\".„Европейците водят противоречива политика. От една страна те казват, че въглеводородите не им харесват и че им трябва колкото може повече възобновяема енергия, а от друга твърдят, че трябва да закрият ТЕЦ и АЕЦ. И в резултат се получава така, че просто ще бъде невъзможно да оцелеят само с възобновяемата енергия\", констатира Правосудов.„Просто заради това, че възобновяемата енергетика е нестабилна, при всички случаи те ще се нуждаят от руски газ\", заключва агенция Рамблер. ", "date": "2019.07.23", "title": "Руски експерт: Единственият проблем пред възобновяването на „Южен поток“ е България"}
{"url": "http://www.cross.bg/durzhavata-razmer-rabotni-1609665.html", "text": "/КРОСС/  Лекар специализант, на който държавата е плащала специализацията, ще трябва три години след завършването на обучението си да остане да работи в България, и то в конкретни болници, посочени от здравното министерство, в които има недостиг на съответните специалисти. Това е една от промените, които от днес влизат в сила, след като промените в наредбата за придобиване на медицинска специалност бяха обнародвани в Държавен вестник.Идеята на промените е държавата да има контрола върху осигуряването на нужните кадри в здравеопазването, тъй като сега няма възможност да въздейства, когато се установи недостиг на определени специалисти. Досега плащането за лекарите специализанти беше за сметка на бюджетите на болниците и поради финансови трудности много от тях изобщо не обявяват места за специализанти. А държавата не можеше да определя какви кадри да развива приоритетно в зависимост от нуждите на здравната система.Първоначално проектът за промени в наредбата предвиждаше специализантите на държавна издръжка да трябва да работят в същата болница, в която са специализирали, и то толкова време, колкото държавата е плащала за тях. Сега младите лекари ще имат право на избор между различни болници в различни населени места, които здравното министерство ще определя в зависимост от недостига. Ако не работят нужните три години в тези места, лекарите ще трябва да върнат на държавата платените суми. Ще се приспада отработеното време.Размерът на месечната субсидия за базите за обучение за всеки специализант в общия случай ще е в размер на две минимални работни заплати за страната и дължимите осигурителни вноски върху тях. Министърът на здравеопазването вече ще може да определи специалности, за които ще се плаща по-голям месечен размер на субсидията, но не по-голям от три минимални работни заплати и дължимите осигурителни вноски върху тях. Трудовото възнаграждение на специализантите, приети на места, за които държавата изплаща субсидия, няма да може да е по-малко от две минимални работни заплати, а за специалностите, при които се отчитат негативни тенденции, възнаграждението е до три минимални работни заплати.Въвеждат се и нови правила, с които се очаква да се отговори на недостига на лични лекари. Предвижда се те вече също да получават възнаграждение за специализацията си, като заплатата на специализантите, финансирани от държавата, няма да може да е по-малко от 1,8 пъти минималния месечен размер на осигурителния доход за съответната икономическа дейност и квалификационна група професии.Специализацията по обща медицина ще се осъществява по общия ред за клинични специалности - въз основа на срочен трудов договор на длъжност за специализант, а не въз основа на заповед на ректора. По този начин ще бъде разрешен основният проблем с липсата на доходи по време на специализацията. Създава се възможност за субсидиране на базите за обучение на лекари по обща медицина, каквато досега не съществуваше. Размерът на месечната субсидия за специализиращите за лични лекари ще е в размер на два пъти минималния осигурителен доход и дължимите осигурителни вноски върху него.Освен това с промените се въвежда и максимален срок, в който обучението за придобиване на специалност трябва да приключи с успешно полагане на държавния изпит - не повече от 5 години след изтичане на срока за обучение по съответната специалност. След това обучението за придобиване на специалност ще се прекратява. ", "date": "2019.07.23", "title": "Лекарите с платена от държавата специализация ще трябва да работят 3 години в България"}
{"url": "http://www.cross.bg/izbori-glasyvane-zarkov-1609675.html", "text": "/КРОСС/  Парламентарната комисия по правни въпроси подкрепи на второ четене промените в Изборния кодекс, предвиждащи да не се провежда машинно гласуване при местни избори.Под предложението стоят подписите на депутати от ГЕРБ, „Обединени патриоти\" и „Воля\", а първоначално то предвиждаше машинен вот да няма и на президентските избори, но впоследствие ограничението за тях отпадна.Против ограничаването на машинния вот се обявиха от БСП и ДПС. Според депутата от левицата Крум Зарков с поредната промяна в Изборния кодекс управляващите доказват неустойчивостта на българското законодателство, тъй като последните законови промени предвиждаха да гласуваме с машини в 6 000 секции на местните избори наесен, а след това страната ни да поеме по пътя към цялостното въвеждане на машинен вот.Опозицията направи и аналогия с въведената от тази година у нас електронна винетка. „Защо считаме, че можем да вземаме парите на гражданите от машинна, но не може през нея да отчитаме гласа на същите?\", попита Зарков.Съпартиецът му Филип Попов пък допълни, че машинното гласуване ще възвърне доверието в изборния процес, защото при него няма недействителни бюлетини. ", "date": "2019.07.23", "title": "Правната комисия подкрепи ограничаването на машинното гласуване "}
{"url": "http://www.cross.bg/pysnata-predsrochno-platno-1609669.html", "text": "/КРОСС/  Пуснатата предсрочно в експлоатация точно преди 2 месеца отсечка от Автомагистрала \"Струма\" край Благоевград е затворено едното платно за ремонт на фуга.Платното е в посока София, затворен е участъкът от магистрала от кръговот при Полигона на входа на Благоевград до пътен възел \"Зелен дол и ГКПП \"Ст. Лисичково\".Ремонтира се дилатационната фуга на моста над р. Логодашка.Другото платно на автомагистралата, пусната в присъствието на премиера Бойко Борисов на 23 май, не е затворено.Макар и пусната предсрочно, на отсечката между кръговите кръстовища при Зелендол и Полигона, има табела „Магистралата е в строеж\".", "date": "2019.07.23", "title": "Ремонтират пусната предсрочно отсечка от АМ \"Струма\""}
{"url": "http://www.cross.bg/izborite-mashinnoto-glasyvane-1609666.html", "text": "/КРОСС/  Омбудсманът Мая Манолова изпрати отворено писмо до Централната избирателна комисия (ЦИК), в което остро критикува членовете й, че бавят и изпускат срокове, разписани в Изборния кодекс, свързани с подготовката на местните избори през октомври. „Независимо, че е внесен законопроект за изменение на Изборния кодекс, докато той не бъде приет и влезе в сила, ЦИК е длъжна да започне провеждането на изборите, включително по отношение на машинното гласуване. Видно от информацията, публикувана на Интернет страницата на ЦИК обаче, активен процес няма\", посочва  Манолова и обобщава, че „до момента  ЦИК  не е спазила нито един срок, свързан с насрочването на изборите\". „От 10 юли 2019 г. започнаха да текат сроковете, предвидени в Изборния кодекс, включително по отношение на машинното гласуване. До днес, 23 юли 2019 г., ЦИК е приела само хронограмата за изборите, от която е видно, че активната работа на комисията ще започне отново на 60-ия ден преди изборите\", категорична е омбудсманът. Мая Манолова посочва, че до 17 юли, например, ЦИК трябваше да открие подсайт  на Интернет  страницата си за предоставяне на информация при машинното гласуване. „Този срок вече е изтекъл, а такъв сайт не е открит, липсва и в хронограмата.  Освен това, пропуснат е срокът  -  до 22 юли, до който ЦИК  трябваше да определи броя на избирателните секции за машинното гласуване, включително критериите, на които да отговарят, като такъв срок също няма в приетата хронограма. В писмото си до ЦИК Манолова предупреждава, че оправданията за кратките срокове, с които комисията обясни проблемите, свързани с машинното гласуване на изборите за членове на Европейския парламент на 26 май 2019 г. сега не издържат, тъй като с издаването на указа на 10 юли 2019 г. на президента за провеждането на местните избори, на ЦИК е осигурено достатъчно време от над три месеца да организира машинното гласуване. „Поради което недоумявам защо комисията не заседава редовно и не приема документите, свързани с изборите и с машинното гласуване\", пише омбудсманът. Манолова подчертава, че от насрочването на изборите на 10 юли до днес - 23 юли, ЦИК  е провела 5 заседания, на които се е занимавала предимно с административнонаказателна дейност, а от избирането й на 20 март т.г. активно се занимава с битовите проблеми на членовете й, включително ползването на летен отпуск. „Очаквам ЦИК, както е подхождала и досега при организирането на избори, да съобрази сроковете, предвидени в Изборния кодекс, да започне незабавно работа по машинното гласуване, както и останалите дейности по подготовката на изборите като по този начин, освен спазването на принципите на демократичната и правова държава,ще се закрепи и доверието на гражданите в изборния процес\", завършва омбудсманът.", "date": "2019.07.23", "title": "Мая  Манолова към членовете на ЦИК: Решихте летните си отпуски, но бавите подготовката на изборите"}
{"url": "http://www.cross.bg/izbori-posochi-chlenovete-1609672.html", "text": "/КРОСС/  Около 100 лева да получават членовете на секционните комисии за работата си по време на местните избори на 27 октомври предлага ЦИК. На евроизборите те са получавали по 64 лв. Предвижда се и материален стимул за членовете на секции, които посещават обученията за провеждането на изборния ден. Това съобщи председателят на ЦИК Стефка Стоева на форум за организационно-техническата подготовка на местните избори, който се организира съвместно с Националното сдружение на общините.Централната избирателна комисия е публикувала днес хронограмата за предстоящите местни избори, които ще се състоят на 27 октомври тази година, информира председателят на ЦИК Стефка Стоева.До 11 септември т. г. ЦИК трябва да е регистрирала партиите и коалициите, а до 25 септември да се тегли жребият за определяне номерата им в бюлетините. От четвъртък ЦИК започва приемането на изборните книжа. До края на август комисията трябва да е приела всички решения и принципни книжа за начало на изборния процес, посочи Стефка Стоева.Тя информира още, че до 6 септември ЦИК трябва да е назначила и всички Общински избирателни комисии, които да започнат работа.Изпълнителният директор на Националното сдружение на общините в Република България Силвия Георгиева посочи, че поради промени в Изборния кодекс през 2015 г. през настоящите местни избори ще се избира кмет на населени места с над 350 жители, а не както преди с над 100, което е основно предизвикателство. На тези избори ще се избират кметове на кметства в 1965 населени места. Намаляването на броя на кметствата спрямо предходните избори обаче със сигурност не прави предстоящите избори по-лесни, смята тя. Причината - гласуването с поне 4 бюлетини и с преференция е изпитание за избирателите, членовете на секционни избирателни комисии и за администрацията.Част от общините са изправени и пред друг проблем, свързан със статута на кметствата, които не отговарят на изискванията в Закона за административно-териториалното устройство и са с население под 350 души. Там хората няма да избират свои кметове, а ще гласуват само за кметове на общини, посочи Георгиева. Това не означава обаче, че те не остават кметства. Въпросът е отворен и предстои неговото решаване от законодателя при приемането на промените в Изборния кодекс, потвърди и говорителят на ЦИК Александър Андреев.Що се отнася до другия проблем с машинното гласуване председателят на ЦИК посочи, че след направен анализ на затрудненията при европейските избори, се отчитат затрудненията, до които този вид гласуване ще доведе на местните избори. \"Тези избори са достатъчно сложни сами по себе си - 265 общини, два тура и 6000 машини. Като се добави и машинното гласуване при една недостатъчна законова регламентация за това кой купува машините, кой сертифицира софтуера и как между първи и втори тур ще се сложи новият софтуер, различен за всяка община, разбирате, че трудностите са наистина много големи\", коментира Стоева. ЦИК обаче работи паралелно и по машинното гласуване в книжата си, защото е част от изборното право, текстовете не са отменени, а новият Изборен кодекс все още не е приет и обнародван, посочи тя.Според председателя на ЦИК една от основните слабости на СИК е подмяната на членовете в последния момент и недостатъчната им мотивираност, което рефлектира в работата им и качеството на протоколите. Стоева информира, че ЦИК е предложила по-високо възнаграждение за членовете на СИК, адекватно на тежките им денонощни ангажименти на изборите. Предложението е сегашното възнаграждение от 64 лева на председател на СИК да се увеличи на 100 лева за първия тур и същите суми като настоящите за втория тур. Отделно възнаграждение е предложено за участието им в обучение.\"На това искане от страна на общинските администрации обаче ЦИК не може да откликне директно, защото финансирането на изборите е отговорност на държавата чрез план сметка, която Министерският съвет предстои да приеме\", посочи Александър Андреев. ", "date": "2019.07.23", "title": " ЦИК предлага 100 лева за членовете на изборните секции "}
{"url": "http://www.cross.bg/zvezdi-galaktika-galaktiki-1609656.html", "text": "/КРОСС/  Нашата галактика, в която се намират Слънцето и милиарди други звезди, се е сляла с по-малка галактика в рамките на колосален космически сблъсък преди около 10 милиарда години, сочат резултатите от изследване, цитирани от Ройтерс и АФП.Учени стигнали до тези заключения, след като анализирали данни, събрани от космическия телескоп \"Гая\"Сливането на Млечния път с т.нар. галактика джудже Гая-Енцелад е увеличило масата на нашата галактика с около една четвърт и е отключило период на ускорено формиране на звезди, който продължил 2-4 млрд. години.\"Това е много важен момент\", заяви астрономът Карме Галарт от Института по астрофизика на Канарските острови.Всички видове галактики, включително Млечният път, започнали да се формират относително скоро след Големия взрив, белязал раждането на Вселената преди около 13,8 млрд. години, но били с по-малки размери в сравнение с наблюдаваните днес галактики. Звезди се формирали с бързи темпове в пределите на тогавашните галактики.ястрономи отдавна се опитват да разберат дали Млечният път се е захранил от множество сблъсъци с по-малки галактики или е увеличил размерите си вследствие на един голям сблъсък. Телескопът \"Гая\" на Европейската космическа агенция картографирал близо 1,7 млрд. звезди в нашата галактика, като за някои от тях определил местоположението им, разстоянието им от Земята и яркостта им.Въпросните звезди позволили на учените да установят, че обгръщащото Млечния път галактично хало е съставено най-вече от отломки от сблъсъка с галактиката Гая-Енцелад около 3,8 млрд. години след Големия взрив.\"Новото в изследването ни е, че определихме възрастта на звезди, произхождащи от двете галактики\", отбеляза Галарт. Изтъквайки, че сблъсъкът е отключил период на формиране на звезди, той поясни, че става въпрос за постепенен процес, който може да изглежда бавен от човешка гледна точка, но не е толкова бавен от космическа гледна точка.Резултатите от изследването са публикувани в сп. \"Нейчър астрономи\". ", "date": "2019.07.23", "title": "Млечният път се е слял с по-малка галактика "}
{"url": "http://www.cross.bg/katastrofa-sredetz-raneni-1609671.html", "text": "/КРОСС/  Тежка верижна катастрофа е станала на пътя между Бургас и Средец, съобщиха от Областната дирекция на МВР в морския град. Сигналът за инцидента, който е станал след бургаския кв. \"Меден Рудник\" в района на асфалтова база, е подаден около 15.20 часа. При сблъсъка е загинал един мъж. Самоличността му все още не е установено. На място са изпратени два екипа на полицията и две линейки.Пътят е затворен за движение, а трафикът се пренасочва по обходен маршрут Горно Езерово - Черни връх - Средец. Извършва се оглед и се изясняват причините за верижната катастрофа. Двама души са загинали, а 30 са били ранени при 22 катастрофи в страната през изминалото денонощие, съобщи МВР.В София са станали три тежки и 26 леки пътни произшествия с трима ранени. ", "date": "2019.07.23", "title": "Верижна катастрофа между 6 коли взе жертва на пътя Бургас-Средец"}
{"url": "http://www.cross.bg/hydozhnitzi-dryzhestvoto-plovdivskite-1609662.html", "text": "/КРОСС/ В отворено писмо Дружеството на пловдивските художници алармира, че кметът на града Иван Тотев отнема изложбената зала на \"Гладстон\" от тях като демонстрация на надмощие и политическа власт. Така Дружеството, което е със 107 годишна история, е обречено да загине, твърдят подписалите документа.За създалата се ситуация те обвиняват кмета Тотев, който преди седмица обяви, че новата изложбена зала,която ще бъде открита официално на 2-ри септември, ще се управлява от Градската художествена галерия.Пловдивските художници предупреждават, че няма да могат да реализират запланувани изложби, включително и с международно участие в рамките на програмата Европейска столица на културата.От дружеството припомнят също, че преди време са се съгласили с предложението на общината да бъде съборена старата сграда, но при условие, че новата също ще се ползва безвъзмездно от гилдията. Това е скрепено и с меморандум за сътрудничество, утвърден през 2017 година от Общинския съвет. „След като построи това, което искаше, сега кметът иска да погази споразумението и да превърне галерията в зала за конференции\", се казва още в писмото, а от Дружеството на пловдивските художници изразяват готовност да търсят правата си и в съда.За създалата се ситуация са информирани премиерът Бойко Борисов, министъра на културата Боил Банов, председателя на Комисията по култура в Народното събрание Вежди Рашидов и омбудсмана Мая Манолова. За да възтържествува справедливостта, ние ще потърсим правата на Дружеството на пловдивските художници в съда.В интервю за Радио Пловдив председателката на ДПХ Снежана Фурнаджиева каза, че писмата са изпратени през месец май. Получили са отговор от Вежди Рашидов с препоръка залата на \"Гладстон\" да остане на Дружеството.От ДПХ смятат, че архитектурният проект на новата сграда е осакатен от Тотев - „еднолично и тайно\". В заключение Дружеството се заканва да съди кмета заради престъпените в меморандума от 2017 г. ангажименти.Очаква се галерията на ул. „Гладстон\" да бъде открита на 2 септември в присъствието на премиера Бойко Борисов.Ето и пълният текст на отвореното писмо:ОТВОРЕНО ПИСМОот Дружество на пловдивските художници107-годишното Дружество на пловдивските художници загива. Кметът Иван Тотев отнема изложбената зала на пловдивските художници като демонстрация на надмощие и политическа власт. В последните дни на няколко пъти той обяви, че новата сграда на ул. „Гладстон\" 32 ще се управлява от Градска художествена галерия. Нещо повече - внесено е предложение Общинския съвет за увеличаване на щата на структурата, ръководена от Красимир Линков. Директорът на ГХГ от своя страна обяви, че графикът на новата галерия вече е запълнен.С този свой акт Иван Тотев унищожава най-старото дружество в България с над 450 членове. Без изложбена зала няма как да развиваме художествена дейност, с която години наред допринасяме за авторитета на Пловдив като град на художниците.Невъзможността да показваме планираните изложби може да предизвика и дипломатически скандал, защото от две години организираме международна изложба на Хинес Лиебана- проект „ХИГА\" с концерт на Лора Долорес Гайтан от град Кордова.Тя е съвместна инициатива за Европейска столица на културата на Дружеството на пловдивските художници с института Сервантес и посланика на Испания в България. Предвидена е в периода от 22 октомври до 20 ноември в сградата на ул. „Гладстон\" 32, а финансирането е изцяло от испанска страна. ", "date": "2019.07.23", "title": "Дружеството на пловдивските художници ще съди кмета Тотев, остави ги без изложбена зала"}
{"url": "http://www.cross.bg/geshev-ivanov-prokyror-1609667.html", "text": "/КРОСС/  Борисов и Пеевски да не бързат да се радват на скъпоплатения си деловодител Иван Гешев, а да се замислят колко тънка граница ги дели от това да станат негови клиенти. Това написа във \"Фейсбук\" лидерът на \"Демократична България\" Христо Иванов, който реагира на интервюто пред БНТ от тази сутрин на единствения до момента кандидат за главен прокурор Иван Гешев.Неговата кандидатура беше издигната единодушно от прокурорската колегия на Висшия съдебен съвет. Това означава, че най-вероятно втора кандидатура няма да има и изборът на Гешев е гарантиран. Изборът на новия главен прокурор ще се проведе на 24 октомври.Пред националната телевизия Гешев нарече формацията на Иванов \"кръг, който работи с болшевишки методи, имащ смешни меншевишки резултати\", и директно я обвини в съпричастност към хакерската атака срещу Националната агенция за приходите. Сегашният заместник главен прокурор отправи и лични нападки към Христо Иванов и Атанас Атанасов. Той обвини в участие в политически заговор и фирмата, за която работи обявеният за автор на атаките срещу НАП Кристиян Бойков.Взимайки повод от поведението на Гешев по време на интервюто, което по традиция даде от собствения си кабинет, Иванов предупреждава, че \"(кандидат) главният прокурор от Симеоново със спокойното безочие на бухалка в човешки вид ще гази всякакви стандарти на въздържане от политическо говорене, ще изостави дори преструвката на безпристрастие. Той допълва, че Гешев ще подменя доказателствата с пропагандни опорки, ще политиканства, развъжда конспиративни теории и заплашва. \"И това ще може да се отнася до всеки, малък и голям, в политиката и в бизнеса или просто случайно на грешното място...\", обобщава Христо Иванов.Бившият министър на правосъдието е притеснен и от това, че огромна репресивна власт ще получи човек без задръжки от нормативно, професионално-етично или поне образователно естество.Ето и пълния текст на позицията на Христо Иванов: ", "date": "2019.07.23", "title": "Христо Иванов: Бухалката Гешев няма задръжки дори от образователно естество"}
{"url": "http://www.cross.bg/ypravitel-stara-izvurshva-1609650.html", "text": "/КРОСС/  Дезинфектират пътни артерии и ТИР-паркинги в област Перник заради усложнената епизоотична обстановка в страната. От миналата седмица се обработва автомагистрала \"Струма\", както и републиканските пътища Перник - Кюстендил и Перник - Стрезимировци. Всички участъци, както и 20-километровата отсечка от ГКПП \"Стрезимировци\" до трънското село Филиповци, ще продължат да бъдат обработвани поне до края на месец август.Засилен е контролът и на ГКПП \"Стрезимировци\", където се правят щателни проверки за нелегален внос на хранителни продукти от месо. Моторните превозни средства се обработват автоматично чрез струйно впръскване на дезинфектант. Макар че в региона няма регистрирано огнище на африканска чума по свинете, темата не бива да се подценява, коментира областният управител Ирена Соколова.Тя съобщи, че с цел по-широко запознаване и информираност на ловните дружинки в региона, предстои провеждането на серия от обучения с тях.По паркингите на автомагистрала \"Тракия\" в отсечката между областите Стара Загора, Сливен и Ямбол започна дезинфекция срещу разпространението на болестта. Освен на магистралата, дезинфекция и почистване на контейнерите за боклук се извършва и на проходите Републикански и Шипка, както и на първокласните пътища в Старозагорска област, съобщи областният управител на Стара Загора Гергана Микова:\"Освен, че се извършва дезинфекция, тя се извършва интензивно. Изпразват се всички кубове, в които биват изхвърляни отпадъци, които също биха могли да бъдат потенциални заразни носители и това е мярка, наложена, за да извършим всичко, което е необходимо, за превенцията на заболяването, а не да се борим с последствията. Надявам се, че това ще е достатъчно, за да не се превърнем в поредното място, в което има такова огнище\".Областният управител на Стара Загора допълни, че вече са започнали срещи с кметовете на населени места във връзка с превантивните мерки срещу болеста, както и че утре ще се проведе среща с представители на всички институции, имащи отношение по превенцията на разпространяване на заболяването. ", "date": "2019.07.23", "title": "Обработват пътни артерии и паркинги заради африканската чума по свинете "}
{"url": "http://www.cross.bg/magaretata-myzeii-magareto-1609654.html", "text": "/КРОСС/  Във ферма за магарета в черногорското село Мартиничи в района на Даниловград бе открит първият в региона музей на магарето, предаде БТА, цитирайки Анадолската агенция.В недалечното минало, когато селата в Черна гора бяха пълни и хората обработваха земята, почти нямаше домакинство без магаре като главен съюзник в полската работа, отбелязва агенцията.Фермата за магарета в Мартиничи бе открита през 2015 г. и се превърна в истинска атракция за посетителите, а нейните собственици, семейството на Дарко Савелич, решиха да допълнят офертата с музей на магарето.В него са изложени всички земеделски оръдия на труда, свързани с магаретата, като каруци, самари, плугове - всичко, което магаретата са теглили или носили.„Ние наричаме това музей на магарето, но ако магаретата можеха да говорят, той щеше да бъде музей на тормоза над магаретата\", казва за Анадолската агенция Дарко Савелич.На откриването на музея са присъствали много приятели на фермата, но и любители на тези много интелигентни животни.Дарко Савелич казва, че фермата досега е била посетена от над 56 000 души и е много популярна не само в страната, но и в чужбина. Препоръчват я и световни пътеводители като Лонли планет, Трип адвайзър, а отскоро и авиокомпания Райънеър, като една от атракциите, които трябва да се видят в района на Подгорица.Това, което прави музея уникален, е плащането. Входът в музея се заплаща с килограм моркови или ябълки на човек, които после се дават на магаретата във фермата.На откриването гостите бяха почерпени с магарешко мляко, което е много лековито и цената му е 50 евро за литър. ", "date": "2019.07.23", "title": " Музей на магарето бе открит в Черна гора "}
{"url": "http://www.cross.bg/pargov-sofiya-bulgariya-1609653.html", "text": "/КРОСС/  Страшно звучи, че в съвременна европейска България отново трябва да се противопоставяме на настъпването на фашизма, заради което Вапцаров и другарите му платиха с живота си. Това каза лидерът на БСП - София Калоян Паргов по време на възпоменателния митинг-поклонение по повод 77-ата годишнина разстрела на поета.На събитието присъстваха вицепрезидентът на Република България Илияна Йотова, председателят на НС на БСП Корнелия Нинова, председателят на Българския антифашистки съюз Симеон Игнатов, представители на Съюза на българските писатели, народни представители, общински съветници и граждани.\"На този ден стана традиция да се събираме тук на Гарнизонното стрелбище, за да почетем паметта на големия поет и антифашист Никола Вапцаров и неговите съмишленици Антон Попов, Антон Иванов, Атанас Романов, Георги Минчев и Петър Богданов. На 1 юни същата година - 1942 е разстрелян на това място ген. Владимир Заимов. Тук са изпълнени смъртните присъди на Цвятко Радойнов и неговите другари, 25 дни след това\", припомни Паргов и припомни, че мястото, на което те са убити заради своята антифашистка дейност днес цинично се нарича Музей на националното помирение. \"Там, където с куршуми, следите, от които още стоят, е прекъснат насилствено техния живот, не може да бъде място за помирение. То е черен символ на разправата със съпротивата в България срещу хитлерофашизма\", заяви председателят на БСП - София.\"Простете ми, но днес няма да говоря за погубения световнозначим талант на Вапцаров\", каза Паргов и цитира поета: \"Не сега не отива поезия - и да искаш не мож я изпя\".\"77 години по-късно, в края на второто десетилетия на 21 век в България, в София отново се прави опит да се възродят фашистки прояви, характерни за 40-те години на миналия век в нациска Германия. На 1 септември, денят, в който човечеството ще отбележи 80-ата годишнина от началото на Втората световна война, шепа неолиберали планират да поставят пречупени звезди на знакови места в София, сред които Президентството и сградата, на която с големи букви пише Народно събрание. При това с благословията на Столична община\", посочи Калоян Паргов. Той припомни, че датата 1 септември е свързана и с друг зловещ период - през 1941 г. в Германия влиза в сила правилник, който фиксира обозначаването на евреите със звезди. \"Аналогията е явна\", категоричен бе Паргов.Той посочи, че само преди дни главният прокурор и министърът на вътрешните работи са се обърнали към законотворците с апел за по-тежки наказания за престъпленията от омраза. Повод са прояви на разпространение на фашистка идеология, под различни форми. \"Ние няма как да не приветстваме тази инициатива, но дано не се окаже, че е закъсняла, защото настъплението е явно, заяви Калоян Паргов - Подстрекават се младежи да шестват из София до местата, където се планират да бъдат поставени тези пречупени звезди. Звучи зловещо!\"\"Битката за хумаността, солидарността, справедливостта не е приключила. А съхраняването на верността на историята, включително и в учебниците, е част от нея, и отговорност пред бъдещите поколения. Наш дълг е да съхраним истината за себеотрицанието и саможертвата на тези достойни мъже\", призова лидерът на столичните социалисти.\"Поклон пред паметта на Вапцаров и загиналите в борбата с фашизма в България\", завърши своето слово Калоян Паргов. ", "date": "2019.07.23", "title": "Калоян Паргов: Битката за хуманността, солидарността и справедливостта не е приключила"}
{"url": "http://www.cross.bg/pomosht-speshna-pochina-1609655.html", "text": "/КРОСС/  Мъж почина на столичния булевард \"Мария Луиза\". Човекът е бил на 49 години и е бил гражданин на Молдова.Линейката на Спешна помощ се е отзовала веднага, но само е констатирала смъртта на мъжа. Това потвърди говорителят на Спешна помощ Катя Сунгарска.Според непотвърдена информация мъжът е бил турист, който е разглеждал столицата по време на почивката си. Той е бил с групата си, когато изведнъж паднал и починал. ", "date": "2019.07.23", "title": "Мъж от Молдова почина в центъра на София "}
{"url": "http://www.cross.bg/samoleti-ryskite-zona-1609645.html", "text": "/КРОСС/  Руското министерство на отбраната отрече негови стратегически бомбардировачи да са нарушавали южнокорейското въздушно пространство и отправи на свой ред обвинение, че военни самолети на Сеул са извършили опасни маневри, застрашили руските летателни машини, съобщи Ройтерс, цитирайки РИА \"Новости\". Според ведомството самолетите са летели над \"неутрални води\" в акваторията на Японско море. Южнокорейските самолети са дали 360 предупредителни изстрела по руските самолети, съобщи агенция Йонхап, позовавайки се на Комитета на началник-щабовете на въоръжените сили на Южна Корея. Инцидентът стана в района на островите Токто (Такешима), разположени източно от южната част на Корейския полуостров, отбеляза ТАСС. Никакъв \"предупредителен огън\" не е имало от страна на южнокорейските изтребители. \"Ако руските пилоти бяха почувствали заплаха за сигурността\", щеше да последва отговор, каза руското министерство. Министерството също така отбеляза, че южнокорейците нееднократно са се опитвали да възпрепятстват руски самолети, позовавайки се на произволно установена от тяхна страна опознавателна зона за противовъздушна отбрана. То обаче поясни, че подобна зона не е предвидена в международното право и следователно не се признава от Русия.", "date": "2019.07.23", "title": "Русия отрича нейни военни самолети да са нарушавали въздушното пространство на Южна Корея"}
{"url": "http://www.cross.bg/kitaiiskata-baic-kypi-ot-daimler-1609647.html", "text": "/КРОСС/  Автопроизводителят Beijing Automotive International Corp. (BAIC) придоби дял от 5% в германската корпорация Daimler, се казва в съобщение на китайската корпорация.Купеният пакет от BAIC, дава право на гласове, равни на 2,52% от акционерния капитал на немския автомобилен концерн. През 2013 германците инвестират в BAIC Motor, дъщерна фирма на BAIC, регистрирана в Хонконг, и имат 9,55% акциите й.", "date": "2019.07.23", "title": "Китайската BAIC купи 5% от Daimler"}
{"url": "http://www.cross.bg/leva-miliona-obligatzii-1609649.html", "text": "/КРОСС/  Още 200 милиона лева нов дълг ще бъдат поети следващия понеделник. Това става ясно от съобщението за аукцион, публикувано на интернет страницата на БНБ. То идва веднага, след като бяха обявени резултатите от вчерашния аукцион, на който очаквано бяха одобрени поръчките до обявения максимум от 200 милиона лева.В понеделник ще бъде третото предлагане на дългови книжа за годината и то отново ще бъде свързано с новата емисия от 20-годишни облигации, отворена в средата на юни. Тогава финансовото министерство предложи за продан книжа за 200 милиона лева, но одобри единствено половината от тях. Вчера също бяха предложени облигации за 200 милиона лева и този път бяха одобрени всичките.Освен 20-годишните облигации, през юни финансовото министерство преотвори и 10,5-годишни облигации и продаде повече от 200 милиона лева от тях.Равносметката е, че към момента страната ни е поела общо над половин милиард лева нов дълг и се очаква към това число да бъдат прибавени още 200 милиона в понеделник.Още миналата седмица финансовият министър Владислав Горанов потвърди, че ще се възползва от заложената в бюджета възможност за нов дълг от един милиард лева. Правителството възнамерява да плати изтребителите Ф-16 наведнъж и това да стане до края на юли. ", "date": "2019.07.23", "title": "България ще емитира нов дълг за още 200 милиона лева"}
{"url": "http://www.cross.bg/ronaldo-maiiorga-obvineniyata-1609644.html", "text": "/КРОСС/  Обвиненията срещу суперзвездата Кристиано Роналдо в сексуално посегателство отпадат и той няма да бъде съден, стана ясно от съобщение на окръжната прокуратура в Кларк Каунти, Невада /САЩ/, цитирано от БГНЕС. Властите в страната започнаха разследване срещу нападателя на \"Ювентус\" за обвиненията на американката Катрин Майорга, с която той е имал сексуален контакт през юни 2009 г. в Лас Вегас.Въз основа на представената информация, твърденията за извършено сексуално посегателство от Кристиано Роналдо не могат да бъдат доказани и срещу него няма да бъдат повдигнати обвинения\", гласи съобщението от властите в САЩ.През септември миналата година Майорга обвини Роналдо в изнасилване, което не бе доказано. Тя твърди, че е подала анонимно оплакване в полицията същата вечер, когато е била с Роналдо. Година по-късно сключва споразумение с португалеца срещу 375 000 долара, за да оттегли обвиненията и да си мълчи. Майорга заявява, че е била принудена да подпише този документ. ", "date": "2019.07.23", "title": "Оправдаха Роналдо по обвиненията в изнасилване"}
{"url": "http://www.cross.bg/f-poddruzhka-rymen-1609663.html", "text": "/КРОСС/  Президентът Румен Радев наложи вето върху закона за ратифициране на договорите, свързани със самолети F-16 Block 70, съобщиха официално от прессекретариата на държавния глава.На 19 юли Народното събрание - с мнозинство от гласовете на ГЕРБ, ДПС и ВМРО - ратифицира 4 договора със САЩ за купуване на 8 изтребителя F-16 и поддръжка, за доставка на боеприпаси, за  купуване на ракети и свързани материали и услуги и за многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване.\"Поради голямата обществена значимост на този въпрос президентът ще направи изявление за медиите след държавното си посещение в Хърватия - на 24 юли, сряда, в 18 ч\", се казва още в съобщението. ", "date": "2019.07.23", "title": "Румен Радев наложи вето над договорите със САЩ за F-16"}
{"url": "http://www.cross.bg/dvete-kralev-stoevi-1609639.html", "text": "/КРОСС/  Бадминтонистките Габриела и Стефани Стоеви промениха решението си и обявиха, че продължават да се състезават за България. Два месеца след като съобщиха, \"че се предават и няма да играят за страната\", те размислиха и ще участват на световното първенство.В края на май те обвиниха федерацията в отклоняване на средствата, отпускани от държавата, както и в \"изключителна арогантност, пренебрежение и откровена неприязън\".Стигна се до размяна на обвинения между федерацията и сестрите. Те обявиха, че ще сезират главния прокурор Сотир Цацаров заради присвоени пари от наградни фондове. На скандала реагираха и други национали по бадминтон, които обвиниха Стоеви в звездомания.Според министъра на спорта Красен Кралев двете сестри са имали предложение да се състезават за Франция. В крайна сметка след срещи именно с Кралев двете променят решението си.\"След много срещи и разговори с министър Кралев ние взехме решение да поставим на първо място националния ни интерес и да участваме на световното първенство през август. Също така ние ще вземем участие в състезанията от международния календар за спечелване на квоти за Олимпийските игри в Токио през 2020 г.Благодарим на адвокат Радостин Василев, че ни помогна да вземем правилното решение в този труден за нас период\", съобщиха бадминтонистките във \"Фейсбук\".Съобщението е публикувано и на английски, като то гласи, че двете бадминтонистки \"поставят своята кариера на първо място\". ", "date": "2019.07.23", "title": "Сестри Стоеви размислиха за отказването си и продължват да играят за България"}
{"url": "http://www.cross.bg/bulgariya-samoleta-samoleti-1609651.html", "text": "/КРОСС/  Клаузите на договора за сделката за бойните самолети са унизителни и могат да се сравнят само с Ньойския договор. Това се казва в декларация на Политическа партия МИР по темата. \"...ние, като българи, сме благодарни на американския народ за грижата, която полагат неговите управляващи за националната ни сигурност, но условията на посочената сделка са твърде унизителни\", обявяват от партията.  От там са убедени, че при приемането на решението за договора американските конгресмени не са били известени за редица особености, свързани с материалните  възможности на нашия народ, ограничаващи в този исторически момент необходимостта от закупуването на точно този вид скъпоструващо  въоръжение. От МИР припомнят, че още през 1996 г. е имало възможност за много по-изгоден договор за бойни самолети с Русия, но тогава страната ни е отказала.\"В ситуация, когато Турция, съседна на нас държава, притежава вече високоефективните противоракетни зенитни комплекси  С-400 \"Триумф\", когато другият ни съсед - Сърбия, получи безвъзмездно 10 модернизирани самолета \"МИГ-29\", Гърция притежава и модернизира  85 самолета \"F-16\" и придобива нови 10 самолета \"F-35\" е  напълно безсмислено  България да закупува нови самолети \"F-16\" при положение , че в акваторията на Черно море  руският флот притежава кораби и ПЛ, чиито хиперзвукови ракети \"Циркон\" достигат до територията на България и военновъздушните ѝ бази максимум за три  минути\", настояват от ПП МИР. Те припомнят, че при ситуация на опасност би следвало  да бъде  задействан чл.5 от Договора за НАТО и да се осигури всичко необходимо за колективната защита на сигурността на България като член на Алианса.От партията коментират, че декларацията им идва в отговор на министъра на отбраната г-н Каракачанов да се търси подкрепата на президента Доналд Тръмп за изменение условията на  Договора за закупуването на изтребители, американско производство.Преди дни председателят на ПП МИР инж. Симеон Славчев публикува на сайта на Белия дом петиция в която се обръща към президента на САЩ да предложи и внесе на Конгреса изменения в Договора с България за продажбата на 8 самолета \"F-16\".От Националния изпълнителен съвет на МИР призовават всички български граждани да  ", "date": "2019.07.23", "title": "ПП МИР: Клаузите на сделката за самолетите може да се сравни само с Ньойския договор"}
{"url": "http://www.cross.bg/bilo-tyaloto-slychaya-1609648.html", "text": "/КРОСС/  Разчленен труп потресе Варна. Убийството е станало преди дни, но за случая се разбра едва вчера. Случаен минувач се натъкнал на тялото, събрано в черен чувал.Мъжът живеел в жилището на майка си в морския град, но през летните месеци водел скитнически начин на живот. Преди известно време той изчезнал, но близките му помислили, че той отново се скита из града.Според криминалисти обезформеното тяло на жертвата било разчленено на друго място, след което е било изхвърлено. Интересното в случая е, че на отрязаната ръка имало специфична татуировка, а на главата белег, по които лесно би могло да се разгадае самоличността на убития. Предполага се, че тялото било насечено с брадва.Полицията работи по няколко версии, а от прокуратурата обявиха, че скоро ще излязат с изявление. ", "date": "2019.07.23", "title": "Разчленен труп потресе Варна, откриха коя е жертвата"}
{"url": "http://www.cross.bg/film-vyatura-yindsurf-1609646.html", "text": "/КРОСС/  Близо година след осъществяването на първото по рода си скоростно прекосяване с уиндсърф на цялото ни Черноморие - общо 300 км  по вода  от най-северната до най-южната му точка, предизвикателството Wind2Win излиза на голям екран. Документалният филм „Море на вятъра\" ще бъде представен премиерно на 2 август 2019 г. на четвъртото издание на престижния форум Burgas International Film Fest на лятна сцена „Охлюва\", Културен център Морско казино, от 21:30 ч. След прожекцията ще се проведе и дискусия по темата за опазването на Черно море.  Входът за събитието е свободен.Лентата с обща продължителност 30 мин. проследява стъпка по стъпка рекордното постижение на уиндсърф атлетите Илияна Стоилова и Йоан Колев Wind2Win Challenge и поставя фокус върху социалната значимост на инициативата, с която двамата привлякоха вниманието на обществеността към важния проблем със замърсяването на Черно море с пластмаса.   „Море на вятъра\" е филм за силата на духа и волята, които те държат изправен дори да виждаш, че всичко отива на вятъра. Това е филм за предизвикателството да се откажем от всекидневните удобства на пластмасата с цел да опазим единствения дом, който познаваме\", разказват Илияна и Йоан.", "date": "2019.07.23", "title": "Документалният филм за уиндсърф предизвикателството Wind2Win с премиера на Burgas International Film Fest"}
{"url": "http://www.cross.bg/noviyat-velikobritaniya-dzhonsun-1609660.html", "text": "/КРОСС/  Борис Джонсън е новият премиер на Великобритания и новият лидер на Консервативната партия, съобщава Ройтерс. В речта си след избора му, новият премиер заяви, че ще сформира до дни екипа си.Джонсън обяви, че ще успее да изведе Великобритания от ЕС на 31 октомври. Междувременно стана ясно, че министърът на правосъдието на Великобритания е подал оставка. ", "date": "2019.07.23", "title": "Борис Джонсън е новият премиер на Великобритания"}
{"url": "http://www.cross.bg/geshev-danni-ivan-1609638.html", "text": "/КРОСС/  Водещата версия на прокуратурата е, че задържаният за източването на данни от Националната агенция за приходите Кристиян Бойков е изпълнявал нареждане на шефовете си, а фирмата, в която работи, се занимава киберрекет, като в конкретния случай се преследват и политически интереси. Това каза днес пред БНТ заместник главният прокурор Иван Гешев.Както е известно, миналата седмица до медиите стигна масив от 57 папки с над 1 млн. реда, съдържащи ЕГН, имена, адреси и дори доходи, като данните са източени от Националната агенция за приходите. Потвърждение за тезата си Иван Гешев вижда в \"преекспонирането на случая в определени медии\" и бързата реакция на \"Демократична България\" по темата. \"Ясно е, че този обвиняем е оръдие и маша. Фирмата, за която той работи, удря фирми, търговски дружества и държавни организации и после ги привличат като клиенти\", допълни номинираният вчера за главен прокурор.Според Гешев станалото със сигурност е координирана атака срещу държавата, но все пак уточни, че предстои това да бъде доказано. Той нарече станалото активно мероприятие и прогнозира, че предстои на части да се пуска информация от други източени бази данни.Той се похвали, че за десет дни софтуерните специалисти, работещи по случая, успели да разбият суперсложен софтуер за криптиране, за който се твърдяло, че неможе да бъде разбит в продължение на десет години. Така е осигурен достъп до част от съдържанието на един от иззетите компютри.Гешев уточни, че на база една милионна част от съдържанието в него вече има доказателства за нерегламентиран достъп до 106 бази данни. Сред тях, освен тези на НАП, били такива на застрахователни дружества, търговски организации и \"какво ли още не\". \"Вероятно става въпрос за хакерство, но определено не е бяло\", каза още Иван Гешев.Анализът на съдържанието на разкодирания компютър показал търсене в базите данни по ЕГН на информации за премиера Бойко Борисов, депутата Делян Пеевски, главния прокурор Сотир Цацаров и евродепутата Емил Радев. \"Ако няма от какво да се притесняват, защо не отключат компютрите си\", попита Гешев.През миналата седмица от фирмата обявиха, че в тях има конфиденциални данни от техни клиенти и това е причината да не направят информация общо достъпна. Още в деня, в който беше обявено задържането на Кристиян, от TAD Group обявиха, че подозират атака от конкуренти, защото изземането на техниката поставяло дружеството на колене.Иван Гешев посъветва задържаният за атаката срещу НАП, а в впоследствие освободен срещу подписка Кристиян Бойков да остане сам някъде на тъмно, да призове инстинкта си за самосъхранение и да прецени дали да съдейства на прокуратурата, или да си понесе отговорността. Междувременно днес от прокуратурата в съобщение до медиите посочиха, че събраните до момента доказателства не разколебават обоснованото предположение, че Кристиян Бойков е извършил компютърното престъпление, в което е обвинен. ", "date": "2019.07.23", "title": "Фирмата на задържания Кристиян се занимава с киберрекет, обяви Иван Гешев"}
{"url": "http://www.cross.bg/osama-laden-kaida-1609626.html", "text": "/КРОСС/  Пакистанското разузнаване насочило ЦРУ към следата, която позволила да бъде открит и убит основателя на Ал Каида, Осама бин Ладен. Това заяви вчера пакистанският премиер Имран Хан, който е на посещение в САЩ, в интервю за телевизия Фокс нюз, предаде Франс прес.\"Именно ИСИ /главната разузнавателна служба на Пакистан/ предаде информацията, която позволи /на американците/ да локализират Осама бин Ладен\", посочил премиерът. \"Ако попитате ЦРУ, /ще видите, че/ ИСИ предостави първоначалното му местоположение благодарение на телефонни данни, добавил Имран Хан.Досега Пакистан отричаше да е предоставял и най-малката информация за историческия лидер на Ал Каида, преследван дълги години и убит на 2 май 2011 г. от американски спецчасти в къща в град Аботабад, на стотина км северно от пакистанската столица Исламабад, отбелязва агенцията. ", "date": "2019.07.23", "title": "Пакистан помогнали на ЦРУ да открият и убият Осама бин Ладен "}
{"url": "http://www.cross.bg/ykraiina-rysiya-stoyn-1609640.html", "text": "/КРОСС/  Американският режисьор Оливър Стоун гостува в Кремъл и по време на интервюто си с домакина Владимир Путин го покани да стане кръстник на дъщеря му.Трябва да питате самата нея, казва руският президент на режисьора, който пък се съгласява с това и уточнява, че щерката е на 22 години и е възпитана в духа на християнските традиции. Стенограмата на интервюто е публикувана в сайта на Кремъл късно снощи вечерта. Съобщава се, че Владимир Путин е отговорил на въпросите на американския кинорежисьор, сценарист и продуцент Оливър Стоун. Ето и самото интервю, в което руският президент говори за хомосексуалност, Украйна, САЩ, Иран, Скрипал:О.Стоун: - И така. Аз взех интервю от Виктор Медведчук /украински политик и кум на Путин, бел.ред./, това беше в Монте Карло. Говорихме за Украйна. Предполагам, че сте близки с него?В.Путин: - Не бих казал особено близки, но добре се познаваме. Той беше ръководител на администрацията на президента Кучма и тогава ме помоли да участвам в кръщението на дъщеря му. В нашата православна традиция не е позволено да отказваме.О.С.: - Не може да откажете? А аз мислех, че това е било голяма чест за вас?В.П.: - Да си кръстник винаги е голяма чест./Тук режисьорът пита на колко деца Путин е бил кръстник, а той казва, че само на единици. Тогава Стоун отправя молбата си президентът да стане кръстник на дъщеря му и на въпроса дали тя иска да бъде православна, Стоун казва: „Ние ще я направим, но само ако церемонията се състои в църква\". Таткото на бъдещата президентска кръщелница вметва, че сега младите хора в Америка са много различни и в някакъв смисъл изпортени, и че е много странно случващото се в американската култура./В.П.: - А има ли американска култура?О.С.: - Както знаете, аз винаги съм бил бунтар и съм такъв и сега. Длъжен съм да кажа, че съм шокиран от начина на мисленето на младото поколение. То приема много неща като даденост. Мислене, парадигма, много коментари за телевизията - всичко е посветено на джендъра, на пола. Хората постоянно се идентифицират различно в социалните мрежи - аз съм този, аз съм онзи, аз съм трансджендър, аз съм цисджендър... Не е ясно изобщо какво става. Много са тези, които са зациклили на това.В.П.: - Ами много хубаво си живеят, няма с какво да се занимават.О.С.: - Преди няколко години ние с вас говорихме за хомосексуалността, вие казахте, че в Русия това не се пропагандира.В.П.: - Не е съвсем така. Имаме приет закон, забраняващ пропагандата сред непълнолетните. Целта е да се даде шанс на човека да достигне зрелостта и после сам да реши кой е той, как иска да живее. И след това няма никакви ограничения.О.С.: Украйна има нов президент, нещо промени ли се там, или си е както и преди?В.П.: - Все още не. Онова гласуване беше явно протестно. Достатъчно много хора подкрепиха новоизбрания президент в централните райони на Украйна, в източните и южните. А това се все хора, които наистина искрено се стремят и желаят урегулиране. Затова и г-н Зеленски в хода на кампанията си постоянно говореше за това, че е готов да направи всичко за урегулиране на кризисната ситуация /с Донбас, бел.ред./. Но ето в Париж той изведнъж заяви, че не счита за възможно да води преговори със сепаратисти, както той ги нарича. А това противоречи на говоренето му от предизборната кампания. За съжаление, към днешна дата няма никакви промени.О.С.: - Има ли някакви причини, обясняващи тази ненавист на Украйна към Русия?В.П.: - Както знаете, отношенията ни днес са сложни и това е провокирано от тежките събития, свързани с държавния преврат /има предвид Евромайдана, бел.ред./. И второ, това е пропагандата на действащите в днешна Украйна власти, които сочат Русия за виновна за всички последствия от трагичните събития.О.С.: - В историческа перспектива можете ли да си представите, че Украйна и Русия биха се събрали заедно?В.П.: - Аз мисля, че това е неизбежно. При всички случаи е неизбежно изграждането на нормални, приятелски и даже съюзнически отношения. Смятам, че руснаците и украинците са един народ и по същество една нация./Тук Стоун не крие учудването си, а Путин надълго и нашироко му обяснява времената, когато украинските земи са се присъединявали към Русия не за друго, а заради религиозната си принадлежност, тъй като не са искали да бъдат част от католическия свят. Но пък сега много от украинците държат да подчертават своята идентичност и се борят за нея. Следват обширни разговори за американските избори от последните години/.О.С.: - Напоследък Русия е постоянно обвинявана за намесата на изборите през 2016 г. доколкото аз зная, няма никакви доказателства, те така и не бяха показани. Но в САЩ има дори разследване за намесата на Украйна в изборите ни, излиза така, че Порошенко е бил против Тръмп и за Клинтън.В.П.: -Да, няма никакви тайни за това. Не мисля, че е възможна намеса на украинската държава обаче. Но е абсолютно вярно, че украински олигарси даваха пари на опонентите на Тръмп. Дали са правили това самостоятелно, или със знанието на властта, не зная.О.С.: - Как коментирате събитията в Керченския пролив?В.П.: - Нямам коментар. Бившият президент Порошенко организира тази провокация специално в хода на предизборната кампания. Той знаеше, че избирателите на изток и на юг не го подкрепят. И използва провокацията за нагнетяване на обстановката, а после и за въвеждането на извънредно положение там. Имам основанията да предполагам, че той е искал да въведе особено положение в цялата страна, а може би и да отложи изборите в тази връзка. И изобщо, искал е на всяка цена да задържи властта си, търсил е всевъзможни средства, за да реализира идеята си. Това е елемент от агонията на управляващия режим.О.С.: - Как влияе на Русия конфронтацията между САЩ и Иран?В.П.: - Нас това ни безпокои много. Защото всичко става близко до нашите граници. Това може да дестабилизира ситуацията около Иран, да засегне някои страни, с които сега сме в много тесни, близки отношения, да предизвика допълнителни вълни от бежанци, да нанесе сериозни поражения на световната икономика и световната енергетика. Затова ние бихме приветствали всяко движение напред между САЩ и Иран. Нагнетяването на обстановката няма да е полезно за никого, дори и на САЩ.О.С.: - Струва ми се, че сте в доста по-лошо настроение от срещата ни миналата година?В.П.: - Тогава нямаше такава ситуация около Иран и никой не говореше, че някой ще нахлуе в нашите енергийни и други системи.Вижте и Северна Корея, търговските войни се разгръщат. С Венецуела също е зле. Но ние сме спокойни, уверени, ние проблеми нямаме.О.С.: - Вие сте миротворец.В.П.: - Абсолютно точно.О.С.: - Разбира се, трябва да се обединявате със САЩ, с китайците, с иранците.В.П.: - Само не казвайте, че ние сме виновни. А то напоследък каквото и да стане, все ние сме виновните.О.С.: - Какво стана със Скрипал, къде е?В.П.: - Нямам понятие. Той е шпионин, през цялото време се крие. Бяха ми казали, че искал да помоли да се завърне в Русия. За отравянето - в съвременните условия не е сложно да се направи, разбира се. Аз там, не знам, но е достатъчен и милиграм. Но ако отровата е била в ръцете им, тогава изобщо не е трудно. Тук нещо не е така. Може би просто е бил нужен скандал. ", "date": "2019.07.23", "title": " Оливър Стоун покани Путин за кръстник на дъщеря му по време на интервю с президента"}
{"url": "http://www.cross.bg/dimitrina-shampionat-izkystva-1609628.html", "text": "/КРОСС/  Българче си извоюва три медала от Световния шампионат на сценични изкуства WCOPA, който се провежда в Холивуд.15-годишната Димитрина Германова от Добрич, която участва в четири конкурсни номинации в направление \"Вокал\", спечели сребърни медали в номинациите Contemporary и World Music и бронзов медал в номинация Pop Music.\"Изминалите 10 дни бяха изпълнени с много емоционални преживявания, срещи с невероятни хора на чудесни места. Наистина съм горда, че взех участие в 23-тото издание на Световния шампионат по сценични изкуства в Холивуд. Изключително щастлива съм от постигнатото, тъй като се състезавах с участници, които имат огромен потенциал. Много от тях вече са реализирани изпълнители в държавите си. Придобих ценен опит и увереност, но и осъзнавам колко много още имам да уча\", разказа пред \"Монитор\" Димитрина.От арт компания \"Нови звезди\", която е официален представител на България в шампионата, се похвалиха с победата на Димитрина.\"Победа по холивудски! Прекрасна новина долетя от Холивуд! Талантливата Димитрина Германова се пребори с огромна конкуренция и спечели 3 медала за своите 4 конкурсни номинации!\"В нейната възрастова категория са се състезавали повече от 200 изпълнители, а в целия шампионат се конкурират няколко хиляди участници от повече от 60 страни, които представят своя талант в различни изкуства.От компанията допълват, че продуцент от журито се е срещнал с Димитрина, впечатлен е от нея и ѝ предвещава обещаващо бъдеще и на световната сцена.Димитрина и сестра ѝ Весела са се насладили на туристическа обиколка на Лос Анджелис, разходили са се по Алеята на славата, снимали са се с известния надпис Hollywood, като не са пропуснали и плажовете и кея Санта Моника, Аквариума и други знакови места за региона. ", "date": "2019.07.23", "title": " 15-годишна българка с три медала от световен конкурс в Холивуд "}
{"url": "http://www.cross.bg/samo-chlenove-izbirat-1609629.html", "text": "/КРОСС/  Председателят на Върховния касационен съд Лозан Панов, който е един от 25-те членове на Висшия съдебен съвет, които на 24 октомври ще избират следващ главен прокурор, отказа да каже ще подкрепи ли Иван Гешев. Той напомни, че тепърва предстои заместникът на Сотир Цацаров да представи концепцията си и да бъде изслушан от съдебните кадровици, но коментира добре ли е Гешев да остане единствена номинация:\"При тази конфигурация, в която 11 членове на Прокурорската колегия, а няма повече... рискът да остане само един кандидат съществува. Възможността някой друг да предложи друга кандидатура, само за да има някакво проформа състезание, за мен също съществува. Мога само да кажа, че се нагледахме на случаи, в които се избират главни прокурори, в които имаше проформа предложени кандидати. В крайна сметка дори тези, които внесоха предложенията, не гласуваха за собственото си предложение\". ", "date": "2019.07.23", "title": "Лозан Панов: Съществува риск да има само един кандидат за главен прокурор "}
{"url": "http://www.cross.bg/tyaloto-voda-bogata-1609630.html", "text": "/КРОСС/ -Изследванията показват, че пиенето на около 1 литър богата на силиций минерална вода всеки ден може да ускори премахването на токсичния алуминий от тялото чрез бъбреците. Алуминият е третият най-често срещан метал в околната среда и масово се използва при производството на продукти и домакински пособия, с които имаме досег ежедневно. По данни на Центъра за контрол на заболяванията на САЩ, средностатистическият възрастен приема с храната си около 7-9 мг алуминий дневно. Само около 1% от алуминия, който поглъщаме през устата, се абсорбира в тялото  - останалата част се придвижва извън него от храносмилателния тракт, при условие, че той функционира добре. Доказано е, че хроничното въздействие на алуминия е фактор при много неврологични заболявания, включително деменция, аутизъм, Алцхаймер и болестта на Паркинсон. Минералната вода, богата на метасилициева киселина, може да спомогне за извеждането на токсините от тялото и да подобри общото ни здравословно състояние. Всяка минерална вода има специфичен състав и компоненти, които взаимно се допълват, за да създадат уникалния й вкус. Най-често това са калций, натрий, магнезий, хидрогенкарбонат, сулфат, флуорид, като може да има и съдържание на силиций, желязо или манган. „Силицият е структурен елемент, който е отговорен за метаболитните процеси в тялото. Той има уникалната способност да улавя и извежда от организма вредните вещества, а също така спомага за здравината и еластичността на тъканите, мозъчните функции и състоянието на нервната система. Силицият играе също така важна роля за поддържането на силен имунитет\". - коментира д-р Владислав Младенов, уролог в УМБАЛ „Александровска\" в София. За да се подпомогне детоксикацията на тялото е най-добре да се пие вода, богата на силиций. Така се задейства изхвърлянето на токсините и се увеличава устойчивостта на тялото на външни фактори като замърсяване, стрес, прах и др.Натуралната минерална вода е естествено богата на важни за тялото елементи. Редовният й прием елиминира нуждата от прием на допълнителни таблетки и витамини, тъй като важните за организма соли и минерали могат да се набавят чрез водата. Тя е натурален продукт, който се отличава с чистотата на своя произход. Минералните води идват от дълбок подземен водоизточник и не подлежат на замърсяване от индустриалната дейност, а процесът на тяхното формиране продължава векове наред. За разлика от другите видове води, като например трапезната или дестилираната, минералната води носи добавена стойност. Тя е богата на полезни соли и минерали, а също така спомага за поддържането на алкалния баланс в тялото, за правилното функциониране на отделителната и храносмислателната система, а също така за доброто ни здраве и дълголетие. ", "date": "2019.07.23", "title": "Минералната вода спомага за детоксикация на тялото"}
{"url": "http://www.cross.bg/belitza-godini-gara-1609631.html", "text": "/КРОСС/  На 30-и юли /вторник/ БДЖ ще се включи в тържественото отбелязване на 80-годишния юбилей от откриването на теснопътната линия в участъка Чепино - Якоруда - Белица. Инициативата за честването на историческата годишнина е на Гражданско сдружение „За теснолинейката\" под мотото „80 години железница до Белица\".На тази дата през 1939 г. съвсем изненадващо за местното население лично Цар Борис III открива новопостроената отсечка, управлявайки локомотива на първия влак, което се превръща в двоен празник за жителите на Белица и околността.Специално за празничния ден още от 08:00 ч. на втори коловоз в малката гара Септември националният железопътен превозвач ще експонира историческия теснопътен подвижен състав - парен локомотив 60976 с двата ретро вагона от царско време.Ретро съставът ще бъде достъпен за разглеждане от всички желаещи да се докоснат до епохата на 30-те и 40-те години на отминалия ХХ век, като ще имат възможност и да си направят снимки за спомен в автентичната обстановка на старомодните салони, облицовани с дърво. Парният локомотив и ретро вагоните ще бъдат разположени на гарата за посещение и разглеждане до 13:00 ч.Ентусиастите да отбележат паметната дата с пътуване по маршрута на царя до гара Белица, могат да потеглят с влак „Родопи\" в 08:45 ч. В този празничен ден представителите на Гражданско сдружение „За теснолинейката\" ще превърнат вагоните на еталонната влакова композиция в пътуваща фотоизложба на тема „80 години от достигането на двете чудеса - влак и цар в Разложко\".За уюта на гостите по време на пътуването ще се движи и бюфет-вагон, в който всеки пътник ще може да закупи напитки и нещо за хапване на достъпни цени.При пристигането в гара Белица в 12:25 ч., влакът ще бъде посрещнат празнично. Ще бъде отслужен молебен за здраве, ще се напомни за същия ден преди 80 години, ще бъде почетена паметта на железничарите, дали живота си за Родопската теснолинейка и за финал ще има организирана музикална програма и почерпка за гостите.Билети за пътуването могат да бъдат закупени от билетните каси в гарите в страната. ", "date": "2019.07.23", "title": "БДЖ ще отбележи 80 години от откриването на жп линията до гара Белица"}
{"url": "http://www.cross.bg/mesta-kitaii-putyvashtite-1609642.html", "text": "/КРОСС/  Последният доклад на  - Global Destinations Cities Index: Origins (GDCI) класира пътуващите, посетили различни световни дестинации към 2018, по произход. Китай се изкачва с 5 места от 2009 до 2018 и в момента е на второ място по брой пътуващи в чужбина, като класацията е водена от САЩ. Данните потвърждават динамичното развитие на туристическия потенциал на Китай. Двете държави си разделят първите места като най-посещавана дестинация от американците е Канкун, Мексико, а Банкок, Тайланд - от китайците. Следващи в класацията са Германия, Обединеното Кралство и Франция. Пътуващите от Азиатско-тихоокеанския регион също са се увеличили. Допреди десет години Република Корея и Тайван не попадат в топ 10, но тазгодишната класация ги нарежда съответно на 6-то и 10-то място. В световен мащаб туристическата индустрия е допринесла с рекордните 8.8 трлн. долара, заедно с 319 млн. работни места през 2018 според . Mastercard действа като ключов технологичен партньор за световната туристическа индустрия. Компанията предлага решения, които обединяват и синтезират данни, като платформата , помагаща за увеличаването на приходите от туризъм, а също и решения за цифрова идентичност, услуги за сигурност при плащане и други. По този начин компанията улеснява възможността за туристическите си партньори да разбират по-добре моделите на търговия.„Проучването предлага нов начин на местните търговци и компании да разбират навиците на пътуващите и да разглеждат в дълбочина възможностите за промотиране на туристическите си услуги. Когато са добре управлявани, пътуванията и туризмът могат да бъдат катализатор на изключителен растеж, който да бъде в полза както на туристите, така и на всички общности в градовете.\", казва Диана Робино, старши вицепрезидент по партньорство с туризма на Mastercard.  ", "date": "2019.07.23", "title": "Хората в САЩ и Китай пътуват най-много извън страната си"}
{"url": "http://www.cross.bg/vaptzarov-iiotova-iliyana-1609643.html", "text": "/КРОСС/  Да убиеш Вапцаров, означава да убиеш вярата в доброто и в човечността. Това заяви вицепрезидентът Илияна Йотова на възпоменателната церемония по повод 77 години от гибелта на поета, която се проведе на лобното му място в Мемориал „Гарнизонно стрелбище\" в София.Вицепрезидентът определи Вапцаров като един от най-големите поети и един от най-големите човеци. „Смъртта на Вапцаров и неговите другари е един от най-позорните моменти в българската история. Това е неоправдана и необяснима смърт. 77 години въпросът „Защо?\" продължава да тегне над българското общество\", подчерта Илияна Йотова. „Защото имаш красиви мечти, вярваш в идеали, имаш идеи, които някой не иска да припознае? Необяснимо е\", изтъкна вицепрезидент Илияна Йотова посочи, че Вапцаровото слово е много по-силно от неговите палачи, от смъртта и забравата. „Личността и поезията на Вапцаров пробождат, тревожат, провокират. Той написа истините за човешкия живот откровено и на разбираем език. Думите му живеят не само за българите, те са за цялото човечество\", изтъкна вицепрезидентът Йотова като отбеляза, че поетът е превеждан на 90 езика.Вицепрезидентът заяви, че днес много се говори за ценности като хуманизъм, социална чувствителност, любов, доброта, честност, свобода. „Често лицемерничим с тези думи и изтриваме тяхното значение. Не бива да допускаме това заради вярата на Вапцаров\", подчерта Илияна Йотова. Като позорни и недопустими вицепрезидентът определи опитите Вапцаров да бъде оскверняван и заличаван от паметта на поколенията.„Днес, в XXI век отново има фашизъм, често пъти облечен в красиви думи и криворазбран патриотизъм. Ксенофобията, която залива света, е първата стъпка към фашизма\", подчерта вицепрезидентът Йотова. По думите ѝ трябва да бъдем бдителни и да разпознаваме тези прояви, за да няма „никога повече разстрели на вярата и на душата\". ", "date": "2019.07.23", "title": "Вицепрезидентът: Да убиеш Вапцаров, означава да убиеш вярата в доброто и човечността"}
{"url": "http://www.cross.bg/park-balkan-prilozhenie-1609632.html", "text": "/КРОСС/  Туристи ще обхождат пътеките на Национален парк „Централен Балкан\" с мобилно приложение в телефоните си. От него те ще се информират за маршрутите и за това, което ги очаква в тази част на планината.Дирекцията на „Национален парк Централен Балкан\" сключи договор с фирма за разработване на мобилно приложение с информация за туристически маршрути, посетителски обекти и прилежащи видове и местообитания в Национален парк „Централен Балкан\". Приложението се създава в рамките на проект „Възстановяване и опазване на природни местообитания и видове в Национален парк \"Централен Балкан\". При избор на туристически маршрут от посетителя ще може да бъде получена информация за цвета на маркировката, дължината и степента на трудност, както и приоритетните за опазване на природни местообитания в парка, през които преминава. Ще може да се определи местоположението на потребителя и разстоянието до най-близките хижи и обекти в Националния парк. Същевременно ще бъде предоставена информация за природни забележителности, кътове за отдих, интересни представители на растителния и животинския свят в района.За използване на мобилното приложение няма да бъде необходима интернет връзка и мобилно покритие. При нужда приложението ще генерира SOS съобщение с координати, оказващи локацията на мобилното устройство. Потребителите ще могат да се запознаят с обща информация за правилата за поведение в парка, както и режимите и нормите, действащи на неговата територия. Предвижда се двуезична реализация. ", "date": "2019.07.23", "title": "Туристи влизат в \"Централен Балкан\" с мобилно приложение"}
{"url": "http://www.cross.bg/video-deteto-staya-1609618.html", "text": "/КРОСС/  Използването на смартфони и таблети от децата има както предимства, така и недостатъци. Новият епизод на One Minute Tech във vbox7 представя няколко приложения, чрез които родителите могат да наблюдават използването на телефон, местоположение и други неща, свързани с безопасността на детето им.Сигурно често се притеснявате и искате да проверите къде точно е детето ви в даден момент. Вече има начин да използвате GPS в реално време. Footprints ви помага да следите и автоматично да намерите къде детето ви отива с телефона си.Това видео приложение ви позволява да наблюдавате постоянно бебешкото креватче. Другите функции включват защитени с парола аудио и видео, аудио сигнали и инфрачервен нощен режим.Това приложение ви позволява да имате видео връзка на живо от всяка стая в дома си с мобилно устройство. За да наблюдавате всяка стая трябва да имате постоянно работещи компютри с инсталирани уеб камери и съвместим софтуер на приложението. ", "date": "2019.07.23", "title": "Три мобилни приложения, с които ще сме спокойни за децата си "}
{"url": "http://www.cross.bg/klasirane-mesta-gimnaziite-1609619.html", "text": "/КРОСС/  Днес трябва да стане ясен броят на незаетите места в гимназиите след приключилото второ класиране, предаде репортер на БГНЕС. За участие в третото подреждане кандидат-гимназистите трябва да подадат от утре ново заявление през електронната платформа priem.mon.bg.Списъците с приетите на трето класиране ученици ще бъдат обявени на 29 юли, а записването ще продължи до края на месеца. ", "date": "2019.07.23", "title": " Обявяват незаетите места в гимназиите след второ класиране "}
{"url": "http://www.cross.bg/delchev-gotze-ugloshlaiif-1609620.html", "text": "/КРОСС/  43-годишен мъж загина след като бе разрязан с ъглошлайф в сърдечната област в село край Гоце Делчев. Сигналът за инцидента е подаден преди полунощ от село Борово, община Гоце Делчев.Мъжът е открит в дома си с разрязан гръден кош от работещ ъглошлайф. Загинал е на място, служителите на РУП-Гоце Делчев изясняват причините за смъртта на мъжа.Вероятно е паднал върху машината, в процес на изясняване е и версията за самоубийство, която все пак е малко вероятна. ", "date": "2019.07.23", "title": "Мъж загина, разрязан от ъглошлайф, край Гоце Делчев "}
{"url": "http://www.cross.bg/novite-vreme-lovtzite-1609633.html", "text": "/КРОСС/  Ловците, получили разрешение за индивидуален лов, които не спазват заповедите на министър Десислава Танева, ще бъдат лишени от право на лов за срок от 4 месеца. Това съобщиха от *Североизточното държавно предприятие*. Решението е взето от УС на ЛРД „Сокол\" - Шумен и бе оповестено по време на среща с представителите на дружините от Шуменско. На събирането стана ясно още, че лова ще бъде открит официално  на 10 август, като ръководителите на лова за сезон 2019/2020 г. бяха инструктирани за мерките за безопасност при боравене с оръжие и спазване на изискванията за биосигурност заради АЧС. По време на срещата ръководството на сдружението обясни на присъстващите, че трябва да се спазват всички изисквания по закона за оръжията и новите поправки от 7 май, като пистолетите трябва да се носят до мястото на лова в специален куфар, а пушките със заключващ механизъм. От полицията вече правят проверки за спазване на новите изисквания и има глобени ловци в една от преславските дружини. Председателят на УС на ЛРД „Сокол\" - Шумен Стоян Стоянов напомни на ловците, че тепърва започва засушаването и мерките за противопожарна безопасност трябва да бъдат на едно от челните места. Той предупреди хората да не употребяват алкохол по време на излета, защото служители на полицията и КОС ще санкционират нарушителите. Експерти отОБДХ и Североизточното държавно предприятие напомниха на ловците как се взимат проби от отстреляни животни, какво се прави ако в гората бъде открито труп на диво прасе и как трябва да се дезинфекцират автомобилите, дрехите, обувки и т.н. след лов, за да не се допусне разпространението на вируса на АЧС. В края на срещата стана ясно, че за всички желаещи членове на сдружението ще бъде организиран и курс за подборен лов, за да се засили индивидуалното ловуване и да се намалят популацията на дивата свиня и хищниците в района.", "date": "2019.07.23", "title": " Североизточното държавно предприятие проверява ловците за спазването   на новите изисквания по закона за оръжията"}
{"url": "http://www.cross.bg/yarostni-dizel-zaradi-1609621.html", "text": "/КРОСС/  Дубльор на Вин Дизел в деветата част на култовата поредица „Бързи и яростни\" пострада тежко по време на снимки, съобщава „Контакт мюзик\". Мъжът е получил сериозна травма на главата падане от поне 10 метра височина на сета в студиата на „Уорнър Брос\" в Лийвсден, Хертфордшир.Очевидци разказаха, че секунди след падането на каскадьора Вин Дизел е бил при него. Актьорът бил особено развълнуван и се борил със сълзите в очите си, тъй като станал свидетел на инцидента. Каскадьорът паднал от балкон при заснемането на особено напрегната сцена от филма, въпреки че бил с предпазно въже.„Мъжът трябваше да скочи от балкона, след което да увисне на въжето под него и да бъде спуснат на земята. Това обаче не се случи - вероятно заради проблем с въжето\", разказаха очевидци.Продуцентите на „Бързи и яростни\" заявиха, че заради инцидента снимките на филма са спрени за ден. Каскадьорът е откаран за лечение в Кралската болница в Лондон.Най-новите филм от поредицата с участието на Мишел Родригес, Чарлийз Терон и Джон Сена трябва да излезе по кината през 2020 година. ", "date": "2019.07.23", "title": " Дубльор на Вин Дизел пострада тежко по време на снимките на „Бързи и яростни 9“ "}
{"url": "http://www.cross.bg/nikola-vaptzarov-godini-1609623.html", "text": "/КРОСС/  Възпоменателната церемония по повод 77 години от гибелта на поета революционер Никола Вапцаров ще се проведе на Мемориал „Гарнизонно стрелбище\" в София. На церемонията ще присъства и вицепрезидентът Илияна Йотова.", "date": "2019.07.23", "title": "77 години от гибелта на Никола Вапцаров "}
{"url": "http://www.cross.bg/pokriva-pozharna-plovdiv-1609634.html", "text": "/КРОСС/  Пожар е унищожил част от покрива на Чалъковата къща в Стария град на Пловдив. Това съобщиха за *Радио „Фокус\" - Пловдив* от Регионална дирекция „Пожарна безопасност и защита на населението\".Сигналът за пожар на покрива е подаден в 19.23 часа снощи. На мястото на пожара са изпратени два противопожарни автомобила от Първа районна служба „Пожарна безопасност и защита на населението\" в Пловдив. Възникналите пламъци са унищожили 10 кв. м покривна конструкция и две врати.", "date": "2019.07.23", "title": "Пожар е унищожил покрива на Чалъковата къща в Стария град"}
{"url": "http://www.cross.bg/mitzotakis-pravitelstvoto-parlament-1609624.html", "text": "/КРОСС/  Гръцкият парламент гласува доверие на правителството на консерватора Кириакос Мицотакис, който спечели изборите на 7 юли.За Мицотакис гласуваха 158 депутати в 300-членния парламент, а 142-ма бяха против. Резултатът не е изненада, тъй като партията на Мицотакис има абсолютно мнозинство. В продължение на три дни в парламента имаше дебати по програмата на новоизбраното правителство.", "date": "2019.07.23", "title": "Парламентът в Гърция гласува доверие на правителството "}
{"url": "http://www.cross.bg/hurvatiya-tyrizma-radev-1609625.html", "text": "/КРОСС/  Президентът Румен Радев е на държавно посещение в Република Хърватия по покана на своя колега Колинда Грабар-Китарович. Двамата ще обсъдят възможностите за задълбочаване на двустранното партньорство в икономиката, енергетиката, туризма, науката, образованието и културата.Ще коментират също сътрудничеството на двете държави в Европейския съюз, както и насърчаването на инвестициите и туризма в Югоизточна Европа. В рамките на визитата си в Хърватия държавният глава ще се срещне и с премиера Андрей Пленкович. По-късно ще разговаря с представители на българската общност в страната. ", "date": "2019.07.23", "title": " Президентът Радев е на посещение в Хърватия "}
{"url": "http://www.cross.bg/plovdiv-nfsb-atanasov-1609637.html", "text": "/КРОСС/  вМРО има изработена управленска програма и търси отбор, с който да я реализира за Пловдив. Това заяви на пресконференция в града под тепетата пловдивският депутат от ВМРО в ПГ „Обединени патриоти\" Александър Сиди. На срещата с медиите участваха и общинският съветник Нина Гьошева, заместник-кметовете на район „Южен\" Димчо Петров, Апостол Шопов и Павел Милушев.Патриотите от ВМРО искат смяна на модела на управление на община Пловдив и връщане на нормалността в политиката.Сиди обяви, че ще започне преговори с НФСБ за издигането на кандидатурата на Славчо Атанасов за кмет на Пловдив.\"Няма да издигнем свой партиен кандидат. Започваме разговори с всички политически формации, естествено без ДПС. Първите, с които ще разговаряме, са нашите приятели от НФСБ. Започваме разговори с НФСБ за коалиционно издигане на кандидатурата на Славчо Атанасов за кмет на община Пловдив, също на съставяне на коалиционна листа и коалиционни кандидати за районни кметове \", заяви депутатът.Той допълни, че Атанасов е единственият кандидат, който има шанс за успех.От ВМРО определиха като успешен кмет Славчо Атанасов, който управляваше общината в мандат 2007-2011 г. В момента Атанасов е народен представител от 16 МИР Пловдив от НФСБ в ПГ „Обединени патриоти\".На журналистически въпрос Александър Сиди отговори, че не вижда проблем ВМРО да води и разговор с ГЕРБ, но едва ако разговорите с НФСБ не постигнат резултат. ", "date": "2019.07.23", "title": " ВМРО издига Славчо Атанасов за кмет на Пловдив, иска коалиция с НФСБ"}
{"url": "http://www.cross.bg/grazhdanstvo-italiya-pasporti-1609609.html", "text": "/КРОСС/  През 2017 г. 825 447 души са придобили гражданство на страна членка от ЕС, сочат публикувани днес данни на Евростат.Страните членки, които са издали най-много паспорти миналата година са Италия (18% от всички), Великобритания (15%), Германия и Франция (по 14%), Швеция и Испания (по 8%).Основните получатели на гражданство са от Мароко (8%), Албания (7%), Индия и Турция (по 4%). Страните, в които мароканците основно са кандидатствали за паспорти, са Франция, Испания и Италия. За албанците тези страни са Гърция и Италия. Най-много индийци са получили гражданство във Великобритания, а 50 на сто от турците са взели германско гражданство.За България се посочва, че през 2017 г. са издадени паспорти на 914 души най-много от тях на украинци - 204. Те са следвани от руснаци - 174, и турци - 110. ", "date": "2019.07.23", "title": "Над 825 000 души са станали граждани на ЕС през 2017 г. "}
{"url": "http://www.cross.bg/firmi-rymen-dynev-1609610.html", "text": "/КРОСС/  Може ли частни фирми у нас да регистрират автомобилите, за да няма опашки пред КАТ? Тази тема коментира репортажът на Румен Бахов за предаването „Здравей, България\" по Нова телевизия. Отговорът на този въпрос даде автомобилният състезател Румен Дунев: „Първоначалната идея беше, новите автомобили, които влизат в страната да не чакат на опашка в КАТ, а да могат да се дадат на частни фирми. Те трябва да правят тези прегледи, първоначални, и идентификация на автомобила. Обикновено те идват без регистрационни номера, а частните фирми няма да могат да издават пълната документация и да дават номер на автомобила. Така че се налага клиентът отново да отиде до КАТ\" , е мнението на Дунев. Съществуващият в момента проектозакон предвижда и забрана за внос на коли с десен волан. „Тези автомобили са доказано опасни\", е мнението на автомобилният състезател Румен Дунев.", "date": "2019.07.23", "title": "Първа регистрация на автомобили в частни пунктове"}
{"url": "http://www.cross.bg/sofiya-botevgrad-putna-1609613.html", "text": "/КРОСС/  Поради запалил се в движение лек автомобил с газова уредба и последвало задимяване временно се ограничава движението в тунел \"Витиня\" на автомагистрала \"Хемус\", съобщи МВР.По първоначални данни има един пострадал при инцидента. На място са насочени екипи на полицията, пожарната и Спешна помощ.Трафикът се регулира от \"Пътна полиция\", съобщиха от Агенция \"Пътна инфраструктура\". Обходните маршрути са: Ботевград - Ребърково - Своге - София или по пътя София - Ботевград. ", "date": "2019.07.23", "title": "Кола с газова уредба се запали в тунел \"Витиня\", има пострадал "}
{"url": "http://www.cross.bg/geshev-doverie-prokyror-1609611.html", "text": "/КРОСС/  Номинацията от всичките 11 члена на ВСС означава огромно доверие към мен и аз нямам право да излъжа това доверие. Срещу това доверие стои отговорност, а аз не съм човек, който бяга от битки и отговорност. Залогът тук е много голям - оцеляването на всякакви олигарси, мутри, срещу които ние водим дела. Това заяви зам.-главният прокурор Иван Гешев за БНТ.Той е и единственият номиниран за нов главен прокурор. Предложението беше направено вчера на заседание на Висшия съдебен съвет. Зад кандидатурата на Гешев застана цялата прокурорска колегия.\"Няма от какво да се притеснявам, няма от какво да се срамувам. Разполагам с жилище, което е ипотекирано в квартал \"Волуяк\". Жена ми разполага с таван до Софийски централен затвор, а не в квартал \"Изгрев\" или \"Изток\". Нямам асансьор, който да ми стига до хола\", добави Гешев.\"Нямаме притеснение да повдигнем обвинения и да поискаме \"задържане под стража\" на всякакви лица, независимо на каква позиция са, стига да има необходимите доказателства\", каза още той. ", "date": "2019.07.23", "title": "Иван Гешев: Номинацията за главен прокурор означава огромно доверие към мен "}
{"url": "http://www.cross.bg/titla-svetovnata-pylev-1609612.html", "text": "/КРОСС/  Кубрат Пулев остава официален претендент за световната титла и се надява мачът да се проведе в България. Това каза пред NOVA българският боксьор часове, след като Спортната комисия на Калифорния премахна забраната му да се боксира професионално на територията на щата.\"Крайно време беше. Всичко мина идеално. Ивайло Гоцев и адвокатът ми помагаха в трудните моменти и успяхме да ги преодолеем заедно. Няма какво толкова да си казвам с Ревало, а и с Джени Суши\", каза Кобрата в ефира на \"Здравей, България\". Вчера Пулев говори пред комисията без помощта на преводач и успя да убеди членовете й, че курсът, който е преминал му е помогнал да осъзнае грешката, която е допуснал, целувайки Джени Суши.\"Курсовете ме обогатиха допълнително. Благодарен съм на всичко това, което се случи. Чувствам се много по-ъпгрейднат\", каза още Пулев.Той очаква следващия му мач да бъде за световната титла. \"Отпочинал съм достатъчно, в подготовка съм вече и очаквам мач за световна титла в IBF федерацията, за да постигна своята мечта, независимо къде, кога и срещу кого\", категоричен бе Кубрат. ", "date": "2019.07.23", "title": "Кобрата остава претендент за световната титла"}
{"url": "http://www.cross.bg/poleti-nasa-braiidunstaiin-1609615.html", "text": "/КРОСС/  На 95-годишна възраст в град Хюстън, щата Тексас, почина първият ръководител на космически полети на НАСА Крис Крафт, предаде Асошиейтед прес.Агенцията цитира думите на ръководителя на американското космическо ведомство Джеймс Брайдънстайн, публикувани в сайта на ведомството.\"Америка днес действително загуби едно национално богатство с кончината на един от пионерите на НАСА - ръководителят на полети Крис Крафт. Изказваме нашите дълбоки съболезнования на семейството му!\", се казва в изявлението на Брайдънстайн. По неговите думи Крафт е бил един от членовете на основния екип, който е помогнал на САЩ да изпратят астронавти на Луната. \"Неговото наследство е неизмеримо\", добави Брайдънстайн. ", "date": "2019.07.23", "title": "Почина първият ръководител на космически полети на НАСА "}
{"url": "http://www.cross.bg/hora-trafika-strani-1609622.html", "text": "/КРОСС/  Правителствата на Република България и Република Северна Македония ще подпишат в Охрид Протокол за сътрудничество в областта на борбата с трафика на хора.Документът предвижда сътрудничество по линия на подкрепа и закрила на жертвите на трафик на хора и обмен на опит между компетентните институции на двете страни. Ще се провеждат и общи информационни кампании за предотвратяване на трафика.Двете страни ще работят и съвместно в подкрепа и грижа за жертвите. От наша страна Протоколът ще бъде подписан от вицепремиера по обществения ред и сигурността и министър на отбраната Красимир Каракачанов. ", "date": "2019.07.23", "title": "България и Северна Македония засилват сътрудничеството срещу трафика на хора "}
{"url": "http://www.cross.bg/bulgariya-karanikolov-zavoda-1609616.html", "text": "/КРОСС/  \"За да останат две държави от състезание, в което участваха общо 20 страни, това е признание. България остава в състезанието за завода на Фолксваген\", съобщи пред БТВ министърът на икономиката Емил Караниколов.По думите му нашите съседни страни се явяват огромна конкуренция за привличането на инвестиции. На въпрос защо Турция предлага по-добри оферти за привличане на завода - например, покупка на автомобили от завода за държавната администрация, Караниколов съобщи, че България също е предложила примамлива оферта на компанията и в момента все още се очаква нейното решение.„През последните години автомобилният клъстер поиска среща с държавата и на нея ни убеди, че България е готова да произвежда цели автомобили. Последните няколко месеца се говори за сериозен интерес от един от най-големите стратегически инвеститори. България има капацитета да произвежда автомобили\", категоричен бе икономическият министър.Амбициите са да се разкрият нови около 120 000 работни места, да има около 500 компании и по-големи обороти. По отношение на новите изтребители F-16 ще получим това, което плащаме и което искаме. Ще има обаче и надграждане с допълнителните 8 самолета, каза министър Караниколов.Той уточни, че приоритет на правителството е модернизирането на всички сили. \"Това, което са поискали военните експерти, това ще получим. Авиацията иска да е модерна, развита и да отговаря на нуждите. Сигурен съм, че това е предвидено от тях\", каза Караниколов. „Министерството на икономиката не разбира от самолети, но имаме пълното доверие на нашите военни експерти, които са заявили параметрите\", допълни той.„Работихме по това България да придобие квалификация и способности да извършва ремонти на определени елементи от тези самолети. При последващи ремонти ще имаме капацитета те да се извършват от българската индустрия, тоест държавни и частни фирми, които тепърва ще се избират. Ще имаме възможността да развиваме пилоти и инженерен състав\", обясни министърът на икономиката.Това именно е индустриалното сътрудничество - български фирми да извършват ремонтите. По този начин оборотите ще остават в България. „Ако през годините успеем да развием този сектор като конкурентен по отношение цени и качество, ще може да участваме в процедури\", каза още министър Караниколов. Той заяви, че няма конфликт с Красимир Каракачанов по отношение на ремонта на самолетите Су-25. Министърът на икономиката призна, че България остава страната с най-ниски заплати в ЕС. ", "date": "2019.07.23", "title": "Караниколов: България не е отпаднала от състезанието за завода на Volkswagen "}
{"url": "http://www.cross.bg/geshev-ivan-prokyror-1609617.html", "text": "/КРОСС/  Когато двама юристи спорят, се сблъскват поне три особени мнения - това гласеше старият виц за способността на правната общност да достига до такива висоти на казуистиката, при които човек спира да е \"единодушен\" със самия себе си.Изборът на нов главен прокурор обаче рязко опроверга теорията за интелектуалната изобретателност и свободата на вътрешното убеждение на магистратите.Единадесет от единадесет членове на Прокурорската колегия във ВСС се подписаха под номинацията на Иван Гешев за наследник на Сотир Цацаров, с което напълно обезсмислиха дебата за развитието на държавното обвинение през следващите седем дълги години. Обезсмислиха и надеждите за критична оценка на сътресенията и скромните резултати по знакови дела от последния мандат.Правилата на играта са такива, че теоретичната възможност да се появят конкуренти на Иван Гешев, макар и сламено-казионни, се равнява на нула и половина. Предложения за нов главен прокурор могат да се правят от тройки членове на професионалната колегия, но при бинго-схемата 11/11 всички вътрешни шансове за разнообразяване на състезанието с повече от \"един кон\" са изчерпани.Половината на нулата?Министърът на правосъдието Данаил Кирилов би могъл да се намеси с творчески замах и да внесе алтернативна номинация на кандидат с минимум 12-годишен юридически стаж и доказани високи професионални и нравстени качества.Но отсега се хващаме на бас, че няма да видите пред кабинета на Кирилов опашки от достойни, компетентни и уважаващи себе си магистрати със CV, мотивационно писмо, свидетелство за съдимост и копие от дипломата. Логиката на единната, деполитизирана и вертикална институция, каквато е прокуратурата, предполага съвсем друг тип лоялност.Ако дотогава 1/5 от всички кадровици във ВСС - включително съдии - можеха да издигат свои кандидати за главен прокурор, днес тази опция не съществува.Напротив, комбинацията от властта на Цацаров и записа на закона сякаш осигури допълнителен репутационен бонус на фаворита на отиващия си главен прокурор, независимо кой щеше да е въпросният фаворит. Много е вероятно в съзнанието на масовата публика да остане погрешното впечатление, че Иван Гешев е подкрепен не просто от 11-членна колегия във ВСС (съставена и от партийно-номинирана квота), а едва ли не от цялата прокурорска гилдия в страната.Наречете го \"исторически компромис\" с часовников механизъм. Но повече от всичко друго, това е резултат на политическо късогледство. Отчаяният опит на Реформаторите да гарантират независимостта при кадровите решения за съдиите чрез разполовяване на ВСС просто остави прокуратурата в неспасяемо положение.Дали ще се случи отвътре навън? Иван Гешев е първият действащ прокурор, който има реален шанс да оглави йерархията на държавното обвинение. Всички други вариации вече бяха изпробвани - с адвоката Иван Татарчев, съдиите Никола Филчев и Сотир Цацаров, и университетския преподавател по наказателно право Борис Велчев.Проблемът е, че Иван Гешев може да се определи като всичко друго, но не и като носител на промяна. Без да има каквато и да е солидна публична разпознаваемост преди делото \"КТБ\" през 2014 г., стръмният му кариерен пик в \"А\" отбора на Цацаров се дължеше изцяло на готовността му да работи в абсолютен идеологически, практически и медиен синхрон с главния прокурор - ярка, дори агресивна показност при акциите \"за назидание\", но оглушително мълчание при всяко споменаване на липсата на резултат в борба с корупцията и с престъпното преплитане на политическа и икономическа власт.Иван Гешев е кадър на правната специалност във ВИПОНД, Висшата школа на МВР. Не е първият кандидат с подобен профил - Борислав Сарафов, който е завършил Академията на вътрешното министерство, също се опита да се състезава за главен прокурор през 2012 г. на \"олимпийски\" принцип. Със същата диплома Георги Колев дори ръководеше Върховния административен съд. Този път все пак знакът ще бъде тълкуван на съвсем различно ниво заради йерархичните зависимости в прокуратурата.Изборът на Иван Гешев не е застрахован от провал - само Господ е над главния прокурор и само Господ знае каква ще бъде \"октомврийската изненада\" в разгара на поредната тежка предизборна кампания. Но разчистената писта улеснява значително задачите му преди формалното гласуване в Пленума на ВСС.В момента Гешев има нужда да убеди само още 6 членове на съвета, за да си гарантира желязното мнозинство. Дори правосъдният министър да внесе идеалната алтернативна кандидатура, тя е обречена на загуба заради консолидирането на прокурорската квота. Единственият теоретичен и крайно невероятен сценарий за обрат е ВСС да бие контра на статуквото, което го е избрало - да не събере задължителните 17 гласа в подкрепа на кандидата/ите, да анулира процедурата и да върне наддаването в изходна точка.От него ще зависи легитимирането на Иван Гешев като главен прокурор, както легитимирането на Сотир Цацаров зависеше от указа на Росен Плевнелиев.Радев вече има опит с опълчението срещу \"свирените мачове\" на ВСС още от 2017 г., когато отказа да пусне първия избор на Георги Чолаков за ръководител на Върховния административен съд. И тогава, и сега обаче намесата му не носи нищо повече от символно значение. И тогава, и сега няма пречки ВСС да наложи решението си повторно на \"Дондуков\" 2.На победителите - честито. На любителите на \"изборите\", завършващи със 99,9% в полза на един-единствен кандидат - заслужавате си резултатите.На онези, които са се надявали на достойна битка между заклети професионалисти в името на безпристрастното, обективно и справедливо правосъдие, успех при следващия тираж.", "date": "2019.07.23", "title": " 99,9 по Гешев"}
{"url": "http://www.cross.bg/stopanstva-zemedelskite-obyavi-1609627.html", "text": "/КРОСС/  Министерство на земеделието, храните и горите обяви конкурс за лого на предстоящото преброяване на земеделските стопанства в България през 2020 г. Анкетирането ще започне на 1 септември и ще приключи на 18 декември 2020 г. Преди официалното преброяване, от 1 септември до 11 октомври тази година, ще се проведе и пробно такова. Преброяването се провежда на територията на цялата страна и ще обхване над 200 000 земеделски стопанства у нас.Графичният символ на преброяването на земеделските стопанства трябва да включва думите „Преброяване на земеделските стопанства 2020\" на кирилица и на латиница (Agricultural Census 2020). Той има за цел да отразява същността му като най-мащабното статистическо изследване за земеделските стопанства в България и Европейския съюз. Знакът следва да представлява своеобразно графично послание, с което земеделските стопани да бъдат мотивирани да участват в преброяването.Конкурсът е отворен за участие на български и чуждестранни граждани и фирми, а необходимите за това документи се намират тук. Предложенията ще се приемат от днес, 23 юли  до 12 август 2019 г. на е-мейл адрес agri-census2020@mzh.government.bg или на хартиен и електронен носител в деловодството на Министерството на земеделието, храните и горите, гр. София, бул. „Христо Ботев\" № 55, вход приемна. Всеки от участниците трябва да посочи имена, адрес, телефон и имейл за обратна връзка. Класираните от специална комисия на първо, второ и трето място ще получат съответно 1000, 500 и 30 лв. и ще бъдат определени и обявени в срок до пет дни след финала на конкурса.  ", "date": "2019.07.23", "title": "МЗХГ обяви конкурс за лого на преброяването на земеделските стопанства през 2020 г."}
{"url": "http://www.cross.bg/chetene-glasyvane-izbori-1609600.html", "text": "/КРОСС/  Депутатите от правната комисия обсъждат на второ четене да отпадне машинното гласуване на местни и парламентарни избори. Сред аргументите на управляващите е оскъпяването - 59 лева за машинен вот срещу 77 стотинки за хартиена бюлетина.От опозицията пък настояват, че машините са защита срещу купения вот. На първо четене депутатите в Пленарна зала решиха машинно гласуване да няма за местни и парламентани избори. ", "date": "2019.07.23", "title": " На второ четене: Гласуват отпадане на машинното гласуване"}
{"url": "http://www.cross.bg/gradysa-obyad-bulgariya-1609601.html", "text": "/КРОСС/  Вълна хладен въздух нахлува по нашите географски ширини от север на юг и ще определя времето в следващите 48 часа. Очакваме превалявания - краткотрайни, на места интензивни с гръмотевични бури, силни пориви на вятъра и градушки. Валежите ще обхванат последователно Североизточна България, централна Северна България, югоизточните райони и ще стигнат чак до Родопите.Температурите днес ще се движат в широк диапазон. На североизток ще е по-хладно през деня със стойности на термометрите от 25 до към 28 градуса. Сравнително топло остава на югозапад, където температурата ще гони 32-35 градуса.В района на Черноморието днес се очертава динамично време. Летните бури, които ще се формират в равнините на Румъния ще достигнат северната част от крайбрежието около обяд и в ранния следобед. По-късно след обяд и вечерта валежи се очакват и на юг. Температурите - 26-28 градуса на въздуха и с градус по-ниски на морската вода. Вълнението на морето - с височина на вълните до метър. За района на Черноморието някои от прогностичните модели предвиждат валежни количества до 15-20 литра на квадратен метър в рамките на 3 часа.В сряда до обяд валежите постепенно ще спират, но все още ще е хладно с максимални температури за деня между 25 и 30 градуса. Следва постепенно повишаване на температурите с тенденция в петък и събота да достигнат стойности над 35 градуса. Ново смущение на времето очакваме в края на тази и началото на следващата седмица. ", "date": "2019.07.23", "title": "Бури и градушки в Източна България"}
{"url": "http://www.cross.bg/organizatzii-nyama-kolegiya-1609602.html", "text": "/КРОСС/  Изборът на нов главен прокурор няма да бъде състезание под съмнение. Няма никаква пречка кандидатът да бъде един и да премине през цялата изборна процедура, която е доста публична. Това каза говорителят на Прокурорската колегия на Висшия съдебен съвет Даниела Машева от в ефира на „Здравей, България\".Тя обясни, че мотивите ще бъдат обявени на сайта на ВСС, след което в продължение на два месеца професионалните организации, неправителствените организации, висшите учебни заведения и научни организации ще имат право да изразяват становищата си.Прокурорската колегия няма да предлага друг кандидат, каза още Машева. „Наистина за нас е нелогично едни и същи членове на Колегията да предлагат по двама или по повече кандидати\", добави тя. ", "date": "2019.07.23", "title": "Говорителят на ВСС: Изборът на нов главен прокурор няма да бъде състезание под съмнение"}
{"url": "http://www.cross.bg/zhivotni-horata-chyma-1609603.html", "text": "/КРОСС/  „Няма месо с африканска чума в търговската мрежа. Вирусът на африканската чума по свинете не е опасен за хората. Няма никаква опасност за здравето на хората и потребителите\".  Това каза началникът на отдел „Здравеопазване на животните\" към Българската агенция по безопасност на храните /БАБХ/д-р Александра Митева в ефира на „Здравей, България\".„Месото се изземва, за да се предотврати евентуално разпространение на заболяването сред основните възприемчиви животни - домашните и дивите свине\", добави тя.Д-р Митева  заяви, че африканската чума е изключително опасно заболяване и се разпространява много бързо. „Основният фактор в разпространението е човешкият фактор - ботушите, оборудването, колите, хората, преминали през инфектирани зони,  хората, които посещават горите, могат да пренесат заболяването\", обясни тя.Тя припомни, че първият случай на заразени животни е бил в Плевен. „Много бързо се разпространи заболяването и то пак „благодарение\" на хората и тяхното поведение. В рамките на две седмици локализирахме 16 огнища в 5 региона. Това са огнища, основно при нерегистрирани задни дворове с нерегламентирано отглеждане на свине\", уточни д-р Митева.По повод на съмненията, че свинете не се умъртвяват по хуманен начин експертът обясни, че всъщност става въпрос за конкретен метод на умъртвяване с газ и пияна. „Това е с висока концентрация на въглероден диоксид  под формата на сух лед. Това е метод за евтаназирането на животни според европейското законодателство. Пияната се поставя отгоре, за да „запечата\", защото това са и помещения, които трудно биха могли да бъдат затворени. Методът е напълно хуманен\", добави тя.По думите инсинераторите биха забавили безвредното унищожаване на труповете на умъртвените животни. В момента обезвреждането става чрез загробване на определени места от компетентните органи на дълбочина над 3 метра.Регистрираните животни у нас са около 450 хиляди. ", "date": "2019.07.23", "title": "Експерт от БАБХ: Няма месо с африканска чума в търговската мрежа"}
{"url": "http://www.cross.bg/voenni-prostranstvo-ryski-1609604.html", "text": "/КРОСС/  Южнокорейски военни са дали предупредителни изстрели срещу руски военни самолети, навлезли в южнокорейското въздушно пространство, обявиха от Министерството на отбраната в Сеул, цитирано от БТА.За първи път руски военни самолети нарушават южнокорейското въздушно пространство, заявил служител от министерството.От ведомството посочват, че няколко руски военни самолета са нарушили въздушното пространство на Южна Корея над морето до източния й бряг. В отговор южнокорейски изтребители излетели и дали предупредителни изстрели. Министерството добавя, че китайски военни самолети също навлезли в южнокорейската въздушна зона за идентификация. ", "date": "2019.07.23", "title": " Южна Корея обвини Русия в нарушение на въздушното пространство"}
{"url": "http://www.cross.bg/dyshi-prolivnite-zhertvi-1609605.html", "text": "/КРОСС/  Най-малко 650 души в Южна Азия станаха жертва на мусоните за последните две седмици, съобщава БТА.Мусоните, които са в пълната си сила от юни до септември, са от жизненоважно значение за напояването на земеделските култури и за попълването на водните резерви на Индийския субконтинент, където живее една пета от световното население. Всяка година обаче проливните дъждове, свързани с тези сезонни ветрове, вземат жертви и предизвикват разрушения.Над 10 милиона души бяха засегнати в Бангладеш, Индия и Непал от проливните дъждове, които принудиха десетки хиляди да напуснат домовете си.", "date": "2019.07.23", "title": "Най-малко 650 души станаха жертви на мусоните в Южна Азия"}
{"url": "http://www.cross.bg/dnes-sred-london-1609606.html", "text": "/КРОСС/  Борис Джонсън или Джереми Хънт ще стане днес нов лидер на британските консерватори в резултат на надпреварата за наследник на премиерката Тереза Мей, предаде Би Би Си. Изходът от вътрешнопартийното гласуване сред 160 000 членове на торите ще бъде обявен малко преди 12 часа в Лондон (14 часа българско време).Победителят официално ще поеме премиерския пост утре. Джонсън, бивш кмет на Лондон и двигател на Брекзит, е смятан за ясен фаворит, въпреки че мнозина високопоставени фигури отказват да работят с него.Мей, която се оттегля след бунт сред консервативни депутати срещу политиката ѝ около преговорите за напускане на Европейския съюз, ще председателства днес сутринта последното си заседание на кабинета.Следобед тя официално ще представи оставката си пред кралица Елизабет II. ", "date": "2019.07.23", "title": "Обявяват името на новия британски премиер "}
{"url": "http://www.cross.bg/osse-sledvashtite-ykrainskite-1609608.html", "text": "/КРОСС/  Службата за външна дейност на ЕС отбелязва, цитирайки предварителна оценка на ОССЕ за изборите в Украйна, че има информация за купуване на гласове и преплитане на бизнес и политически интереси, които са диктували тяхното отразяване в медиите.\"Важно е украинските власти да се справят с тези недостатъци на базата на препоръките на ОССЕ за следващите избори\", се отбелязва в изявление на службата. В него се подчертава, че ЕС очаква необходимите реформи от страната, в т.ч. и по-нататъшното укрепване на върховенството на закона, борбата срещу корупцията, енергийната и макро-икономическата стабилност, които ще облагодетелстват украинските граждани.\"Украинският народ за пореден път даде силен мандат за реформи през следващите 5 години. Сега новите власти трябва да оправдаят тези очаквания\", се подчертава в изявлението. ", "date": "2019.07.23", "title": "ЕС: В Украйна има купуване на гласове и преплитане на бизнес и политически интереси "}
{"url": "http://www.cross.bg/sedmitza-rabotna-petur-1609607.html", "text": "/КРОСС/  Русенска фирма, с офис и в Бургас, въведе четиридневна работна седмица. Промяната е експериментална и цели по-качествена дейност от страна на служителите, след като могат и да почиват повече. От две седмици сме на този режим, посочи пред БНР-Бургас управителят ѝ Петър Петев.„Идеята за четиридневната работна седмица ни хрумна от една инициатива на списание „Мениджър\". Аз се позаинтересувах от тази възможност, тъй като имам сравнително млад и ентусиазиран екип. Набирайки повече информация за този вид работно време, реших, че може да опитаме да въведем експериментално това нещо в нашата компания. Направихме специален график. Служителите ползват тези почивни дни по график, който сме утвърдили предварително\", обясни той.Петър Петев бе категоричен, че въпреки намаляването на работната седмица, заплащането и почивните дни остават в същия размер. ", "date": "2019.07.23", "title": "Работодател мотивира служителите си с четиридневна работна седмица "}
{"url": "http://www.cross.bg/danni-boiikov-bazata-1609614.html", "text": "/КРОСС/ Събраните до момента доказателства не разколебават обоснованото предположение, че Кристиян Бойков е извършил компютърното престъпление, в което е обвинен,съобщиха от Прокуратурата.От анализираните данни към момента може да се направи заключение, че той е разполагал с базата данни на НАП преди разпространението й в интернет. Към момента продължава работата по декриптиране на информацията, съдържаща се в иззетите веществени доказателства, както и по анализа на вече декриптираната информация от компютъра на Бойков.Кристиян Бойков е извършвал различни търсения по ЕГН в базата данни на НАП, както и е променял оригиналната дата на файловете с датата 10.11.1989 г., която съвпада с датата на файловете, разпространени в интернет.Установено е, че между 10 и 12 юли 2019 г. - три дни преди публикуването на базата данни на НАП в интернет, на служебния компютър на Кристиян Бойков са правени търсения в тази база данни с ЕГН на няколко лица. Сред тях са министър - председателят Бойко Борисов, главният прокурор Сотир Цацаров и народният представител Делян Пеевски.Преди това е извършено търсене с ЕГН на други две лица, както и за адвокатска кантора „Авиора консулт\". Резултатът от тези търсения Бойков е съхранил във файл, именуван „Търсене за бивол\". След тези действия от него е извършено търсене в базата данни на НАП с ЕГН на Емил Радев - евродепутат. Резултатите от тези търсения са обменяни от Бойков с друго лице.В дигитална папка на служебния компютър на Бойков е наличен файл с име „математика за домашно\", с дата на създаване 11.07.2019 г., който съдържа специфичните наименования на 106 бази данни и множество техни таблици, които са идентични с частично разпространените 57 бази данни на НАП в интернет. Това е индикатор, че Бойков разполага с пълната база данни, изтекла от НАП, а не само с тази, вече публикувана в интернет.В първия имейл от 15.07.2019 г. до няколко медии лицето, представящо се за „руски хакер\", твърди, че е публикувал само една част от базата данни на НАП, както и че разполага с допълнителна база данни, която ще разпространи на по-късен етап. В друга дигитална папка на служебния компютър на Бойков е наличен файл с име „броене за домашно\" с дата на създаване 11.07.2019 г., който съдържа специфично именувани бази данни, идентични с тези от базата данни на НАП, множество други специфични наименования на таблиците от тези бази данни, както и броя на записите във всяка от таблиците. Установено е, че на служебния компютър на Бойков са били въвеждани команди за промяна на датата на оригиналните файлове от базата данни на НАП с датата 10.11.1989 г. от манипулираните файлове, изтекли в интернет. При декриптирането е установено и наличие на файлове с бази данни на клиенти на частни търговски дружества.На 16.07.2019г., в 11:50 ч. на пощите на БТВ, НОВА и в. „Капитал\" e получено съобщение от \"анонимния руски хакер\" чрез e-mail \"minfin@mail2tor.com\".За разследването на този етап няма съмнение, че Кристиян Бойков е автор и разпространител на писмото до медиите, чийто автор се представя за \"анонимен руски хакер\".Продължава работата по декриптиране на иззетите веществени доказателства. Предстоят действия по разследването, свързани и с възможното ангажиране на наказателната отговорност и на други лица. ", "date": "2019.07.23", "title": "Прокуратурата: Кристиян Бойков е виновен за теча в НАП "}
{"url": "http://www.cross.bg/nyama-ochite-promeni-1609592.html", "text": "/КРОСС/  Затвориш ли очите си, нищо няма да се промени. Нищо няма да изчезне само защото не виждаш какво става. Истината е, че когато отвориш очи, нещата ще са се влошили. Такъв е светът, в който живеем. Затова дръж очите си отворени. Само страхливецът затваря очи.Харуки Мураками", "date": "2019.07.23", "title": " Затвориш ли очите си, нищо няма да се промени"}
{"url": "http://www.cross.bg/tema-prokyror-glaven-1609595.html", "text": "/КРОСС/ БНТ, „Сутрешен блок\"Тема: Първа номинация за главен прокурор. Ексклузивно говори кандидатът Иван Гешев;Тема: След чумата по свинете - какви са загубите за сектора и ще поскъпне ли месото в магазините;Тема: Нови правила при регистрацията на автомобили. Ще намалеят ли опашките пред КАТ;Тема: В разгара на лятото - пред провал ли е сезонът? На живо от Варна - какво показват сметките на бранша;Тема:  Втори опит за хакерска атака! Кой се опита да пробие системата на Комисията зазащита на личните данни?Тема:  Какви са шансовете световен автомобилен гигант да открие завод в България? Гост -министърът на икономиката Емил Караниколов;Тема:  Одобряват ли българите драстичното намаляване на партийната субсидия? Встудиото, политологът Димитър Ганев;Тема:  Как отпадна наказанието на Кубрат Пулев в Калифорния? Коментар в студиото нанеговия брат - Тервел Пулев;Тема:  Ще получи ли подкрепа кандидатурата на Иван Гешев за главен прокурор? Как бе избран концесионерът на Летище София? В студиото - бившият служебен министър на транспорта Кристиан Кръстев;Тема: ", "date": "2019.07.23", "title": "Теми и гости в сутрешните блокове на телевизиите"}
{"url": "http://www.cross.bg/trofim-hrista-dionisiii-1609593.html", "text": "/КРОСС/  Светите мъченици Трофим, Саватий и Доримедонт живели през третия век, когато християните били преследвани от езичниците.През времето, когато управител на град Антиохия бил фанатикът езичник Атик, наречен Илиодор, тук било устроено шумно празненство в чест на езическите богове. Това празненство било придружено с различни безчинства. Идолопоклонниците буйно ликували.На тоя ден в Антиохия пристигнали двамата благочестиви мъже - мъченици Трофим и Саватий. Свещено разгневени от духовното заслепение на езичниците, те застанали пред тях, насочили молитвен поглед нагоре към небето и със съкрушени сърца извикали:- Боже, Който си създал вселената със словото Си и си сътворил човека по Свой образ и подобие, погледни от небето и освободи тия хора от властта на лукавия!Идолопоклонниците разбрали, че тия чужденци са християни, заловили ги и веднага ги отвели при градоначалника Илиодор.Управителят най-напред се обърнал към Трофим и го запитал за името, званието и вярата му.Трофим отговорил:- Името ми е Трофим. Син съм на благородни и свободни родители. Бях роб на греха, но чрез Христовото кръщение получих истинска свобода.- От каква вяра си? - запитал го пак управителят.- Вече ти казах от каква вяра съм - заявил Трофим. - Аз съм християнин, служител на Христа Бога. Готов съм да се пренеса в жертва за Неговото име.Илиодор започнал да обяснява на Трофим, че е забранено изповядването на Христовата вяра. Правел опити да го убеди да се отрече от нея. Но увещанията му останали безплодни. Тогава заповядал да мъчат жестоко Трофим, да го бият, да стържат тялото му със железни остриета.Изповедникът понасял с търпение мъките, като повтарял с тих глас:- Господи, помогни на Твоя служител! Помогни ми, Господи!...Управителят чул тия думи и подигравателно запитал мъченика:- А где е твоят Христос, Трофиме?- Христос е с всички, които Го призовават - отговорил Трофим. - Той е неотлъчно при мене. Бих ли могъл да понасям търпеливо мъченията, които превишават силите на човека, ако Бог не ми помага?След тия жестоки мъчения Трофим бил отведен в затвора.Управителят повикал при себе си приятеля му Саватий. Запитал го за званието, отечеството и вярата му. Саватий отговорил:- И сан, и достойнство, и отечество, и богатство, и слава - всичко за мене се заключава в едно: аз вярвам в Христа, Сина Божи, чрез Когото всичко е станало и става, чрез промисъла на Когото вселената съществува и се управлява.Управителят ударил плесница на Саватий и поискал от него да се поклони на боговете. Но саватий, пламнал от ревност по истинския Бог, разобличил лъжливостта на идолите.По заповед на кръвожадния Илиодор се заредили страшни мъчения за смелия и безстрашен изповедник Саватий - мъчения, които довели до блажена смърт.Трофим продължавал да стои в тъмничния затвор. След някое време управителят на Антиохия решил да го изпрати на Дионисий, управител на Фригия, когото познавал като човек още по-зъл и още по-свиреп. Надявал се, че при тоя жесток човек Трофим ще се откаже от вярата си.Целият път до Фригия бил страшно мъчение за Трофим. Обут в железни обуща с остри гвоздеи отвътре, той вървял подир войниците, които яздели коне. Бил насилян да не изостава назад.Тежките страдания по пътя не сломили твърдостта на Трофим. Ревността му към Бога не охладняла.Той бил доведен в град Синад и изправен пред управителя на областта Дионисий. И пред него Трофим изповядал мъжествено вярата си в Христа Богочовека.- Напразно се надяваш на Христовото име - казал му Дионисий. - Това име е станало причина да бъдат наказани със смърт мнозина. Ако пък искаш да се избавиш от смърт и да живееш в света, остави суетната си надежда и се поклони на боговете!- По никакъв начин аз няма да се избавя от смъртта - отговорил Трофим. - Ако ти не ме умъртвиш, законът на природата ще тури край на дните ми. Но смъртта за делото на Христа Спасителя води към вечен живот, несравнено по-добър от тоя временен живот. Аз желая вечния живот!Дионисий заповядал да бъде подложен Трофим на безпощадни мъчения. Същевременно продължавал да го убеждава да се отрече от вярата си в Христа Господа, макар дори само на думи. През всичкото време мъченикът мълчал и мъжествено понасял ужасните изтезания. От време на време устата му шепнели: \"Много са скърбите на праведника, но от всички тях Господ ще го избави\".- Имаш грешка, Трофиме - казал Дионисий, като чул тия думи, но не ги разбрал. - Никой няма да дойде да те избави от мъченията. Ти обаче можеш да се избавиш сам, кота се поклониш на боговете.- Никога няма да се отрека от истинския Бог - заявил Трофим.Разгневен до полуда, Дионисий заповядал да се заредят още по-люти мъчения. Поискал да бъде мъчен най-безмилостно. Мъчителите опалвали с огън раните му. Измисляли нови и нови, по-тежки мъчения.Нищо обаче не поколебало духа на изповедника. Той понасял мъченията с изумително търпение.Като се изморили да го мъчат, мъчителите, по заповед на Дионисий, завели изповедника в затвора.В същия град живеел знатен и богат сановник, на име Доримедонт. Той бил християнин, но таен, поради страх от езичниците. Като узнал за положението на Трофим, почнал да го посещава в затвора. Донасял му храна и други необходими неща. Превързвал раните му.Непоклатното търпение на Трофим подействало благотворно на Доримедонт. Той се убедил да не крие по-нататък вярата си.Настъпил някакъв езически празник, на който присъствал Дионисий с всички знатни градски сановници. Доримедонт не отишъл на празника. Дионисий забелязал отсъствието му и пратил хора да го повикат. Доримедонт отговорил на пратените, че е християнин и че като християнин не може да присъства на езическо тържество.Дионисий пратил втори път хора да го повикат. Но получил пак отказ. Тогава заповядал да го вземат под стража. Чрез някои свои приближени се опитал да го увещае да не упорства. Но увещанията не могли да склонят Доримедонт да отстъпи.На другия ден управителят Дионисий го изправил на съд.- Какво става с тебе? - запитал го той. - Защо не дойде вчера на празника? Защо не изпълни царската повеля? Защо се отнесе с презрение към боговете? Или ти е омръзнало да бъдеш уважаван от всички и да заемаш между нас почетно място?- Този, който обича истинския Бог, не желае земните почести и земната слава - отговорил Доримедонт. - Защо ми е почетния сан, защо са ми разкошните дрехи, ако за това трябва да се покланям на бездушни идоли? Всичко това е суетно и временно. То откъсва човека от Бога. А човекът без Божия закон си приготвя огнената геена.Дълго Дионисий говорил на Доримедонт с цел да го убеди да се откаже от вярата си, но не успял. Тогава го предал на мъчения.Доримедонт ги понесъл търпеливо. Колкото по-люти ставали мъченията, толкова по-високо той издигал духа си към Бога.При изтезанията той не мълчал, не охкал, а убеждавал мъчителите си да познаят истината. Думите му разгневили управителя. И той почнал да прави мъченията все по-тежки. Твърдостта на мъченика се оказала непоколебима.Почувствал себе си слаб да застави Доримедонт да се откаже от вярата си в единия Бог, Дионисий наредил да го затворят в тъмницата и отново започнал да мъчи Трофим. Но и Трофим, както преди, останал непоклатен. Той приемал всяко ново мъчение с благодарност към Бога.След като се посъветвал с приближените си, Дионосий решил да предаде и двама, Трофим и Доримедонт, да бъдат изядени от зверовете в цирка. При стечение на огромно множество народ слугите му ги довели в цирка и поискали да бъдат пуснати срещу тях мечка, леопард и лъв. Зверовете ги заобиколили, но не се допрели до тях. Мнозина от присъстващите там езичници, като видели това, започнали да славят Бога. Те изразявали възхищението си, че истинския Бог по дивен начин пази своите служители.Жестокият Дионисий упорствал в неведението си. Хулел Христа Спасителя. Наричал християните магесници. Най-после заповядал да им отсекат главите с меч.Това станало в 278 година.Както Саватий преди това, така и Трофим и Доримедонт дали живота си за прослава на Господа Иисуса Христа. С радост и надежда те приели пратените им от небесата мъченически венци.Светия свещеномъченик АполинарийВ дните на кесаря Клавдий (император 41-54 г.) свети апостол Петър, придружен от множество християни, дошъл от Антиохия в Рим; влязъл в иудейското събрание и се нарекъл иудеин. Започнал да проповядва учението на Иисуса Христа, доказвайки със свидетелството на пророческите книги, че Христос е наистина Син Божий, дошъл за спасението на човешкия род; той разказал и за всички чудеса на Господа Иисуса, които Той извършил сред Израил. Когато свети апостол Петър всекидневно проповядвал така, много от иудеите повярвали в Христа, и не само иудеи, но и много от римляните с радост приемали думите му, казвайки:- Бог е потърсил човешкия род, изпращайки Своя Син за обновление на света.И като повярвали в Христа, се кръстили.След немалко време свети апостол Петър се обърнал към своя ученик Аполинарий, който дошъл с него от Антиохия, с такива думи:- Ето, ти си добре поучен в познаването на Христа, Сина Божий, и напълно си познал всичките Му божествени деяния. И така, приеми освещение от Светия Дух и иди в Равена* и без да се боиш от нищо, проповядвай името на Иисуса Христа.Като произнесъл това, апостол Петър произнесъл молитва и възлагайки ръце върху главата на Аполинарий, го поставил за епископ на град Равена.- Да ти изпрати нашият Господ Иисус Христос Своя ангел, който да те запази по пътя, и да изпълни това, за което се молиш!С такива прощални думи апостолът отпуснал Аполинарий, целувайки го. Като наближил Равена, Аполинарий влязъл в дома на един войник на име Ириней, желаейки да си почине, като странник. По време на беседата с него светият епископ му разказал за себе си: кой е, откъде е и за какво идва в техния град, и говорил за Иисуса Христа и Неговата божествена сила. Ириней му казал:- Отче странниче! Имам син, който е сляп, изцели го, за да прогледне, тогава аз ще повярвам в твоя Бог, и ще тръгна след Него.Светецът заповядал да доведат слепия при него; когато го довели, се събрали всички домашни, желаейки да видят какво ще направи странникът. А той, осенявайки очите на слепеца с кръстното знамение, изрекъл:- Боже вездесъщи! Внеси познанието на Твоя Син в този град, за да се просветят не само телесните, но и духовните очи на тези хора, и да познаят Тебе, Единия истинен Бог и нашия Господ Иисус Христос (сравни Иоан 17:3, бел.ред.), Когото си изпратил за спасението на света.Още щом светецът изрекъл това, очите на слепия се отворили, той прогледнал и паднал в нозете на Божия човек заедно с родителите си. И така цялото семейство повярвало в Христа и се кръстило в реката, която течала недалече от Равена, а светецът заживял в Иринеевия дом.В този град имало една болна жена, съпруга на трибуна (военачалник, бел.ред.) на име Текла, която дълги години лежала от болестта си; и макар да била лекувана от различни изкусни лекари, не могла да се изцели. Случило се така, че новопокръстеният войник Ириней дошъл при трибуна и виждайки, че той е дълбоко огорчен от неизлечимата болест на жена си, се обърнал към него с такива думи:- При мене живее един странник, който изцели слепия ми син без никакво лекарство, ако наредиш да дойде при тебе, той веднага ще изцели и твоята съпруга.Трибунът попитал:- Откъде е дошъл този човек?- От Рим - отговорил Ириней.- Римлянин ли е? - отново попитал трибунът.- Не зная; но ми се струва, че не е римлянин, а грък.- Доведи го тайно в дома ми! - завършил разговора трибунът.Когато свети Аполинарий влизал с Ириней в град Равена, той, осенявайки се с кръстното знамение, се молел:- Боже, Който помагаш на моя учител Петър, помогни и на мене, за да се прослави Твоето свято име в този град и да се изпълни тук Твоята воля!Когато светецът влязъл в дома на трибуна, той го поздравил:- Добре е, че си дошъл, лекарю! Наистина, има ли нещо по-приятно за жадния от студената вода?- Да бъде - казал свети Аполинарий - върху вас благословението на нашия Господ Иисус Христос.- Кой е Този, Когото ти назова? - попитал трибунът.- Той е Син на Живия Бог (сравн. Иоан 6:69), обновил целия погинал свят - отговорил Аполинарий.- Виждам, че ти си галилеец* - казал трибунът.- Наистина е така - потвърдил светецът.- Умееш ли да лекуваш? - попитал трибунът.- Не - отговорил светецът, - аз нищо не зная освен името на Иисуса.- А каква сила има в името на Иисуса? - казал трибунът.- Ето - отговорил светецът, - извикай тук войниците, които са под твоя власт, и пред очите на всички ще познаеш силата на моя Господ Иисус Христос!Трибунът извикал всичките си войници чрез изпратен от него човек и след това се обърнал към светеца:- Моята жена лежи от много години болна на легло и лекарствата не само не й помагат, но още повече й вредят. И така, ако в тебе е скрита някаква лечебна сила, прояви я над болната!- Да отвори Бог - молитвено пожелал светецът - очите на сърцата ви, та като видите чудесата Му, всички да повярвате в Него! ", "date": "2019.07.23", "title": "Св. мчци Трофим, Теофил и другарите им. Св. свщмчк Аполинарий, еп. Равенийски"}
{"url": "http://www.cross.bg/rozhdenitzite-na-yuli-1609596.html", "text": "/КРОСС/ Бистра Георгиева - журналист, управител и главен редактор на в.\"Банкер\"Данчо Лазаров - президент на Българската федерация по волейболЖивко Колев - поетИлиян Пищиков - треньор по лека атлетикаПроф. Людмил Георгиев - психологТрифон Митев - журналист ", "date": "2019.07.23", "title": "Рождениците на 23 юли"}
{"url": "http://www.cross.bg/evropeiiskata-obshtnost-voiina-1609594.html", "text": "/КРОСС/ 881 г. - Учредена е Международната федерация по гимнастика - първата международна спортна федерация.1914 г. - България в Първата световна война: Предложението на Русия до Царство България за съюз в избухналата на 15 юли война е отхвърлено с мотив за неутралитет.1929 г. - Фашисткото правителство на Италия забранява употребата на чужди думи в италианския език.1940 г. - Денонсиране на Ньойския договор в Ньой.1942 г. - Холокост: Открит е концентрационния лагер Треблинка.1942 г. - Втората световна война: Хитлер подписва заповед за провеждането на Операция Еделвайс, целяща превземането на петролните полета на Баку.1942 г. - Процес срещу ЦК на БРП: На гарнизонното стрелбище в София са разстреляни Антон Иванов, Никола Вапцаров, Антон Попов, Петър Богданов, Георги Минчев и Атанас Романов.1952 г. - Създадена е Европейската общност за въглища и стомана.1952 г. - Под ръководството на генерал Мохамед Нагиб и Гамал Абдел Насър е извършен държавен преврат в Египет, при който е детрониран крал Фарук.1974 г. - В Гърция е свалена от власт военната хунта на черните полковници.1979 г. - Аятоллах Хомейни, духовен водач на Иран, забранява излъчването на музика по радиото и телевизията с мотива, че тя развращава младежта.1990 г. - Георги Димитров е препогребан в Централните софийски гробища.1991 г. - Тридесет и деветте протестиращи депутати, с изключение на Стоян Ганев, се завръщат във 7 Велико народно събрание.1992 г. - Абхазия провъзгласява независимост от Грузия.1995 г. - Двама американски любители на астрономия откриват една от най-наблюдаваните комети на 20 век - Хейл-Боп.2002 г. - На 50-годишнината от основаването си Европейската общност за въглища и стомана е разпусната, а нейните активи са погълнати от Европейската общност.2008 г. - Кабо Верде се присъединява към Световната търговска организация, като неин 153-ти член.2010 г. - Създаване на Британската бой-банда One Direction от Хари Стайлс, Лиам Пейн, Луи Томлинсън, Найл Хоран и Зейн Малик2010 г. - Излъчен е хилядният епизод на шоуто Първична сила на Световна федерация по кеч.2014 г. - министър-председателят Пламен Орешарски депозира в деловодството на Народното събрание оставката на правителството си. ", "date": "2019.07.23", "title": "23 юли в историята"}
{"url": "http://www.cross.bg/grazhdanstvo-italiya-chyzhdentzi-1609635.html", "text": "/КРОСС/  България е сред страните в Европейския съюз, предоставила на най-малко чужденци гражданство. За 2017 г. 914 души са придобили българско гражданство. Най-много са чужденците от Украйна - 204, следвани от Русия - 174, и от Турция - 110, които са станали български граждани. За сравнение - през 2017 г. малко над 825 000 души общо са придобили гражданство от някоя европейска страна.Това сочи последната статистика, разпространена от Евростат, за предоставените гражданства в страните от Европейския съюз.Само Хърватия, Естония, Литва, Словакия, Лихтенщайн и Исландия са предоставили през 2017 г. по-малко статути на гражданство на чужденци в сравнение с България.В същото време статистиката показва, че през 2017 г. хиляди българи са станали граждани на страни, основно от Западна Европа - в Германия например 1760 българи са придобили гражданство, във Великобритания - 1818, в Белгия - 655, в Италия - 535, във Франция - 334.Държавите - членки на ЕС, в които повечето чужденци са придобили гражданство през 2017 г., са Италия (18% от всички придобити граждани в ЕС), Обединеното кралство (15%), Германия и Франция (по 14%), Швеция и Испания (по 8%).Основните получатели на гражданство на ЕС са хора от Мароко (8%), Албания (7%), Индия и Турция (по 4%). Франция, Испания и Италия (общо достигайки до 83%) са основните държави членки, в които хората от Мароко придобиват гражданство, докато за тези от Албания основна дестинация са Гърция и Италия (заедно 97%). Великобритания (53%) е основната държава членка, в която населението на Индия е придобило гражданство, докато за тези от Турция това е Германия (50%). ", "date": "2019.07.23", "title": "България е дала гражданство на 914 чужденци за 2017 г., основно от Украйна и Русия"}
{"url": "http://www.cross.bg/iqos-tzigari-elektronnite-1609652.html", "text": "/КРОСС/  България е на челно място в ЕС по тютюнопушене - близо 30% от населението у нас пушат, което е много над средното за Общността. Страната ни е сред водещите и по смъртност от рак на белите дробове - според изследване на \"Евростат\" у нас само за изминалата година са починали близо 3300 души.Въпреки стряскащата статистика процентът на пушачите у нас за последните 10 години не се променя. Добрата новина е, че през последните години се появиха нови, по-добри алтернативи на цигарите за заклетите пушачи, които не могат да откажат вредния навик - от различни електронни цигари до все по-популярните устройства за нагряване на тютюн, като IQOS.Изобретяването на първата електронна цигара се приписва широко на китайския фармацевт Хон Лик, който през 2000 г. представя своето изобретение за изпаряване на никотинова течност чрез ултразвук, което стои в основата на сегашните е-цигари. Впоследствие през 2008 г. се създава и второто поколение - модерната електронна цигара с пълнител, която навлиза постепенно и широко на британския и американския пазар. Това води до публични дискусии и налага въвеждането на стриктен контрол на качеството на тези продукти в Обединеното кралство и САЩ. Междувременно редица държавни органи и независими експерти провеждат изследвания, които доказват намаления риск на електронните цигари в сравнение с обикновените. Във Великобритания агенцията към здравното министерство - \"Пъблик хелт Ингланд\" (Public Health England), обяви в свой доклад през 2015 г., че електронните цигари са 95% по-малко вредни от конвенционалните цигарите и имат потенциал да помогнат на пушачите да спрат вредния навик.Над две десетилетия изминават, докато идеята за нагряване на истински тютюн без горене се превърне в реалност, благодарение на напредналите технологии. Четири години след първото пускане на IQOS в Япония над 7 милиона души вече са спрели цигарите и са преминали на IQOS.За системата за нагряване на тютюн са проведени 18 неклинични и 10 клинични изпитвания. Редица независими изследвания също потвърждават данните за намалена токсичност в парата от IQOS спрямо цигарения дим като \"Пъблик хелт Ингланд\", Федералният институт за оценка на риска на Германия (BfR) и Националният институт за обществено здраве и околна среда на Холандия (RIVM).Най-сериозното потвърждение беше полученото разрешение в началото на месец май от американската Агенция по храни и лекарства (FDA) за пускането на устройствата на пазара в САЩ. В мотивите си агенцията заявява, че продуктът може да изиграе роля за опазване на общественото здраве.И двете работят на принципа на нагряването и вредят по-малко в сравнение с конвенционалните цигари. До там с приликите.Докато при електронните цигари се използва никотинова течност, то IQOS нагрява истински тютюн. IQOS насища пушачите така, както цигарите и ползването му продължава колкото тях - 6-7 минути. Обратно, при електронните цигари не се достига този никотинов пик, а се наблюдава т.нар. никотиново плато, затова и те могат да се използват за неограничено време. ", "date": "2019.07.23", "title": "IQOS или електронна цигара - кое е по-малко вредно? "}
{"url": "http://www.cross.bg/atunburo-remiks-kotarashki-1609641.html", "text": "/КРОСС/  Българският музикант Котарашки е сред шестимата финалисти на конкурса за ремикс на песен „Songlines Remix Competition\". Тя е от последния албум на прочутия естествоизпитател Дейвид Атънбъро „My Field Recordings From Across The Planet\", се съобщава в сайта на състезанието.Песента, върху която музикантите трябва да предложат своя прочит, е „Gender Wayang\". Записът Атънбъро прави в Бали през 1956 г., когато работи по продукцията на поредицата „Zoo Quest\" за Би Би Си.Над 300 са били съперниците на Котарашки, преди българинът да попадне във финалната листа с възможните победители. Краткият списък е съставен от жури, член на което е и самият Атънбъро. От тук насетне победителят ще бъде определен от публиката - чрез онлайн гласуване, отворено до 15 септември. Решението на слушателите ще бъде оповестено на 1 ноември, а церемонията по връчване на наградата ще се състои на 30 ноември. Част от наградата е победителят да изпълни своя ремикс на събитието в Лондон.Гласуващите за най-добър ремикс имат шанс да се включат в томбола с награда албума „My Field Recordings From Across The Planet\", подписан от Атънбъро. Своя глас може да дадете . ", "date": "2019.07.23", "title": "Котарашки финалист в музикален конкурс на Дейвид Атънбъро "}
{"url": "http://www.cross.bg/politzeiiska-kola-blusna-1609636.html", "text": "/КРОСС/  Австралийската полиция случайно залови метамфетамини на стойност 200 млн. долара (140 млн. щатски долара), след като шофьорът, превозвал дрогата, се блъсна в полицейска кола.Случката се е разиграла на паркинг в предградията на Сидни. 28-годишният мъж е шофирал ван, натоварен с 270 кг наркотици, блъснал се е в празната полицейска кола и е потеглил. Охранителни камери обаче са заснели случая, а самият той е заловен час по-късно, разказва агенция \"Ройтерс\".Мъжът ще се изправи пред съда днес по обвинения в невнимателно шофиране и разпространение на наркотици. ", "date": "2019.07.23", "title": "Австралия откри дрога за милиони долари, след като трафикант се блъсна в полицейска кола"}
{"url": "http://www.cross.bg/putna-tynel-dvizhenieto-1609598.html", "text": "/КРОСС/  Днес, 23-ти юли, от 22 ч., до 5 ч. на 24-ти юли ще бъде ограничено движението в тунел „Витиня\" на АМ „Хемус\", в посока София.Поради профилактика на осветлението в съоръжението, трафикът ще се пренасочва от км 35 по път I-1, и при км 30, на пътна връзка „Витинска река\", ще се включва отново в магистралата. Движението за Варна в тунела ше се осъществява в една лента.Необходимо е шофьорите да карат внимателно, със съобразена скорост и да спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.   ", "date": "2019.07.23", "title": "Ограничават движението в тунел „Витиня“ на АМ „Хемус“"}
{"url": "http://www.cross.bg/chasa-provede-sofiyaot-1609597.html", "text": "/КРОСС/ Охрид.От 10.50 ч. на терасата на вила „Биляна\" вицепремиерът Красимир Каракачанов ще подпише Протокол за сътрудничество между България и Северна Македония в областта на борбата с трафика на хора.***София.От 10.00 ще се проведе възпоменателен митинг-поклонение на Мемориала „Гарнизонно стрелбище\". В събитието ще вземат участие вицепрезидентът Илияна Йотова, председателят на НС на БСП Корнелия Нинова и  председателят на Градския съвет на БСП - София Калоян Паргов. В 18.00 часа, пред паметника на Никола Вапцаров, в градината зад Националната художествена галерия, поети ще рецитират авторски и стихове на Вапцаров.***София.От 09.00 часа в Аулата на Ректората на Софийския университет ще се проведе международна конференция за качество, надеждност и сигурност на софтуера.***София.От 09.30 часа в Института за изследване на обществата и знанието при БАН на ул. \"Сердика\" заместникминистърът на образованието и науката Карина Ангелиева ще участва в официалното откриване на Научноизследователски център SHARE - ERIC България.***София.От 10.00 ч. до 11.30 ч. в сградата на МВР ще се проведе пресконференция на Дирекция ДКИС - МВР, по проект: „Специализирано обучение на служителите за работа със системите за мониторинг, ранно предупреждение и оповестяване за повишаване сигурността на гражданското общество\".***София.ОТ 10.00 часа в сградата на Столична община, мраморно фоайе, кметът на Столична община Йорданка Фандъкова и заместник-кметът доц. д-р Тодор Чобанов ще приветстват Отбора на надеждата.***София.От 11.00 ч. в пресклуб \"България\" на стадион \"Васил Левски\" ще се проведе пресконференция по повод седмото издание на Еко Рали България.***София.От 11.00 ч. в Пресклуба на БТА ще се проведе пресконференция на Център за защита на правата в здравеопазването на тема: „Нов модел за извънсъдебно решаване на спорове в сферата на здравеопазването\". Участие ще вземат: Христина Николова, Анели Чобанова, д-р Стойчо Кацаров и Боряна Ботева.***София.От 13.00 часа в централата на ПП АБВ ще се проведе пресконференция по актуални политически теми.***София.От 13.30 часа в „Рамада София Сити Център\", зала „Опал\", Централната избирателна комисия съвместно и Националното сдружение на общините в Република България ще открият Национален форум - Кръгла маса за отчитане и анализ на проведеното обучение на изборната администрация и членове на секционните избирателни комисии от произведените избори за членове на Европейския парламент на 26 май 2019 г., както и обсъждане на актуални въпроси във връзка с организационно-техническата подготовка на предстоящите избори за общински съветници и кметове на 27 октомври 2019 г.***София.От 14.00 ч. в Лятната занималня на Столична библиотека Деница Сачева, заместник министър на образованието и науката, ще чете откъси от книгата „Приключенията на мотовете\" от Радостина Николова.***София.От 14.30 часа в зала „Пресцентър\" на Министерството на регионалното развитие и благоустройство заместникминистър Деница Николова и заместник-министърът на външните работи на Република Турция Фарук Каймакчъ ще връчат договори на бенефициенти, сключени по втората покана за подаване на проектни предложения по Програмата за трансгранично сътрудничество Interreg-ИПП България - Турция 2014-2020 г.***София.От 14.30 ч. ще се проведе заседание на Комисията по правни въпроси в Народното събрание.***Асеновград.От 11.30 часа в сградата на Общината ще се проведе редовна пресконференция с участието на кмета на д-р Емил Караиванов по актуални теми от работата на общинска администрация.***Варна.От 13.30 ч. в залата на Радио Варна, ще се проведе пресконференция на тема „Заплашва ли човешки животи сивата икономика в България?\". Непосредствено след пресконференцията, от 14.30 ч. ще бъде открита и информационната кампания на КНСБ във Варна, която е под мотото „Сивото убива!\". За целта ще бъде разположен мобилен информационен център от 14.30 ч. до 17.00 ч. на входа на Морската градина.***Велико Търново.От 11.00 часа в Областния информационен център ще се проведе информационна среща за представяне на процедура „Изпълнение на демонстрационни проекти в областта на управлението на отпадъците\" по Оперативна програма „Околна среда\" ОПОС 2014-2020 г.***Видин.От 11.00 ч. в заседателната зала на 6 ет. в административната сграда кметът Огнян Ценков ще даде  пресконференция във връзка с подготовката на третия сезон на фестивала \"Летни вечери на операта и балета \"Баба Вида\", който ще се проведе от 2 до 4 август.***Видин.От 10.30 до 12.00 ч. в заседателната си зала на пл. „Бдинци\" 2 екипът на Областен информационен център-Видин организира информационна среща по процедура „Изпълнение на демонстрационни проекти в областта на управлението на отпадъците\", финансирана от Оперативна програма „Околна среда\" 2014-2020 г.***Перник.От 11.30 часа на кмета на Община Перник Вяра Церовска ще бъде връчена прокламация от името на кмета на чикагското предградие Елк Гроув. В рамките на срещата ще бъде представена и информация за програмата по повод 100 години „Миньор\"-Перник.***Перник.От 16.00 ч. в залата на ОбС и ОблС на БСП - Перник на ул. „Радомир\" 1 ще се проведе пресконференция.***Петрич.От 16.30 ч. Христо Стоичков ще се срещне с трениращите в детско-юношеската школа на Общински футболен клуб „Беласица\". От 18.00 ч. в залата на хотел „България\" ще представи биографичната си книга „Христо Стоичков. Историята\". От 21.30 ч. кметът на Община Петрич Димитър Бръчков и Христо Стоичков официално ще открият обновения спортен терен в Профилирана гимназия „Пейо Яворов\".***Пловдив.Oт 10.00 ч. в клуба на ВМРО на бул. „Марица\" 51 под моста на Герджика, народният представител от Пловдив Александър Сиди и представители на ръководството на ВМРО - Пловдив ще направят анализ на изтичащия мандат на местната власт в града и ще изложат програмата на Организацията за предстоящите местни избори.***Пловдив.От 11.00 часа в сградата МБАЛ „Св. Пантелеймон\" кметът инж. Иван Тотев и ръководството на болницата ще подпишат споразумение за двустранно сътрудничество.***Царево.От 13.00 часа в залата на Общинския съвет, читалище „Георги Кондолов\" ще се проведе информационен ден за представяне на отворените мерки по Програмата за морско дело и рибарство 2014-2020 г.***Шумен.От 09.00 часа в зала 304 на Общината ще заседава Постоянната комисия „Младежки дейности и спорт\" към Общинския съвет.***Шумен.От 10.00 часа в зала 203 на Общината ще се проведе брифинг.***Шумен.От 14.00 часа в зала 203 на Общината ще заседава Постоянната комисия „Правна и опазване на обществения ред\" към Общинския съвет.***Шумен.От 16.00 часа в зала 203 на Общината ще заседава Постоянната комисия „Екология и селско стопанство\" към Общинския съвет.***Ямбол.От 16.45 часа в жилищен комплекс „Хале\" кметът на Ямбол Георги Славов ще направи проверка по извършваното саниране на блок № 14 . ", "date": "2019.07.23", "title": "Предстоящи събития на 23 юли"}
{"url": "http://www.cross.bg/tryd-telegraf-chasa-1609599.html", "text": "/КРОСС/ в. 24 часа - ГЕРБ няма да издига кметовете на 5 областни града. Вижте кои остават и кои си тръгватв. 24 часа -  Без прецедент! Иван Гешев номиниран от всички прокурори във ВСС за наследник на Цацаровв. 24 часа -  5000 семейства получават бавачка от държаватав. Монитор - Свързани фирми помпат цената на тока на едров. Монитор -  До 10 млн. лв. глоба за банки и фирми, ако не докладват за пране на парив. Монитор - 600 бона за нарушенията с къщите за гостив. Сега - Иван Гешев влиза в \"кална битка\" със себе си за нов главен прокурорв. Телеграф - Съдът каза само на 14 кои са истинските им родителив. Телеграф -  Хакери атакуваха Комисията за лични даннив. Телеграф -  Слагаме си сами номера на колатав. Труд -  НАП спира временно в електронни услугив. Труд -  Лекари от „Пирогов\" преглеждат с 5G връзкав. 24 часа -  Таксата за превод в чужбина - равна на вътрешните преводив. 24 часа -  Проверяват здравината на „чинията на Бузлуджа\" - ще я отварят за туристив. Монитор -  Туристите по морето по-малко, но приходите растатв. Сега - Фонд \"Земеделие\" опустя след ареститев. Сега -  Разчистването след Цветанов в ГЕРБ тръгна от Пловдивв. Сега - Галина Георгиева не разбира от медии, Но за 97 депутати това няма значениев. Телеграф -  Започва строежа на интерконектора с Гърцияв. Телеграф -  Самолетните билети поскъпватв. Труд -  Ремонти на знакови стари сгради в Софияв. Труд -  НАП продава 13 бунгала край моретов. Труд - 120 милиона лева влизат в Сливен по европроектив. Труд -  Луксозните жилища в строеж нараснаха с 44%в. 24 часа - с Доц. д-р Бони Петрунова, директор на Националния исторически музей:Имаме 85% сигурни данни, за да възстановим базиликата в Плискав. Монитор -  Владислав Димитров, директор „Архитектура, планиране и изграждане на мрежата\" във Виваком: \"В рамките на годината ще проведем тестове за 5G технология\"в. Телеграф -  Проф. Николай Овчаров, археолов и историк: \"Царството на Иван Асен II е стигало до Солун\"в. Труд -  Експертът по международна сигурност Симеон Николов пред „Труд\": Турция става незаобиколим фактор в геополитикатав. 24 часа -  Механичните турци на българската политикав. Монитор -  Токов удар или въпрос на планиране на бизнесав. Сега -  Горанов, иди си с мир!в. Сега - Бедните няма да спечелят от въвеждането на данък „богатство\"в. Телеграф - Не превръщайте осиновяването в престъплениев. Труд -  Корупция, облечена в текстове от закони v", "date": "2019.07.23", "title": "Преглед на вестниците "}
