{"url": "http://www.cross.bg/kryz-zelenski-volodimir-1614466.html", "text": "/КРОСС/ Украинският лидер Володимир Зеленски посрещна днес Том Круз в Киев за дискусии по снимките на нови филмови проекти на холивудската звезда, обяви президентството в Киев, предаде АФП.Зеленски, който бе популярен комик преди шокиращата си победа на президентските избори през пролетта, разказал на 57-годишния актьор за опита си в киното, казаха от пресслужбата.Не става ясно дали двамата са дискутирали настоящата роля на президента в драма от реалния живот – скандалът, който доведе до разследване за импийчмънт срещу американския държавен глава Доналд Тръмп.„По време на срещата Том Круз е информирал Володимир Зеленски, че е заинтересован от украински локации за снимки на един от своите нови филмови проекти“, обяви президентството.По-рано Круз бе забелязан в киевското метро, строено в епохата на СССР.Украинци междувременно се пошегуваха за реалната причина за визитата на американския актьор.„Том Круз е дошъл да се подготви за ролята на Володимир Зеленски в нов филм за импийчмънта на Тръмп“, написа потребител във Фейсбук. ", "date": "2019.10.01", "title": "Зеленски обсъди с Том Круз проекти за филми"}
{"url": "http://www.cross.bg/eros-ramatzoti-chasa-1614465.html", "text": "/КРОСС/ Броени часове ни делят от феноменалното шоу на Ерос Рамацоти, част от турнето Vita Ce N'è. Световната обиколка стартира по-рано тази година и включва цели пет континента. За шоуто си в България изпълнителят идва с 27 тира и над 80 човека екип.Ерос Рамацоти кацна със собствения си самолет в София в 01:30 часа през нощта. По време на своя престой италианската звезда ще има възможност да се разходи из столицата и да релаксира преди грандиозното шоу в Арена Армеец. Изпълнителят идва със собствени готвач, който ще се погрижат за подбраното хранително меню на Ерос Рамацоти, съобщават от SME.И обещават щоуто на италианската мегазвезда на 3 октомври да е наистина впечатляващо. Ерос остава истински верен на своите фенове и е готов да им подари наистина незабравими емоции. Концертът на Ерос Рамацоти ще продължи повече от два часа, през които ще чуем както песни от новия албум \"Vita Ce N'è\", както и най-обичаните му хитове през годините.Входовете на Арена Армеец на 3 октомври ще бъдат отворени в 18:30 ч. Приканваме всички фенове да се насочат към залата по-рано, за да може да се извършат рутинните проверки по безопасността навреме. Няма да има съпорт изпълнител, и Ерос Рамацоти ще излезе на сцената в 20:00 ч.", "date": "2019.10.01", "title": "Ерос Рамацоти пристигна в България с частния си самолет през нощта"}
{"url": "http://www.cross.bg/atakata-napadatelyat-finlandiya-1614464.html", "text": "/КРОСС/ Един човек беше убит, а 10 са ранени при нападение в професионално училище, което се помещава в търговски център в Куопио, Източна Финландия.Двама от пострадалите са в тежко състояние, съобщи полицията, която е извършила евакуация.Служители на реда са използвали огнестрелно оръжие и са задържали извършителя на атаката, който е сред ранените.Според местни медии, цитирани от Франс прес, нападателят е бил въоръжен със сабя.Очевидци разказаха, че той нахлул в учебна зала.\"Той прониза момиче в шията с меч и го намушка в корема\", разказа очевидец, цитиран от АФП.По думите му нападателят задействал и \"някакви малки бомби\".Финландският премиер Анти Рин определи в Туитър атаката като \"шокираща и абсолютно осъдителна\".", "date": "2019.10.01", "title": "Един убит и 10 ранени при нападение в училище във Финландия"}
{"url": "http://www.cross.bg/dama-makron-frantziya-1614467.html", "text": "/КРОСС/ Първата дама на Франция отново стана обект на нападки – този път заради дължината на роклята й.  Френският държавен глава Еманюел Макрон и съпругата му Брижит Макрон отидоха да изпратят в последния му път президента на Франция от 1995 до 2007 г. Жак Ширак, който почина на 86-годишна възраст на 26 септември.Както подобава, за случая първата дама бе облечена в черно. Проблем светските таблоиди видяха в дължината на роклята й.На слизане от колата, фотографите заснеха изящните крака на Брижит Макрон. Това, че на траурно събитие изборът й не се е спрял на нещо по-консервативно, ядоса нейните критици.Въпреки на пръв прочит неуместното облекло, дългото палто, с което първата дама го бе съчетала, донякъде тушира напрежението сред експертите по етикет.", "date": "2019.10.01", "title": "Облече ли се неуместно Брижит Макрон на поклонението на Ширак?"}
{"url": "http://www.cross.bg/velikobritaniya-saiita-brekzit-1614469.html", "text": "/КРОСС/ От Външно министерство препоръчват българите, които планират пътуване във Великобритания през 2020 г., да носят и валиден международен паспорт с биометрични данни.Британското правителство планира постепенно да ограничи възможността за пътуване от и за Великобритания с лични карти през 2020 г., ако страната напусне Европейския съюз без споразумение, т.нар. Брекзит без сделка. Все още не е обявено от кога ще влязат в сила новите изисквания, но от ведомството на Екатерина Захариева препоръчват на българите, планиращи пътуване за и от Великобритания, да бъдат подготвени достатъчно отрано, като се снабдят с биометричен паспорт, в случай че не разполагат с такъв до момента. Актуална информация, свързана с Брекзит, може да бъде намерена и на сайта на МВнР www.mfa.bg в раздел \"Какво трябва да знаем за Brexit?\", както и на сайта на българското посолство в Лондон https://mfa.bg/embassies/uk, http://bulgarianembassy-london.org.При необходимост от съдействие българските граждани могат да се свържат с посолството ни в Лондон на тел.: +44 20 7581 3144; +44 0 20 7584 9400, както и на дежурен телефон в извънработно време: + 44 20 7 5813144; + 44 20 7 5849400.", "date": "2019.10.01", "title": "От 2020 г. за Великобритания с международен паспорт"}
{"url": "http://www.cross.bg/sarkozi-sudeben-protzes-1614470.html", "text": "/КРОСС/ Бившият президент на Франция Никола Саркози отива на съд за незаконно финансиране на предизборната си кампания през 2012 г., съобщава АФП.Саркози изгуби обжалване на последна съдебна инстанция.Бившият френски лидер, който е изправен пред съдебен процес за корупция, свързано със съдия, е обвинен, че е похарчил почти двойно повече от разрешения лимит от 22,5 милиона евро при неуспешния опит да бъде преизбран за държавен глава.Касационният съд отхвърли опита му да избегне повдигане на обвинения, което означава, че ще бъде насрочена дата за съдебен процес след многократни опити на адвокатския екип на Саркози.Прокуратурата твърди, че 64-годишният Саркози, който през последните няколко години се бори срещу обвинения в корупция и незаконно финансиране на кампанията си, е похарчил близо 43 милиона евро в битката за втори мандат. Но в крайна сметка той изгуби изборите от социалиста Франсоа Оланд.Разследващите поясняват, че предизборният щаб на Саркози е използвал фалшиви фактури по време на кампанията, за да се заобиколят финансовите ограничения.Саркози отхвърля обвиненията и се аргументира, че не е знаел за измамата, извършена от екипа му и от PR фирмата \"Бигмалион\".Той може да получи една година затвор и глоба от 3750 евро, ако бъде осъден.Повдигнати са обвинения и срещу други 13 души, включително и срещу представители на \"Бигмалион\".", "date": "2019.10.01", "title": "Саркози отива на съд"}
{"url": "http://www.cross.bg/parizh-viar-godina-1614451.html", "text": "/КРОСС/ По традиция всяка година Седмицата на модата в Париж се закрива грандиозно или иначе казано – с шоуто на Chanel.След смъртта на Карл Лагерфелд, дясната ръка на маестрото – Виржини Виар - пое творческото кормило на модния гигант. И след като се е учила от най-добрия, Виар не би могла да свали летвата и с милиметър, затова се постара да не ни разочарова с впечатляващите декори, които години наред Лагерфелд изграждаше в Гран Пале.За представянето на пролетно-лятната колекция за 2020 г. Виржини реши да насити сетивата ни с духа на Париж – и по-точно с една конкретна част от него. Френската столица е известна с красивите си градски покриви, които никога не могат да бъдат объркани. Сцената пресъздаваше именно тази невероятно характерна за града гледка и моделите имаха честта да дефилират върху парижките покриви.По този начин Виар иска да възпее Париж, неговата многоликост и красота на различните детайли в него, съставляващи цял един отделен свят.На впечатляващия подиум се качи и Белослава Хинова, която започна своето модно приключение миналата година по това време именно на сцената на Chanel. С този невероятен старт тази година Бел дефилира за най-престижните ревюта на модните седмици в Милано и Париж, сред които Emporio Armani, Dolce & Gabbana, Dior и Giambattista Valli.", "date": "2019.10.01", "title": "Chanel ни качи на парижките покриви"}
{"url": "http://www.cross.bg/ivet-seriyata-tazi-1614452.html", "text": "/КРОСС/ Двама български лекоатлети ще участват днес на световното първенство в катарската столица Доха.Тихомир Иванов ще стартира в 16:50 часа в квалификациите на скок на височина. Той е в първа група, в която са 15 състезатели, а общо 31 скачачи ще се борят за място на финала. За него квалификационната норма е 231 см, а ако не бъде покрита от 12 човека, ще се допълни с най-добрите постижения под тази височина, докато се запълни дузината. Тази година Иванов има 230 см, а 231 см е личният му рекорд.Ивет Лалова-Колио е на полуфинал на 200 метра. Днес тя ще бяга във втора серия от 21:43 часа. Участващата на седмо поредно световно софиянка е както вчера в седми коридор. Фаворитка в серията е стартиращата на шеста пътека олимпийска шампионка от Рио на 100 и 200 м Илейн Томсън от Ямайка, която тази година има 22:00 секунди. Най-вероятно, 35-годишната Ивет ще се бори за второто място, също даващо право на участие на финал, с американката Бет Добин и британката Бет Добин. Освен първите две от трите серии за финала в сряда се класират и спринтьорките, дали най-добрите две времена от останалите-„Беше важно да победя в серията си, защото двете спринтьорки,  които бяха неотлъчно до мен (Джоди Уиляма и Муджинка Камбунджи) не са случайни. Да, влизат първите три от серията, но победителката влиза като лидерка в един от полуфиналите. Така че това беше важна победа“, заяви снощи Лалова пред пратеничката на BGAthletic.com Яна Касова.„Честно да ви кажа, още когато излезе програмата и виждайки, че няма никаква почивка, аз знаех, че неизбежно трябва да избирам между двете дисциплини, защото ще бъде много трудно да се направят и 100 м и 200 м. С Та Лу сме с един мендижър и от него знам, че тя до 4:30 часа тази нощ е била на допинг контрол, пресконференции и всичко останало. Т.е. знаех, че бягане на 100 м води със себе си много умора, което с нищо не помага, когато на следващия ден започва 200 м. Така беше и с мъжете – много се умориха. Знам, че съм добре и нямам право на грешки и затова трябва да си подредя нещата правилно. Стискайте палци за полуфинала“, добави Ивет.Тази вечер на празния свръхмодерен стадион в Доха ще бъдат определени шампионите на овчарски скок, 3000 метра с препятствия, 800 и 200 метра при мъжете, както и на копие при жените.", "date": "2019.10.01", "title": "Тихомир Иванов и Ивет Лалова ще участват в Доха днес"}
{"url": "http://www.cross.bg/nissan-imk-kontzept-e-maluk-gradski-elektromobil-1614457.html", "text": "/КРОСС/ Наближава изложението в Токио, което означава, че в следващите седмици ще виждаме все повече модели на японските производители.", "date": "2019.10.01", "title": "Nissan IMk концепт е малък градски електромобил"}
{"url": "http://www.cross.bg/nuawe-mate-tova-1614458.html", "text": "/КРОСС/ Ha 28 ceптeмвpи тaзи гoдинa ĸитaйcĸият тexнoлoгичeн гигaнт Нuаwеі oтвopи в Шънджън cвoя пъpви oфлaйн мaгaзин. Πo вpeмe нa тoвa cъбитиe изпълнитeлният диpeĸтop нa Нuаwеі Соnѕumеr Вuѕіnеѕѕ Grоuр Pичapд Ю cпoдeли cтaтиcтиĸитe oт пpoдaжбитe нa нoвитe cмapтфoни oт cepия Маtе 30, предава Kaldata.Дeн пpeди тoвa ce пoяви инфopмaция, чe caмo зa 1 минyтa Нuаwеі e cпeчeлил $70 милиoнa oт пpoдaжбитe нa нoвитe мoбилни тeлeфoни. Toвa e изчиcлeнo чpeз cpaвнeниe нa зaплaтeнитe пpeдвapитeлни пopъчĸи и вeчe ocъщecтвeнитe пpoдaжби. Πpиблизитeлнo пpecмeтнaтo, тoвa ca oĸoлo 80-125 xиляди cмapтфoни oт нoвaтa cepия. Ceгa Pичapд Ю cъoбщи, чe caмo зa 3 чaca oбщитe пpoдaжбни нa cмapтфoнитe Нuаwеі Маtе 30 и Маtе 30 Рrо (oтнoвo зaпaзeни чpeз плaтeнa пopъчĸa) ca дocтигнaли 1 милиoн бpoйĸи. Toвa e aбcoлютeн peĸopд в пpoдaжбaтa нa мoбилни тeлeфoни.Cпopeд дyмитe нa тoп-мeниджъpa, нoвитe флaгмaнcĸи cмapтфoни вeчe ca дeфицитни. Πpeдвapитeлнитe пpoдaжби пpeвишиxa тeмпa нa пpoизвoдcтвo. Дa cи пpипoмним, чe Нuаwеі възнaмepявa дo ĸpaя нa гoдинaтa дa пpoдaдe 200 милиoнa Маtе 30, въпpeĸи тъpгoвcĸитe caнĸции oт cтpaнa нa CAЩ. Ho aĸo caнĸциитe бъдaт oтмeнeни, Нuаwеі щe мoжe дa пpoдaдe 300 милиoнa cмapтфoнa.Дa cи пpипoмним, чe Нuаwеі Маtе 30 Рrо oглaви peйтингa нa DхОМаrk cъc 121 тoчĸи. Πocтигнaтият peзyлтaт e c 4 тoчĸи пoвeчe oт тoзи нa Gаlаху Nоtе 10+ 5G и c 5 тoчĸи пo-виcoĸ oт peзyлтaтa нa Р30 Рrо.", "date": "2019.10.01", "title": "Рекорд за серията Mate 30 на Huawei"}
{"url": "http://www.cross.bg/godina-hora-vuzrastnite-1614450.html", "text": "/КРОСС/ Използвам приятния повод, за да изкажа своето уважение пред мъдростта и богатия житейски опит на възрастта Ви. Благодаря Ви за Вашата всеотдайност, за положените усилия да възпитавате младите поколения като честни и достойни граждани, закърмени с любов към вековните традиции и християнските добродетели. Благодаря за полезните уроци, които продължавате да ни давате всеки ден!Това се казва в поздравление на социалния министър Бисер Петков по повод Световния ден на възрастните хора.Наясно съм, че често сте изправени пред трудности и предизвикателства, които трябва да преодолявате. В тази връзка бих искал да Ви уверя, че Министерството на труда и социалната политика работи активно за подобряването на положението на българския пенсионер и чрез създаването на устойчиви политики се стреми да отговори на вашите нужди и очаквания. Желанието ни е да изградим един устойчив модел, който да Ви гарантира адекватен пенсионен доход, качествени социални услуги и спокойни старини.Правителството предприе немалко стъпки в тази посока. Непосредствено след встъпването му в длъжност през май 2017 година бяха значително повишени минималните размери на пенсиите за трудова дейност. През 2018 и 2019 година продължихме да изпълняваме поетите ангажименти. От 1 юли тази година всички пенсии бяха повишени с 5,7%, което е най-голямото увеличение за последните години.Усилията на правителството са насочени и към развитието на качествени и ефективни социални услуги в общността и в домашна среда, които имат ключова роля за подкрепа на възрастните и насърчаване на тяхното социално включване. От 1 септември започна предоставянето на лична помощ за хората с увреждания съобразно индивидуална оценка на техните потребности. Към края на август в дирекциите „Социално подпомагане“ са издадени близо 15 000 направления за ползване на лична помощ.Паралелно с това правителството осигури устойчивост чрез финансиране от държавния бюджет на услугите „личен асистент“, „социален асистент“ и „домашен помощник“, които се ползват от над 12 хил. възрастни лица в невъзможност за самообслужване.За изпълнението на тази цел Министерството на труда и социалната политика разработи Национална стратегия за активен живот на възрастните хора в България (2019-2030 г.), която беше приета от Министерския съвет през март тази година. Основната задача, която си поставяме с този документ е да се разработят адекватни мерки и действия за осигуряване на равни възможности за пълноценното участие на възрастните хора в икономическия и социален живот на обществото.В същото време продължи и реализирането на първия план за изпълнението на Националната стратегия за дългосрочна грижа в периода 2018-2021 година. В него е предвидено изграждането на 100 нови социални услуги, развитие на патронажна грижа за лица с увреждания и възрастни хора, зависими от грижа, както и развитие на социални услуги в домашна среда. В началото на юли стартира изпълнението на схема по оперативна програма „Развитие на човешките ресурси“ за предоставяне на почасови мобилни интегрирани здравно-социални услуги в домовете на над 17 000 нуждаещи се лица с увреждания и възрастни хора.В заключение бих искал да Ви пожелая здраве, дълголетие, достоен и пълноценен живот! Бъдете енергични и позитивни и още дълги години да ни подкрепяте и напътствате и да се радвате на обичта и вниманието на Вашите деца!", "date": "2019.10.01", "title": "Бисер Петков: По-съществено повишаване на пенсиите очакваме през 2020г."}
{"url": "http://www.cross.bg/mihaiilov-dulgogodishen-aleksandur-1614461.html", "text": "/КРОСС/ Синът на големия актьор Васил Михайлов - Александър, който почина вчера на 55-годишна възраст след тежко заболяване, ще бъде изпратен в последния си път в петък, 4 октомври.Опелото на кукления режисьор и дългогодишен журналист от БНР ще е от 10.30 часа в столичния храм \"Света София\".Александър Михайлов е роден на 27 март 1964 г. Той е първородният син на журналистката Гергана Михайлова и актьора, изиграл емблематичната роля на Капитан Петко войвода. Александър бе дългогодишен водещ на предавания за култура в програма \"Христо Ботев\" и един от запомнящите се гласове на Българското национално радио.Той си отиде по-малко от два месеца, след като се роди внучката му Леа. \"\", написаха от Съюза на българските журналисти.", "date": "2019.10.01", "title": "Близки и приятели се прощават със сина на големия актьор Васил Михайлов в петък"}
{"url": "http://www.cross.bg/gabriel-evropa-posochi-1614459.html", "text": "/КРОСС/ Българският кандидат за евродепутат Мария Габриел, която е и единствената повторна кандидатура за ръководна позиция в Европейската комисия, е одобрена от двете ресорни парламентарни комисии, отговарящи за сферите на дейност от нейното портфолио, посочи в туит Манфред Вебер, евродепутатът от Европейската народна партия.От неофициална версия на писмото оценка за Габриел става ясно, че тя е била подкрепена \"единодушно\" и е получила необходимото мнозинство от две трети от гласовете. В новата си роля одобреният кандидат за еврокомисар ще оглавява Комисията за младежта и иновациите, които са изключително важни за развитието на обединена Европа.\"Общата оценка не само на представителите на ЕНП, но и на другите политически групи е, че българският представител г-жа Мария Габриел се представи много добре, беше много подготвена за един огромен ресор, който включва бъдещето на нашия континент - инвестициите в научна и развойна дейност, иновациите, това нашият континент да остане конкурентоспособен на другите части на света и да имаме подготвени млади хора\", коментира на пресконференция тази сутрин Андрей Ковачев от Европейската народна партия. Той посочи също, че според него Габриел ще е подготвена за широката сфера от дейности, които до момента са в портфолиото на няколко отделни комисии.Въпреки радостта си, че представител на България е одобрен за поста на еврокомисар други членове на Европейския парламент все пак не скриха критиките си към нея. \"Струва ми се трудно да се говори за \"повишаване\" или \"понижаване\", ресорът безспорно е важен, защото какво е по-важно за бъдещето на континента от младите хора?\", попита реторично евродепутът Петър Витанов, който допълва, че ресорът е с относително ограничени правомощия на европейския комисар. Той припомни също, че Мария Габриел е една от едва петимата кандидати за комисар, които нямат управленски опит, изразяващ се в заемане на депутатска или министърска позиция на родната сцена.В началото на обръщението си към двете комисии Мария Габриел открои няколко сфери, в които Европа днес е изправена пред предизвикателства, включително трудното оцеляване на стартиращите компании, изтичането на мозъци от Стария континент, липсата на включване на гражданите от отделните региони в единните европейски политики, запазването и промотирането на културната на Европа, включително и чрез съвременните дигитални технологии, бюджетирането за следващия финансов период и ролята на жените за развитието на съюза. \"Обещавам да поставя гражданите в сърцето на моите действия и да преследвам политики на обединяването\", каза Габриел. \"Времето се промени. Някои структури също трябва да се променят. Слабите места изискват свежи решения. Затова мисля за решения, които са извън кутията и които оставят близки връзки между институциите и всички играчи, които обещавам да слушам.\"Габриел призна, че Европа изостава като иновативен играч на глобалната сцена. \"Имаме 7% от световното население, но 20% от научноизследователската дейност и една трета от научните публикации в света\", каза тя. Същевременно Мария Габриел в отговор на въпроса на евродепутата Ева Майдел как политиките й ще допринесат за развитието на новите технологии, посочи само две сфери, в които Европа е постигнала положителни резултати и в които научната дейност е срещнала технологиите на бъдещето - изкуствения интелект и дигиталната сигурност.Тя изтъкна и че друга област, в която не са постигнати заложените цели, е понижаването на въглеродните емисии с 35%. На въпрос как ще гарантира, че целите пред \"Хоризонт Европа\" все пак ще бъдат реализирани, Габриел посочи, че е отворена към нови идеи и че е необходимо събирането на още повече данни. \"Ако нещо не работи правилно, ние трябва да предприемем възможно най-бързо действие\", каза тя. \"Искаме да постигнем успех в сферата на климатичната трансформация, което може да се случи само с научноизследователските програми. Ще подпомагам изследванията в сферата на водорода.\"По време на изслушването си, което е вторият етап от оценката на всеки кандидат за еврокомисар, Габриел посочи, че ще се бори за увеличаване на бюджетите за програми като \"Хоризонт Европа\" и Еразъм+. Първата е наследникът на \"Европа 2020\", като към момента се дискутира по \"Хоризонт Европа\" да се заделят 100 млрд. евро за научна дейност и иновации, а втората е програма с бюджет за тази година от 14,7 млрд. евро за образование и мобилност, даваща възможност на младежите да учат в учебни заведения в различни държави от съюза. \"Подкрепям увеличаването на бюджета на Еразъм\", коментира Габриел снощи. \"Но трябва да отидем при хората, които взимат решенията, за да получим тяхната подкрепа в решаващия момент.\"Габриел припомни, че 70% от средствата на \"Хоризонт Европа\" ще бъдат заделени за стартъпи и малки и средни предприятия, като до момента са вложени повече от 2 млрд. евро в над 400 компании от тази категория, а според оценката, която тя посочи, едно евро в малки и средни предприятия носи доходност от 25%. Но по думите ѝ само инжектирането на средства като такова няма да е достатъчно за успеха на стартъпите на местната сцена. \"Бюджетите никога няма да са достатъчни, затова говоря за синергии\", каза Габриел. \"Можем да използваме повече от акселератора. Трябва да продължим да подкрепяме стартиращите компании - не само да слушаме идеите им, но и да слушаме как можем да ги осъществим. В \"Хоризонт Европа\" трябва да намерим партньори, които могат да ги слушат и да обменят ноу-хау.\"Габриел посочи също, че ще се бори и за по-голям бюджет за \"Хоризонт Европа\", тъй като според нея една трета от работните места на Стария континент са създадени благодарение на познанието. \"Този бюджет трябва да отговаря на глобалните предизвикателства и да увеличи нашата собствена продуктивност и конкурентоспособност\", каза Габриел. \"Научноизследователската общност трябва да се присъедини към нас в тази сфера, а моята позиция е, че Европейският парламент също трябва да подпомогне това.\" В отговор на въпрос в залата по време на изслушването си тя посочи още, че е от съществено значение да бъдат убедени жителите на континента, че тези политики, за които се използват техните средства, са \"необходими и полезни\" за икономическия растеж. \"Бих искала да осъществим информационна кампания, за да е ясно, че науката среща младите хора, затова ще организирам срещи в регионите, за да може хората в тях да срещнат науката.\"В сферата на съхраняването на културата Габриел коментира, че до момента инициативите, които са провеждани, например \"Годината на културното наследство\", са били посетени от много хора, но и че те могат да бъдат надграждани. По думите ѝ европейската култура има нужда от подкрепата на младите хора, както и от допълнително засилване на използването на съвременните технологии за своето опазване. \"Ще отделя внимание на дигитализацията на културното ни наследство, това е изключително важно\", каза тя. \"По-малко от 10% от него е дигитализирано.\" А в отговор на въпрос за възможностите за синергии между културата и индустрията, тя изтъкна, че нейното ново портфолио от дейности ще включва много възможности за сътрудничество между двата отрасъла, както и за използването на културата като инструмент за социално включване на различни групи от обществото.", "date": "2019.10.01", "title": "Мария Габриел одобрена за втори мандат като еврокомисар"}
{"url": "http://www.cross.bg/iiordanov-vklyuchi-durzhava-1614460.html", "text": "/КРОСС/ Младежкото обединение в Българската социалистическа партия, район \"Студентски\" за трети път тази година се включи в кампанията \"Капачки за бъдеще\". На паркинга на площад Батенберг, на мястото на бившия мавзолей се беше събрало множество от доброволци и хора, които предаваха събралите капачки. Кампанията е на по-малко от две години, но успя да събере огромно обществено внимание. Очевидно в гражданите има усещане за отсъствие на публичните власти - държавни и общински - в социалната сфера. В инициативата се включи кандидатът за районен кмет Георги Йорданов. \"Социалният ангажимент на младежите към обществото трябва да бъде възпитаван. Активността трябва да бъде пример за всички, защото сме част от едно цяло\" коментира той и допълни, че не би трябвало в държава членка на ЕС болниците да имат недостиг на животоспасяваща апаратура.  Николай Бериевски - националният председател на Младежкото обединение и член на район \"Студентски\" каза, че \"всички заедно трябва да живеем в тази държава. Радвам се, че виждам толкова много млади хора тук. Кара ме да вярвам в бъдещето\".В инициативата се включиха и други младежи от района. Предадените 17 килограма пластмаса ще бъдат извозени от организаторите на кампанията до рециклатор и ще бъдат преработени.  Събраните средства ще отидат за закупуването на нов ковьоз за здравно заведение, което има нужда. ", "date": "2019.10.01", "title": "Георги Йорданов и младежи от район \"Студентски\" се включиха в \"Капачки за бъдеще\""}
{"url": "http://www.cross.bg/mrezha-zapadnite-balkani-1614462.html", "text": "/КРОСС/ Над двадесет милиарда евро са необходими за модернизиране на основната Трансевропейска транспортна мрежа (TEN-T) на територията на шестте държави в района на Западните Балкани. Това обяви министърът на транспорта, информационните технологии и съобщенията Росен Желязков на регионална кръгла маса в Подгорица, Черна гора. Той добави, че тези впечатляващи като размер инвестиции са непосилни за бюджетите на отделните страни, затова вярваме, че Европейският съюз ще продължава да подкрепя изграждането на инфраструктура в Балканския регион.Росен Желязков посочи, че през последните години са предприети много инициативи на европейско и междуправителствено ниво, което показва амбицията на Европейската комисия и на държавите, за развитие на транспортния сектор в Западните Балкани. Като пример той даде създаването на железопътния коридор за товарни превози „Алпи–Западни Балкани“, който свързва 5 държави – Австрия, Словения, Хърватска, Сърбия и България. В същото време, Европейската комисия прие предложението на България, връзките на страната към Сърбия и Северна Македония да бъдат включени към приоритетния коридор от основната Трансевропейска мрежа - „Ориент/Източно–Средиземноморски“, каза още министър Желязков. По думите му, принадлежността на тези участъци към коридора, ще бъде потвърдена в новия Механизъм за свързване на Европа след 2021 г.Българският министър заяви, че развитието на ефективна транспортна мрежа в Европа и съседните региони, изисква не само огромни финансови ресурси, но и добра координация, единни стандарти и процедури. „Затова е важно да бъдат изградени липсващите участъци от общите коридори на територията на Западните Балкани, както и да бъдат модернизирани съществуващите трасета“, добави той. Сред железопътните проекти, които ще подобрят свързаността в направлението Изток – Запад, в частта от София до страните от Западните Балкани, са модернизацията на жп линиите от София до границите със Сърбия и Северна Македония, заяви министър Желязков. По отношение на развитието на пътната мрежа, българското правителство работи по изграждането на магистрали и високоскоростни пътища, които са продължение на Трансевропейската транспортна мрежа към Западните Балкани и се финансират от Европейския съюз и държавния бюджет, каза още той.", "date": "2019.10.01", "title": "Росен Желязков: 20,6 млрд. евро трябва да бъдат инвестирани в основната Трансевропейска транспортна мрежа"}
{"url": "http://www.cross.bg/honkong-nyakolko-suyuz-1614463.html", "text": "/КРОСС/ За пръв път протестиращ е прострелян, откакто започнаха демонстрациите в Хонконг преди няколко месеца. Това се потвърди от източници на хонконгската полиция за няколко международни издания.Не се съобщават подробности за обстоятелствата, при които участник в продемократичните протести е улучен в гръдния кош. Видео, заснето от студентски съюз и споделяно в социалните мрежи, обаче показва дузина протестиращи с черни качулки, които хвърлят различни предмети по група полицаи, които ги преследват. В един момент един от полицаите е заобиколен от демонстрантите. Той вади пистолет и го насочва към групата. Чува се изстрел и един от протестиращите пада на улицата, а другите се разбягват, предаде \"Асошиейтед прес\". Според здравните власти на мегаполиса раненият е в критично състояние, допълва \"Ройтерс\", цитирана от БТА.Очакваше се днешните демонстрации да привлекат хиляди жители на Хонконг заради символичната дата - 70 години от основаването на комунистическата Китайска народна република.Би Би Си съобщава, че демонстрациите са обхванали няколко района на мегаполиса, включително финансовия му център. Карта, публикувана на сайта на британската обществена медия, сочи, че те са обхванали както Новите територии на Хонконг (които имат сухоземна граница с \"континентален Китай\"), така и самия остров Хонконг.Барикади, пожари и повреда на имущество в засегнатите райони бележат действията на протестиращите, а полицията се е опитала да ги разпръсне със сълзотворен газ, гумени куршуми и водни оръдия. Отговорът на демонстрантите според Би Би Си е да използват всякакви средства, за да осуетят плановете на силите на реда - дори бобени зърна по земята, на които преследвачите им моат да се подхлъзнат.Хонконгската полиция съобщава за ранени полицаи, които са били замеряни с корозивни течности. Арестуваните са най-малко 96 души. Ранените са над 50, на възраст от 11 до 75 души.Европейският съюз призова днес за намаляване на напрежението и за сдържаност в Хонконг, предаде \"Франс прес\". Диалогът, сдържаността и намаляването на напрежението са единственият начин да се постигне напредък в Хонконг, заяви говорител на Еврокомисията.", "date": "2019.10.01", "title": "Ожесточени сблъсъци в Хонконг на празника на Китай, протестиращ е прострелян"}
{"url": "http://www.cross.bg/tzveta-promenya-sunyva-1614473.html", "text": "/КРОСС/ Октоподът Хайди се превърна в сензация в социалните мрежи. Причината е способността му да си променя цвета на кожата докато спи. Невероятното събитие е било заснето от морския биолог Дейвид Шил, който смята, че това може да означава, че животното сънува.Интересното е, че цветовете на Хайди преливат от светли към тъмни. Това е същата последователност, когато животното се чувства застрашено или е попаднало в променена околна среда. Процесът също може да се задейства, когато октоподът ловува и яде плячката си. Цветовете се използват за камуфлаж.Според д-р Дейвид Шил, Хайди може да сънува точно храна и това да е причината за смяната на цвета ѝ. Той споделя, че вижда за първи път октопод да променя гамата си докато спи. „Тя може да сънува рак и затова да променя цвета си. След това става много тъмна, което се случва, когато октоподите се издигнат от дъното на океана и атакуват плячката си“, обяснява Шил.Октоподите съдържат хиляди хромотофори. Това са клетки, които променят цвета си и се намират под кожата на животните. Те се разширяват и свиват и по този начин изтласкват пигмент на повърхността. Още два вида клетки участват в промяната на цвета – едните създават цветове на дъгата, а другите разпознават цветовете от околната среда.По този начин октоподът успява да се скрие и да нападне плячката си от засада.", "date": "2019.10.01", "title": "Октопод сменя цвета си докато спи"}
{"url": "http://www.cross.bg/koreya-severna-otnosno-1614468.html", "text": "/КРОСС/ Държавният департамент на САЩ потвърди във вторник, че преговорите със Северна Корея относно денуклеаризация на азиатската държава ще бъдат възобновени през следващите няколко дни.\"Мога да потвърдя, че държавни служители от САЩ и КНДР (Северна Корея) планират да се срещнат в рамките на следващата седмица. Нямам допълнителни подробности, които да споделя относно предстоящата среща\", заяви говорителят на Държавния департамент Морган ОртагъсПо-рано днес заместник-министърът на външните работи на Северна Корея - Чо Сон-хуй обяви, че Вашингтон и Пхенян ще проведат \"преговори на работно ниво\" в събота, 5 октомври.", "date": "2019.10.01", "title": "САЩ потвърдиха за скорошно подновяване на преговорите със Северна Корея"}
{"url": "http://www.cross.bg/amazon-magazini-texnologiyata-1614471.html", "text": "/КРОСС/ Аmаzоn пpeдпpиeмa пopeднaтa cтъпĸa зa paзшиpявaнe. Koмпaниятa вoди пpeгoвopи c oбeĸти oт дpyги тъpгoвци нa дpeбнo ĸaтo мaгaзини пo лeтищa, ĸинa и дpyги. Πpeдмeт нa пpeгoвopитe e изпoлзвaнeтo нa тexнoлoгиятa нa Аmаzоn зa бeзĸacoвo плaщaнe.Уcпexът пpи пpeгoвopитe щe пoмoгнe нa Аmаzоn дa зacили пpиcъcтвиeтo cи извън пaзapyвaнeтo oнлaйн, ĸaтo c нacтoящaтa cтpaтeгия тoвa мoжe дa cтaнe знaчитeлнo пo-бъpзo и eвтинo, oтĸoлĸoтo пpи изгpaждaнeтo нa нoви caмocтoятeлни мaгaзини.Koмпaниятa мoжe дa пoлyчи и дpyгa пoлзa oт xoдa cи - изгpaждaнeтo нa дoбpи бизнec вpъзĸи c ĸoнĸypeнтни ĸoмпaнии. Taĸaвa ĸoлaбopaция мoжe дa дoвeдe дo пo-нaтaтъшния pacтeж нa oблaчния бизнec нa гигaнтa.Kъм мoмeнтa фиpмaтa имa 16 бpaндoви мaгaзинa Аmаzоn Gо, в ĸoитo пoтpeбитeлитe пaзapyвaт бeзĸacoвo - тe cĸaниpaт cтoĸитe c мoбилнитe cи ycтpoйcтвa пpи взимaнeтo им oт щaндoвeтe, a cмeтĸaтa пoлyчaвaт нa излизaнe oт мaгaзинa. Изпoлзвaнeтo нa тexнoлoгиятa в дpyги мaгaзини би ycĸopилo тpaнcaĸциитe, cпoдeлят тpимa aнoнимни изтoчници нa СNВС, зaпoзнaти c въпpoca.Изтoчницитe paзĸpивaт, чe eдни oт мaгaзинитe, c ĸoитo ĸoмпaниятa вoди пpeгoвopи, ca СІВО Ехрrеѕѕ нa ОТG пo лeтищaтa и Rеgаl нa Сіnеwоrld в ĸинaтa.Koмпaниятa щe иcĸa пpoцeнт oт пpиxoдитe oт пpoдaжбитe нa въпpocнитe мaгaзини, ocъщecтвeни c тexнoлoгиятa Gо. Дpyгa възмoжнocт e Аmаzоn дa взимa пъpвoнaчaлнa cyмa, a cлeд тoвa дa пoлyчaвa мeceчнa тaĸca.He cтaвaт яcни пoдpoбнocти ĸaтo тoвa дaли нa ycтpoйcтвaтa щe бъдe изпиcaнo лoгoтo или имeтo нa ĸoмпaниятa, ĸaĸтo и дaли пoтpeбитeлитe щe тpябвa дa инcтaлиpaт пpилoжeниeтo нa гигaнтa.И Аmаzоn, и ОТG ca oтĸaзaли дa ĸoмeнтиpaт въпpoca.Cпopeд двaмa oт изтoчницитe нa мeдиятa oбaчe Аmаzоn ce cтpeми дa зaпoчнe инcтaлиpaнeтo нa тexнoлoгиятa пpeз пъpвoтo тpимeceчиe нa 2020 гoдинa. Πo cвeтa имa cтoтици тaĸивa мaгaзини, ĸoeтo щe oтнeмe знaчитeлнo вpeмe. Идeятa e вcичĸият xapдyep дa бъдe мoнтиpaн дo ĸpaя нa 2020 гoдинa. ", "date": "2019.10.01", "title": "Аmаzоn пpeгoвapя дa вĸapa бeзĸacoвитe cи плaщaния и в тpeти oбeĸти"}
{"url": "http://www.cross.bg/durveta-modniya-beshe-1614472.html", "text": "/КРОСС/ Седмицата на модата в Париж е едно от най-чаканите събития в модния бранш. На подиума излизат едни от най-добрите марки, за да представят своето виждане за тенденциите през следващата година. Една от тях беше Dior, която излезе с дизайните си за пролет/лято 2020 година.Шоуто им обаче предизвика и редица коментари заради декора, който беше използван. Около модния подиум бяха сложени 164 дървета, които да пресъздадат горска атмосфера. Това не се хареса много на екоактивистите, които побързаха да кажат, че това е престъпление към природата и не е никак полезно във време на глобално затопляне.От модния гигант бързо реагираха и обясниха, че всичките използвани дървета ще бъдат присадени отново из цял Париж. Така ще им бъде позволено да растат в нормална среда, която ще им помогне да живеят дълъг живот.Освен това, самите дървета, които идват от Франция, Германия и Италия, са имали табели с историята и произхода на всяко едно дърво. Също така, там е било написано и къде точно ще им бъде новият дом след шоуто.", "date": "2019.10.01", "title": "Dior ще засади 164 дървета"}
{"url": "http://www.cross.bg/polfriiiman-dzhok-zaradi-1614444.html", "text": "/КРОСС/ Делото за възобновяването на производството за предсрочното условно освобождаване на Джок Полфрийман е пренасрочено за 7-и октомври, заради високия обществен отзвук на случая и заради невъзможността на Полфриймън да напуска Дома за чужденци в Бусманци.Според председателя на Върховния касационен съд Лозан Панов Съдийската колегия на Висшия съдебен съвет е абдикирала от своите задължения да брани независимостта на магистратите.Коментарът му беше по повод двете противоположи позиции, с които съдебните кадровици излязоха по повод критиките към тримата апелативни съдии, пуснали предсрочно от затвора Джок Полфрийман:\"Целият този подход, с който се насажда омраза, ненавист към магистрати, независимо дали сме съгласни, или не с постановени системи актове, е връщане към епохи, които смятам, че би трябвало да сме позабравили\", коментира Лозан Панов, който миналата седмица не е участвал в обсъжданията по казуса \"Джок Полфрийман\" в Съдийската колегия.", "date": "2019.10.01", "title": "Делото по случая \"Полфрийман\" е пренасрочено за 7 октомври"}
{"url": "http://www.cross.bg/viena-izlozhba-myzeii-1614446.html", "text": "/КРОСС/ Националният военноисторически музей открива днес изложба във Виена.\"Противостояния\" се нарича експозицията, която през целия месец октомври ще бъда в галерията на българския културен институт \"Дом Витгенщайн\" в австрийската столица.Изложбата е посветена на вековната годишнина от Ньойския договор и са включени картини на Владимир Димитров-Майстора, Александър Мутафов, Никола Танев, Райко Алексиев.", "date": "2019.10.01", "title": "Националният военноисторически музей открива изложба във Виена"}
{"url": "http://www.cross.bg/singul--leva-1614447.html", "text": "/КРОСС/ Отборът на Байерн Мюнхен най-вероятно ще спечели сблъсъка от група „В“ на Шампионската лига по футбол срещу Тотнъм Хотспър – това определи „Еврофутбол“ за гостуването на баварците в Лондон, което е днес от 22.00 часа:Тотнъм Хотспър (Анг.) – Байерн Мюнхен (Гер.)             Сингъл, Live, ТОП      „1“-3.20 „Х“-3.40 „2“- 2.10Днес, утре и в четвъртък предстоят вълнуващи мачове от груповата фаза на Шампионската лига и Лига Европа, както и първите полуфинални сблъсъци от Копа Либертадорес. Вижте кои са те:Цървена звезда (Сърб.) – Олимпиакос Пирея (Гър.)      Сингъл, Live, ТОП      „1“-2.80 „Х“-3.15 „2“- 2.45Ювентус (Ит.) – Леверкузен (Гер.)                                Сингъл, Live, ТОП      „1“-1.60 „Х“-3.70 „2“- 5.40Ривър плейт (Арж.) – Бока Хуниорс (Арж.)                     Сингъл, ТОП             „1“-1.85 „Х“-3.30 „2“- 4.20Барселона (Исп.) – Интер Милано (Ит.)                        Сингъл, Live, ТОП      „1“-1.57 „Х“-4.10 „2“- 5.00Валенсия (Исп.) – Аякс Амстердам (Хол.)                      Сингъл, Live, ТОП       „1“-2.50 „Х“-3.30 „2“- 2.65Гремио (Браз.) – Фламенго РЖ (Браз)                            Сингъл, ТОП              „1“-2.30 „Х“-3.00 „2“- 3.20Ференцварош (Унг.) – Лудогорец (Бълг.)                       Сингъл, Live, ТОП      „1“-2.60 „Х“-3.10 „2“- 2.70Бешикташ (Тур.) – Уулвърхямптън (Анг.)                      Сингъл, Live, ТОП     „1“-2.55 „Х“-3.16 „2“- 2.43АЗ Алкмаар (Хол.) – Ман. Юнайтед (Анг.)                       Сингъл, Live, ТОП     „1“-2.76 „Х“-3.12 „2“- 2.29 „Еврофутбол“ пусна залози и за Голмайстор на мача Ференцварош – Лудогорец. От домакините найнапред е Франк Боли с 5.00, а от българите – Клаудио Кешеру с 6.00. Вижте всички опции . Ивет Лалова е с коефициент от 60.00 за шампион на 200 метра при жените на Световното първенство по лека атлетика в Доха, Катар.  можете да намерите коефициентите за дисциплините с опции за залог. В неделя бургазлия грабна общо 10198,50 лева от футболни залози за два мача в права колонка. Ден по-рано старозагорец прибра 7973,16 лева, от които 1442,98 лева са бонус със система 4 от 5 м. + 1 ТВ. м. със 150 лева. Жител на пловдивското село Марково грабна 7023,74 лева за 3 мача в права колонка.Варненец си тръгна с общо 7868 лева от Спортмакс в събота след предвиждане за Секунда на 1-ви гол. Жител на софийското село Лозен пък взе 2124,60 лева в неделя за Първо полувреме/Краен изход. А, столичанин заслужи 2830,38 лева за комбинация от Точен резултат + Секунда на 1-ви гол.Към 13.00 часа на 01.10.2019 г. сумата в Джакпот 13 е на стойност 13 775 лева, а срещите от него можете да видите . ", "date": "2019.10.01", "title": "Байерн Мюнхен ще победи Тотнъм в Лондон според \"Еврофутбол\""}
{"url": "http://www.cross.bg/hisarya-ypravlenie-vulcheva-1614448.html", "text": "/КРОСС/ Коалиция „БСП за България“ откри предизборната си кампания в Хисаря. На тържеството, което беше организирано на площадката пред ресторант „Фонтана“ присъстваха приятели, членове и симпатизанти на левицата. За да подкрепят местните кандидати, за откриването на кампанията бяха пристигнали проф. Иво Христов – депутат от БСП, членовете на НС на БСП Янаки Стоилов, Петър Мутафчиев и Галин Дурев – областен коорданатор на БСП за Пловдивска област.С приветствие към гостите се обърна председателят на Хисарската структура на БСП Пенчо Шапков.Той акцентира на факта, че всички кандидати за кметове на Хисаря и селата в общината дават в предизборните си плаформи щедри обещания на килограм. Предишните кметски мандати в Хисаря, особено последните два, затвърждават впечатлението, че нищо от поетите в предизборните кампании ангажименти не се изпълнява.„Българският народ е чул много обещания, видял е всякакви политически субекти в обществения живот. Много обещания ще чуете и в сегашната предизборна кампания.“, подчерта Шапков и допълни: „Ако сегашните кандидати за власт изпълнят всичките си обещания, трябва съвсем скоро по улиците на Хисаря и по селата да потекат реки от мед и масло, а от чешмите да се леят вино и ракия. Затова в нашата програма за управление на Хисаря за периода 2019-2023 г. ние сме заложили на реализма и реалното изпълнение на задачите.“, заключи Пенчо Шапков.След това председателят на ОбС на БСП представи пред събраното множество кандидатурите на БСП за кметове по места. В село Красново за втори мандат ще се състезава отново досегашният кмет на селото Цвятко Истилянов, за Старо Железаре безапелационен фаворит отново е Илия Тонов, който се очаква да бъде избран за четвърти мандат. Битката за кметския стол от името на БСП в село Паничери повежда Веска Пашкулова.Кандидат за кмет на Хисаря е Ива Вълчева – експерт в сферата на туризма, дългогодишен общински съветник и в последната година и половина – председател на Общинския съвет в Хисаря.Тя очерта главните проблеми на Хисаря и околните села като представи и част от акцентите в програмата си за управление.„Силно вярвам, че работа се върши от екип от съмишленици, както и от добре подготвени професионалисти. Смятам, че хората от нашата листа за общински съветници са именно такива.“ подчерта Вълчева. „Хисаря е основна туристическа дестинация и един от най-известните СПА центрове в България. За жалост в очите на туристите, Хисаря е един западнал, лошо поддържан град с разбити улици, изоставени и рушащи се къщи и преливащи от смет конейнери в целия град.“. Така описа Вълчева състоянието на града.Възраждането на местната икономика, създаване на благоприятна бизнес-среда, подобряването на инфраструктурата, чистотата, поддържането на паркове и градини, политики по отношение на възрастните хора и младите семейства, политики по отношение на възраждане на местните спортове, запазване на културните институти, подкрепа на читалищата и работа по създаването на нови фестивали и атракции- това са само част от намеренията в програмата за управление на кандидата на Коалиция „БСП за България“.Ива Вълчева подчерта, че досегашното управление на Хисарска община е довело града до тежки финансови дефицити и пое личен ангажимент за открито и честно управление, за регулярни тримесечни отчети пред гражданите, които са коректив на всяко управление.„За нас е важно да се вслушваме непрекъснато в проблемите на хората“, подчера Ива Вълчева. Не може да се управляват хора, когато си капсулиран и нямаш комуникация с тях\", допълни тя.Успех на кампанията на Колация \"БСП за България\" пожелаха и гостите – проф. Иво Христов и Янаки Стоилов. След привествията Пенчо Шапков – председател на ОбС на БСП представи и листата за общински съветници. „При подредбата сме търсили баланса.“, подчерта Шапков. „Сред кандидатите ни за общински съветници има много млади, добре образовани хора, професионалисти в своята област. Присъстват и хора от по-средното поколение, които имат натрупан житейски и административен опит“, отбеляза Шапков. ", "date": "2019.10.01", "title": "Ива Вълчева: Работа се върши от екип от съмишленици и професионалисти"}
{"url": "http://www.cross.bg/karti-potrebitelite-posochvat-1614442.html", "text": "/КРОСС/  Годишният доклад на Mastercard - Masterindex дава нова информация за възприятията на българите към разплащателните методи, банковите услуги, както и честотата на използването им. Проучването тази година показва, че почти всеки българин в страната притежава дебитна карта (98%), докато процентът на притежаващи кредитна е 40. Притежателите на дебитни карти в България са повече, в сравнение с тези в съседните ни Македония и Сърбия, където са съответно 94% и 79%. Близо половината от запитаните проявяват интерес към незабавните трансфери и P2P разплащанията, съответно 51% и 44%, като основна причина за това са бързината и удобството, които осигуряват. Биометрията, като метод за автентикация на плащанията, е предпочитан метод сред потребителите, които плащат с телефона си – 43% предпочитат да въвеждат биометрични данни.Що се отнася до честота на използване, у нас дебитните карти се използват най-често – 39% плащат с тях ежедневно, докато 32% използват кредитни карти до два пъти в месеца. Изборът на конкретна марка разплащателна карта се определя от потребителите най-вече на база добрата репутация на банката картоиздател (40% посочват този показател като водещ). В същото време става ясно, че картодържателите в България са много чувствителни към цените, когато става въпрос за избора на банката – клиентите се ориентират най-вече по ниските лихвени проценти и ниската комисионна (64%). Други важни причини за избор на банка са допълнителните функции на картата, както и това дали се приема от всички банкомати (около 30% посочват тези два фактора). Като основен стимул за увеличаване честотата на използване на разплащателна карта, потребителите посочват възможността за възстановяване на суми и схеми за лоялни клиенти (съответно 44% и 46%).За най-ценена характеристика при избора на карта потребителите посочват безопасността, която гарантира при плащания (посочена от 44% от запитаните), последвана от улесненото използване и удобството при разплащанията (28%). Двата вида карти (кредитна и дебитна) носят разнообразни ползи за финансовата стабилност на картодържателите. В България процентът на хората, които се възползват от предимствата и на двете, е 38, а в Македония и Сърбия съответно 22% и 21%. Картодържателите откриват удобство от използването на дебитна карта за разплащане в хранителни магазини (65%), онлайн пазаруване и резервации (43%) и за плащане на сметки и пазаруване на дрехи (33%). Кредитните карти са предпочитани на първо място, когато става въпрос за онлайн пазаруване и правене на резервации (за 50% от проучените), последвани от пазаруване на храна и дрехи, съответно с 47% и 42%.Относно безконтактните плащания, проучването сочи, че 58% от потребителите се чувстват комфортно, когато плащат безконтактно без въвеждане на ПИН код за суми до 50 лв. – в  следствие на което Mastercard увеличи лимита за безконтактни плащания без ПИН код от 25 на 50 лв. през април тази година. Тогава компанията заяви, че новият лимит е по-добре адаптиран към финансовите нужди на потребителите и допълнително показва зрелостта на българския пазар за тази стъпка. Основният мотив за използване на безконтактни карти вместо кеш, е удобството им (65% от запитаните го посочват като определящо). За разплащания над 50 лв. 29% от запитаните посочват, че предпочитат да вкарат картата си в ПОС терминал.„Ставаме свидетели на непрекъснатото разрастване на безконтактната мрежа в страната. България продължава да бъде сред лидерите в Централна и Източна Европа в имплементирането на най-новите технологии, като показателни за тази тенденция са данните от проучването Masterindex 2019. Доверието в мобилните разплащания се повишава, а това позволява да развиваме и нови технологии, като плащане чрез биометрични данни, които осигуряват и по-голямо удобство и бързина за потребителите. Всичко това говори за една зрелост, която постига пазара през последните години.“ коментира Ваня Манова, мениджър на Mastercard за България, Северна Македония, Албания и Косово.Годишният доклад на Mastercard хвърля светлина върху възприятията на българите относно използването на разплащателни карти в чужбина. Проучването е проведено сред 1000 български граждани в 28 града. Направени са заключения по въпроси, които се отнасят до предпочитанията на хората за вида на разплащателните карти, отношението им към плащането с карти в чужбина, както и нивото на доверие в безопасността на плащането с карти. ", "date": "2019.10.01", "title": "75% от българите, които използват мобилни приложения за плащания, вярват в безопасността им"}
{"url": "http://www.cross.bg/spryamo-avgyst-protzent-1614449.html", "text": "/КРОСС/  Инфлацията в еврозоната е достигнала през септември тригодишен минимум от 0,9 на сто спрямо 1 процент през август.Това съобщи европейската статистическа агенция Евростат, цитирана от Франс прес.Тази цифра е по-ниска от прогнозите на анализаторите, анкетирани от Фактсет (Factset), които залагаха на 1 процент.Отчетената стойност остава много под целевия праг, определен от Европейската централна банка, която се стреми към равнище малко под 2 процента.Според днешната предварителна оценка на Евростат миналия месец най-много да са поскъпнали храните, алкохолът и цигарите – с 1,6 на сто спрямо 2,1 на сто през август. Следват услугите (1,5 на сто спрямо 1,3 на сто през август), промишлените стоки без енергията (0,3 на сто, колкото и през август). През септември енергията е поевтиняла с 1,8 на сто спрямо 0,6 на сто през август.", "date": "2019.10.01", "title": "Инфлацията в еврозоната достигна тригодишен минимум"}
{"url": "http://www.cross.bg/chastniya-sektor-kiril-1614431.html", "text": "/КРОСС/  \"Надяваме се Европейският съюз да запази водещата си роля в областта на науката. Важно е да има политики, които да стимулират подобно развитие. В общоевропейски мащаб има \"изтичане на мозъци\". Не наука за науката, а наука за иновации - към това трябва да се стремим\", това мнение изрази Теодор Стойчев, ръководител на Бюрото на Европейския парламент в България, в предаването \"Бизнес старт\" с водещ Христо Николов.\"В рамките на изслушването на Мария Габриел в Европейския парламент се акцентира точно върху различните програми за насърчаване на науката в Европа. Говореше се и за бюджети, инвестиции. Следва програмата \"Хоризонт Европа\" да получи адекватно финансиране\", подчерта Стойчев.Кирил Петков, създател на Центъра за приложни изследвания и иновации към Биологическия факултет на СУ „Св. Климент Охридски“, обясни, че изследвания и иновации са две съвсем различни по същността си понятия.\"Една добра метрика за инвестиция е колко е ефективно финансирането от частния сектор и от бюджета на ЕС\", посочи още Кирил Петков.Според Кирил Петков Европа е водеща в чистата наука, но не и в иновациите.\"В Европа имаме университети, които са добре финансирани или и да не са не се очаква да търсят средства от частния сектор и те стават нещо като манастири\", обясни Кирил Петков. Според него обаче учените трябва да си сътрудничат и активно с бизнеса.", "date": "2019.10.01", "title": "Университетите трябва да излязат от \"манастирската си дейност\" и да заработят с бизнеса"}
{"url": "http://www.cross.bg/prokyror-ostavka-georgiev-1614432.html", "text": "/КРОСС/ Бившият шеф на антикорупционната комисия Пламен Георгиев и настоящ прокурор в специализираната прокуратура подаде оставка като прокурор тази сутрин.Очаква се утре тя да бъде гласувана от Прокурорската колегия на Висшия съдебен съвет (ВСС). За подадената оставка потвърди пред \"Дневник\" говорителят на прокурорската колегия на ВСС Даниела Машева.Георгиев бе назначен от правителството за конслул във Валенсия, но преди да бъде изпратен зад граница той трябва да бъде освободен от прокурорската длъжност.", "date": "2019.10.01", "title": "Пламен Георгиев подаде оставка като прокурор, за да замине за Валенсия"}
{"url": "http://www.cross.bg/yunaiited-arsenal-godini-1614433.html", "text": "/КРОСС/ Манчестър Юнайтед и Арсенал направиха 1:1 в неособено интересен последен мач от кръга във Висшата лига. Така червените дяволи записаха най-лошия си старт на сезон от 30 години насам. И двата тима обаче също така демонстрираха колко далеч са от това да се борят за титлата в Англия.В сблъсък, криво огледало на гигантските сблъсъци от преди години, домакините откриха чрез Скот Мактоминей. Арсенал изравни след час игра чрез Пиер-Емерик Обамеянг. Така той стана първият играч на Арсенал със седем гола в пърите седем кръга от 1997-а година. Тогава подобно постижение записа Денис Бергкамп.След това Бернд Лено спаси на два пъти столичани. Той извади удари на Магуайър и Рашфорд. С точката Арсенал се изкачи в Топ 4. Юнайтед обаче е на 10-а позиция в класирането с едва 9 точки. Подобно нещо не се е случвало от 1989-а насам. Тогава червените дяволи завършиха 13-и в края на сезона.", "date": "2019.10.01", "title": "Юнайтед направи най-лошия си старт от 30 години насам"}
{"url": "http://www.cross.bg/vulcheva-hisarya-koloezdene-1614434.html", "text": "/КРОСС/ Кандидатът за кмет на Община Хисаря Ива Вълчева и водачът на листата за общински съветници на Коалиция „БСП за България” Пенчо Шапков бяха през този уикенд гости на финала на 24-часовия маратон по планинско колоездене, организиран от Велоклуб „Крива спица”.За девета поредна година надпреварата се провежда над село Мътеница, Хисарско. Спортното състезание е традиционен притегателен център за любители на колоезденето и събира млади хора, семейства с деца, които прекарват на палатки в планината уикенда си.Тази година победител в 24-часовия маратон беше Ради Арнаудов, който получи от Ива Вълчева и награда – подаръчен ваучер за СПА уикенд в хотел „Хисар”.„Община Хисаря трябва да работи за възраждането на традиционните за региона спортове – колоездене, футбол, плуване”, заяви при награждаването кандидатът за кмет на левицата. „Спортът е начина младите хора да избягат от зомбирането, което им причинява виртуалният свят. Той ги учи на дисциплина и отговорност, които са така необходими на подрастващите.”, смята Вълчева. Тя и колегата й Пенчо Шапков разкриха, че след спечелването на изборите, планират серия от мерки, които касаят развитието на хисарския спорт.Първата стъпка ще бъде осигуряването на безплатен достъп на учениците до всички спортни съоръжения в общината. От своя страна велосипедистите от „Крива спица” пожелаха на Ива Вълчева успех в предизборната кампания за кмет на община Хисаря и отлично представяне в изборния ден на 27 октомври.24-часовият маратон по планинско колоездене на “Крива спица” е единственото по рода си състезание в България и е сред най-трудните и предизвикателни изпитания в сложен терен в календара на българските планински колоездачни серии.  ", "date": "2019.10.01", "title": "Ива Вълчева: Община Хисаря трябва да работи за възраждането на традиционните за региона спортове "}
{"url": "http://www.cross.bg/pernik-vladimirov-razvitieto-1614435.html", "text": "/КРОСС/ „БСП за България“ даде старт на предизборната си кампания в Перник.Кандидатът за кмет на общината Станислав Владимиров, кандидатите за кметове на населени места от общината и кандидатите за общински съветници дадоха иновативно и различно начало на кампанията си, с което заявиха своите намерения за цялостна промяна. Непринудената обстановка позволи всеки желаещ перничанин да се срещне с Владимиров или някой от кандидатите за кметове и общински съветници, за да сподели своите виждания за бъдещето на града и общината.„Имам волята и енергията заедно да ускорим развитието на Перник, за да го направим по-добро място за живот и работа“, заяви Владимиров и добави, че това ще бъде мотото на цялата му кампания. Той бе категоричен, че хората искат промяна и Перник да се развива по-бързо.„Градът ни има своя шанс за развитие, защото още от миналото този район е доказал, че има потенциал. Без силна икономика, с висока добавена стойност обаче няма как да има средства, за да се превърне Перник в един проспериращ, развит, зелен и добър град за живеене и работа. Благодарение на развитието на местната икономика можем да решим много проблеми на Перник – екология, инфраструктура, транспорт, да развием младежките и културни дейности и спорта“, заяви кандидатът за кмет Станислав Владимиров.Той подчерта, че кампанията, която ще води БСП в общината ще бъде без компромати и излишни негативни послания.„Перничани искат да им се предложи път за развитието на града. Надявам се да привлека повече хора от Перник за моята кауза, за да изградим един нов и модерен град. Имам енергията и волята, която запалва младите хора и се надявам да успея да пренеса тази сила върху всички жители от града, за да тръгнем заедно към ускорено развитие на Перник“, каза още Владимиров.Той обяви, че ще работи за това Перник да бъде дигитална община, за да се намали корупцията до минимум и за да се повиши публичността и откритостта при работата на администрацията. „Ще разчитам на хора с висок професионализъм и морал“, заяви Станислав Владимиров.", "date": "2019.10.01", "title": "Станислав Владимиров: Имам волята и енергията заедно да ускорим развитието на Перник"}
{"url": "http://www.cross.bg/iiotova-iliyana-yniversitet-1614436.html", "text": "/КРОСС/ \"Софийският университет „Св. Климент Охридски“ е един от малкото оазиси на свободомислието, на съпротивата срещу празнодумието, равнодушието и измислените идоли\", заяви Илияна Йотова на откриването на новата академична година.„Имаме нужда от вас, от активни поколения, грамотни лидери, които утре ще коват закони, ще управляват, ще обучават, ще отсъждат или ще откриват нови технологии – уверени в познанията си, смели и независими в действията си. Не се притеснявайте от силата на собствената си позиция, участвайте активно в политиката, в обществените дебати с познания и компетентност, които тук ще получите.“ С тези думи вицепрезидентът Илияна Йотова приветства студентите в Софийския университет „Св. Климент Охридски“, където откри новата академична година.„Ако имаше единица мярка за познание, тя щеше да носи името на Софийския университет „Св. Климент Охридски“, изтъкна Илияна Йотова. Според вицепрезидента университетът е един от малкото оазиси на свободомислието, на съпротивата срещу празнодумието, равнодушието и измислените идоли, на бунта срещу полуистините и фалшификатите.В приветствието си вицепрезидентът подчерта, че науката, която се твори в Софийския университет, трябва да срещне подкрепата на държавата, и настоя за повече инвестиции в образованието. Илияна Йотова подчерта важната връзка между образованието и професионалната реализация.„Задължение и грижа на държавата е да осигури нещо много важно – равен старт за нашите деца. Всеки, който иска да учи, трябва да може да го направи независимо от кой край на България идва и колко са заможни неговите родители“, изтъкна вицепрезидентът.Илияна Йотова призова за още по-голяма свобода и автономия на университетите. „Трябва да освободим енергията на университетите и предложенията да дойдат именно от тези аудитории, от тези млади хора“, отбеляза тя.Според вицепрезидента задължително условие за модерна държава е развитието на иновациите и високите технологии.  „Мястото на Софийския университет е в във формиращата се мрежа на европейските университети, където вече са включени 24 държави, и се надявам на помощта на нашия еврокомисар Мария Габриел“, заяви Илияна Йотова.Заедно с ректора проф. Анастас Герджиков вицепрезидентът Йотова връчи студентските книжки на първокурсници – лауреати на олимпиади.По-рано вицепрезидентът положи цветя пред паметниците на Евлоги и Христо Георгиеви. ", "date": "2019.10.01", "title": "Илияна Йотова: България се нуждае от активни и грамотни млади хора като вас"}
{"url": "http://www.cross.bg/cook-thomas-model-1614437.html", "text": "/КРОСС/  За фалитът на Thomas Cook, чийто основател е наричан откривател на модерната туристическа индустрия, се посочват различни причини – Brexit, поредица от лоши управленски решения и неуправляемото ниво на задълженията. Вероятно обаче си заслужава да видим този банкрут и като начало на края за туристическия модел, който същата тази компания помогна да се създаде, пише Леонид Бершидски за Bloomberg.Възходът на Thomas Cook като организатор на екскурзии с влак за британските маси до доминираните от Британската империя Близък Изток и Северна Африка е добре документиран и описан. Ръководен от идеята да отвлече средностатистическия поданик на кралица Виктория от пиенето, баптисткият проповедник Томас Кук решил да ги съблазни с идеята да посетят нови места и да видят нови неща без да напускат зоната си на комфорт. Така пасторът открил концепция, която и до днес движи туристическата индустрия.„Централно място в неговата нова структура заема „курортът“, пише изследователят Ф. Робърт Хънтър за Thomas Cook and Son, предшественика на сегашния туроператор.“Курортите са места, посветени на туристите. Това може да са места с големи природни красоти, разположени в планините или по крайбрежията. Минералните извори, някога запазени само за болни, сега станаха атрактивни за туристите. Курортът предлага различно настаняване, насочено към клиенти с различна платежоспособност. То варира от пансиони, хотели и гранд хотели (със стотици стаи). Най-развитите курорти имали и трите вида настаняване, плюс храна и други услуги. Курортите имали и пешеходна зона или алея за разходки с различна дължина и форма. И разбира се – имало малка армия от служители, заети да предоставят услуги на турситите – сервитьори, готвачи, гидове, пикола и т.н. За да се осигури бързото придвижване на туристите от дома до курорта и обратно, се появили мрежи от туристически ориентирани услуги – параходи, влакове, агенти и туроператори с техните офиси и подразделения. Появили се и туристически агенции със собствен персонал и планирани пътувания. Промотъри като Thomas Cook създали и понятието „туристически сезони“ - време в годината, когато било най-подходящо и изгодно за пътуване“, завършва Хънтър.Това е откриването на това, което изследователите наричат „анклавен туризъм“. Всички преживявания, като например пътувания до различни екзотични места или приключения се организират от курорта (анклавът) като отправна точка. Тази ваканция е като изложба – туристите просто разглеждат някакви места и обекти, без да влизат в особено съприкосновение с тях. Алтернативата е интегрираният туризъм, при който пътуващите са в контакт с местните общности, които населяват дадена страна или регион.Анклавният модел способствал за увеличаване на туристическите пътувания и да се разшири обхватът им до нови, непознати територии с малко или дори никаква туристическа инфраструктура и удобства. Този вид туризъм разчита на специализирана инфраструктура, която е по-лесно да се направи отколкото публичната инфраструктура, но и приложението и е само за туристически нужди.Томас Кук залагат на анклавния модел, защото бизнесът им се развива на територии, завладяни и контролирани от Британската империя, като Египет и Судан. Местното население там често било враждебно към европейци и особено англичани, а нито империята, нито местните шейхове и крале били заинтересовани от строежа на публична инфраструктура по европейски модел и качество за всички. Затова туроператора построил своя инфраструктура, с малки подкупи към местните власти, за да дадат разрешения.По този начин, още в края на 19-ти и началото на 20-ти Thomas Cook създава основите на това, което през целия 20-ти век доминира туристическата индустрия, доразвито особено силно след Втората световна война. Според Британската асоциация на туристическата индустрия, 49% от британците, които са пътували зад граница са си купили туристически пакет за целта. Основната причина е, защото в тези пакети е включено всичко, за което иначе туристът трябва да се погрижи сам, и освен това, те са и често по-евтини, заради отстъпките, които може да постигне един туроператор в сравнение с индивидуален пътешественик.Често обаче, дори и без пакет, много туристи отново се озовават в курортите, както е било предвидено в модела на Thomas Cook, защото цялата инфраструктура и логистика на едно пътуване – от летища и авиокомпании, до хотели и забавления за децата, е обвързано с този модел. Нека не се заблуждаваме – ако сами резервираме полети и настаняване отделно, дори и през AirBnB, ние не избягваме изцяло от модела на „анклавния туризъм“, а просто го ползваме отчасти, или пък просто по различен начин.В Thomas Cook явно са решили, че този модел е безсмъртен и просто трябва да доставят на различните поколения туристи предпочитаните от тях пакети. В своя доклад за 2019 г. компанията отбелязва и промяна в търсенето на най-активната група туристи – тези под 35 годишна възраст. Вместо алкохони турове и нощни забавления, все по-често се търсят занимания като йога и здравословно хранене. Thomas Cook отбелязаха тези тенденции, но решиха да ги третират като обикновени прищявки. Има търсене за по-природосъобразни пътувания? Ще спрем да перем кърпите толкова често и ще рекламираме същите курорти като екологични. Туристите искат повече преживявания, които да публикуват в Instagram? Ще измислим нещо по калъп. Туристите искат „уникално местно преживяване“? Трудно, но ще сложим една табела „уникално“ на всичко, което се сетим.Източник: ", "date": "2019.10.01", "title": "Как екскурзиите на Thomas Cook се загубиха по пътя?"}
{"url": "http://www.cross.bg/pytin-kitaii-zayavi-1614438.html", "text": "/КРОСС/ Китай играе важна роля в решаването на глобални проблеми и има висок международен статут, заяви руският президент Владимир Путин във вторник, съобщава Интерфакс.В писмо до китайския президент Си Цзинпин, Путин посочва, че оценява \"конструктивния диалог\" между Русия и Китай, както и приятелските отношения на двете страни.Пишейки по повод 70-та годишнина на Китайската народна република, Путин заяви: \"Под ваше ръководство Китай уверено върви към постигане на целите, очертани от 19-ия конгрес на Комунистическата партия на Китай, които включват изграждане на \"общество на средната класа\" до 2021-а година и превръщане на страната в \"модерна социалистическа държава\" до 2049-а година.", "date": "2019.10.01", "title": "Путин: Китай е ключов глобален играч"}
{"url": "http://www.cross.bg/gabriel-evropeiiskiya-evropa-1614430.html", "text": "/КРОСС/ „Ще разчитам на вас да бъдем съмишленици в целта да постигнем такова ниво на иновации, наука и спорт, което да бъде на висотата на младите. Ще остана вярна на подхода – хората в центъра на политиката, без разлика на възраст и пол, без разлика на убежденията им.“ Това заяви по време на изслушването в Европейския парламент българския кандидат за еврокомисар Мария Габриел.„За мен е важно да започна ново партньорство и се надявам то да бъде толкова трайно, колкото предишното. Искам да имаме една по-приобщаваща Европа,  Ресорът, който иска да ми повери председателят на Европейската комисия, е изцяло новаторски. Тук са включени водещи програми като „Еразъм“ и „Хоризонт“. Трябва да създадем необходимите взаимодействия, така че те да работят.  Това са предварителни условия за растежа и устойчивостта“, подчерта българският кандидат за еврокомисар.„Трябва да развиваме иновативни предприятия. Много е важно да създадем един нов Европейски съвет за иновациите, който да допълва Европейския институт за иновации и технологии. Трябва да променим принципите на споделяне. Важна е геополитическата роля на бъдещия колегиум на комисарите. Би трябвало да имаме своите връзки с партньорсите от Западните Балкани, Африка, Източното партньорство и Южното Средиземноморие. Културата е в основата на общите ни ценности и желанието ни е да поставим в човека в центъра, очерта основните предизвикателства Габриел.Евродепутат напомни, че Европейският парламент е предложил трикратно да се увеличи бюджета за „Еразъм “ за следващия период. Габриел изрази подкрепа за това и каза, че иска да говори с министрите на образованието и да се говори, ако трябва, и с тези на финансите.Попитана за разногласията между Съвета, който ще иска парите за „Хоризонт“ да са по-малко, и Европейския парламент и на коя страна ще застане, тя каза, че е на страната на Европарламента и ще отстоява увеличаване на парите за „Хоризонт“, който не е разход, а инвестиция и трябва да отговаря на глобалните предизвикателства.Габриел каза още, че има за цел 35% от бюджета да е за климата и 30% при „Хоризонт 2020“. При „Хоризонт Европа“ трябва да има подобрения. „Да се обърне внимание на всички, които участват в оценката, да предоставят по-качествени данни за мониторинг при подготвянето на проектите. Важно е, когато нещо не действа, да се намесим максимално бързо“, каза тя.„Ако искаме да извършим климатичния преход, това няма да стане без иновации, ще подкрепя всички проекти в решения, които все още липсват, които да са и финансово подплатени“, допълни Габриел.Тя посочи, че в някои части на Европа има изоставане в иновациите. „При преговорите за „Хоризонт Европа“ ще проучва във връзка със стипендиите „Мария Кюри“ дали може да има финансова възможност за лицата, които искат да се върнат в страните по произход. Има такъв пилотен проект“, каза кандидатът за еврокомисар.", "date": "2019.10.01", "title": "Мария Габриел пред Европейския парламент: Трябва да спрем изтичането на мозъци"}
{"url": "http://www.cross.bg/horata-pargov-obshtinata-1614439.html", "text": "/КРОСС/   Вярно е, че обърнах в речта си, с която открихме кампанията на районите кметове, специално внимание, като хората, които са преки представители в кварталите, в които живеем на Столична община, на администрацията, и пряко избираме след един месец, това са хората, които са призвани да бъдат сред населението, картотекирайки всички техни проблеми и търсейки решения в огромния бюджет на София, който е над 1 милиард, на тези проблеми.До този момент, за съжаление, виждаме устойчиво несправяне с маса проблеми, които хората ги дразнят години наред за сметка на няколко лъскави обекта, които за съжаление се оказаха провал за управляващите, известни като „ремонт на ремонта\" или „контрол на контрола\".Казвам това, защото е много важно този бюджет, който е над 1 милиард, да бъде прозрачно и ефективно разходван, ефективно с оглед решаване на повече проблеми на хората, не те да чуват най-честата дума от администрацията и от управляващи, че пари няма за всичко. Пари има, стига да бъдат похарчени с мисъл за човек и за проблема му.Основното нещо, което мъчи нашите квартали 30 години след началото на демокрацията това е лошата инфраструктура и липсата на благоустройство.За съжаление се оказа, че за 2/3 от софиянци, за 2/3 от територията на столицата общината не е майка, а е мащеха, за сметка на една малка част, която е презентативна, представителна, и в която до този момент управляващите се надяваха, че по този начин ще убедят хората, че все пак нещо се прави.Което означава, че след изборите първата основна задача е новият общински бюджет да бъде балансиран, така разпределен, че хората да усетят, че повече от техните пари, дадени на общината под формата на данъци и такси, се връщат при тях и нещо се случва.Тоест, повече средства за благоустройството на кварталите на София, за да могат те малко от малко след един мандат да се доближат до стандарта на Виена, с която всички обичаме да се сравняваме, а и както и столичният сегашен кмет обича да дава примери често, убеждавайки ни в едно или друго действие на общината.Вторият въпрос, който е много важен за хората, това е транспортното обслужване на града. Знаете, че през изминалите няколко години транспортът поскъпна, билетчето се повиши с 60%, но за сметка на това в транспортното обслужване все още има какво да се желае. Говорим и като качество на връзката с основния вид транспорт, който се наложи в последните години на града, а именно това е метрото.Говорим за довеждащия транспорт, който да дава възможност на повече столичани, които са отдалечени от основните линии на транспорта, да могат да го използват, което означава и повече екология, тъй като знаете, че един от основните причинители на замърсяването това са автомобилите, автобусите, а също така и градският транспорт, особено дизеловите двигатели.Третият проблем, който е много важен, и който е свързан с бъдещето на този град, а именно децата - това е образователната инфраструктура, защото Столична община не успя в последните 10 години да обърне внимание на всички училища и детски градини, тъй като знаете, че доста отчети се правят колко градини са санирани, колко сгради са подобрени, но от 198 детски градини и 176 училища над половината и повече имат нужда от спешна интервенция от страна на общината с оглед подобряване на образователната среда и инвестиции в нея. Тъй като все пак качеството на тази среда ще бъде въплътено и в бъдещирезултати на нашите деца, които учат в тази среда.  Аз нямам идея, ние имаме цел. Имаме цел, която е реална цел, която отразява усилията ни, особено в последните 4 години след 2015 година, след онези злополучни местни избори, в които 90% от секционните протоколи бяха сгрешени и дадоха верен резултат, които определиха едно мнозинство, близко до националното като рамки, което видимо не доведе София до развитие в застой.БСП съзнава своята историческа роля в този момент 30 години след началото на демокрацията, съзнаваме, че едно бъдещо мнозинство с един нов кмет няма как да мине без основното наше участие, но не бива да бъдем и прекалено бих казал амбициозни, казвайки, че едва ли не, че ние ще сме мнозинството, защото то ще се състои от всички онези представители на политически партии, които и до този момент заявиха, че София има нужда от промяна, без значение дали са позиционирани в ляво или в дясно, тъй като в момента те съставляват опозицията в местния парламент.И ние, и АБВ, и „Движение 21\", и представители на „Нормална държава\", и представителите на социалдемократите, и на „Глас народен\", които са като „Политическа група 5\" в момента, и на „Зелените\", които са част от тази група, и онази част от Реформаторския блок, който се разпадна тутакси след края на второто правителство на Борисов, които представляват „Демократична България\", и с които по редица теми за развитието на града ние имаме обща позиция и гласуваме заедно тъй като съзнаваме, че няма как София да бъде доведена до ръба на колапс предвид големия проблем с презастрояването, начина, по който се прави градоустройството, и липсата на градоустройствено планиране, което се сътворява в проблеми с липса на места, детски градини, паркинги, трафик и т.н.  Има три неща, които считам, че са основни за едно по-различно управление на София от досегашното.Защото г-жа Фандъкова каквото можа, направи.На първо място това е прозрачността, на второ място това е професионализмът, и на трето място това е да питаме повече хората, защото очевидно че те искат да бъдат питани. И това важно като отношение към тях, защото с техните данъци се случва всичко това, което гласува Общинският съвет и което прави един столичен кмет като действие. Ние до този момент се опитахме да инициираме три референдума.Първият беше за „Софийска вода\" концесията през 2012 година - отхвърлен категорично, макар че имаше голям брой подписи. Голямо единомислие на софиянци предвид тази концесия и тежестта, която дава тя в нашите сметки.Второ, питахме ги за „Младост\" -референдум, който беше свързан с проблема със застрояването. Отхвърлен категорично и недопуснат. И третият референдум, който беше много важен, беше свързан с един европейски проект, който общината започна, свързан с довършване с 3-та фаза на завода за отпадъци, а именно инсталация за така прословутия RDF, който да бъде в ТЕЦ „София\", който се намира почти в центъра на града, давайки ни примера, че ние сме като Виена - и те имат в центъра, и ние имаме в центъра, и затова ние сме като Виена, само че от Виена сме много далеч за съжаление.И този референдум не видя бял свят. Той беше много актуален, защото той питаше хората - имате ли желание общината да инвестира близо 300 милиона български лева в такава инсталация в ТЕЦ „София\" или нашата опция беше - или да изградим 3 завода за отпадъци, като спестим екологични и всякакви транспортни проблеми, които биха възникнали в следствие на това, че трябваше този RDF да се кара до центъра на града от завода за отпадъци, където се произвежда като остатък от преработката на боклук.И този референдум беше отхвърлен. Ние можем да повторим всеки един от тези референдуми, стига да има едно разбиране, мнозинство, което да подкрепи един такъв референдум, който да проведем.Можем да проведем и референдум по отношение на това как да харчим парите на софиянци, на къде да ги насочим - това е по-спешен проблем, за да видим коя част от обществото като мнозинство измира един или друг проблем.Има 5 основни проблема на общината в момента:Първо, започвам с кварталното благоустройство, инфраструктурата, за което вече говорих.Второ, трафикът и паркирането, като паркирането е ясно обосновано в редица стратегически документи как може да се реши. Даже е прието от Общинския съвет, включително и от колегите от ГЕРБ, и неизпълнено досега вече 10 години, а именно изглаждане на обществени паркинги, не използвайки само буферните на метрото, а обществени паркинги. Така че има редица въпроси, по които можем да ги питам. Швейцарците - пример за това как използват този инструмент на допитване, така въвличайки хората даучастват в местното самоуправление с тяхното мнение.  Как да гарантираме, като след Vox pópuli vox Déi - „Глас народен - глас божи\". Това е основен принцип. След като хората считат, искат, имат усещането, че трябва да се върви към едно или друго решение или да се предприеме едно или друго действие, аз мисля, че представителите на гражданите в общината, именно общинските съветници няма как да не се съобразят.  Модел на управление на общината? Прозрачност, професионализъм и повече питане на хората.Говоря като основни принципи. Защото точно в това е провалът на сегашните.Прозрачност - вече има ли съмнение у някой, че нещо не се случва както трябва в харченето на парите? Има ли съмнение у някой, че ул. „Граф Игнатиев\" за 24 милиона е провал на общината?Непрозрачно харчене на парите при всичките скандали, които можеха примерно с 24 милиона можехме да направим 10 детски градини при този недостиг, който имаме все още след 10 години. Професионализъм - използвам това, казвайки за втори път професионализъм, да се обърна към администрацията на Столична община, тъй като чувам, че ги плашат колегите от ГЕРБ, че едва ли не като дойде Манолова, като дойде БСП, че те всички ще бъдат уволнени, ще има някакви метли червени, зелени, не знам какви там.Не, професионализмът ще бъде водещият критерий за това дали администрацията си върши работата или не си върши работата, не политическият признак. Защото администрацията на Столична община трябва да бъде департизирана, деполитизирана, и освободена от това дали си член на ГЕРБ или не си член на ГЕРБ, да можеш да работиш и да имаш перспектива или няма да работиш и няма да имаш перспектива.Защото мисля, че това ни връща 30 години назад към една друга реалност, от която вече отдавна вече сме бих казал като рамка, като реалност, която вече не съществува.И разбира се, питането на хората не става само с референдуми, а става с една активност и на районните кметове и на общинските съветници, които трябва да са в непосредствена близост и контакт с различните обществени групи, кометите, които вече виждате има в почти всеки квартал по едни или други проблеми, което пък ще улесни работата ни.Дали ще ги направят обществени съвети, каквото искаме име можем да им сложим, но така че да стигат до повече хора до знанието какво ще прави общината или какво иска да прави общината, и хората да санаясно с това.  На 27 октомври 56-ти номер в интегралната бюлетина и в 75-ти в интегралната бюлетина за кмет на София ", "date": "2019.10.01", "title": " Калоян Паргов, БСП: След изборите първата основна задача е новият общински бюджет да бъде балансиран"}
{"url": "http://www.cross.bg/riana-fenty-savage-1614422.html", "text": "/КРОСС/ Още преди няколко месеца Риана даде заявка да детронира \"ангелите\" на Victoria's Secret и да се превърне своя бранд в найразпознаваемия за женско бельо. Откъм продажби вероятно все още не е постигнала този успех, но със сигурност и това не е далечна цел.Певицата взе смелото решение за пръв път да представи новата колекция на Savage X Fenty със спектакъл, който да се запише и да се излъчи олнайн. И това се случи скоро виждаме перфектните ангели на Victori'a Secret да дефилират със секси бельо.Но дотук със сравненията между двете марки, защото това, което създаде Риана, няма нищо общо с представите ни за ревю на бельо до този момент.Тазгодишният моден спектакъл на Savage X Fenty се проведе на 10 септември в Barclays Center в Бруклин пред отбрана публика, а вече е достъпен в Amazon Prime. И коментарите не закъсняха, защото този път Риана надмина себе си.Изпълнителката много точно успя да напипа печелившата стратегия - идеята за разнообразие, около която се върти всичко.Като започнем от разнообразието от цветове на моделите бельо и стигнем до размери и сексуална идентичност. Всичко тук е позволено. И е търсено.Идеята на подиума рамо до рамо да излязат супермодели като Бела Хадид и Кара делевин и дами, които в друга ситуация вероятно ще се срамуват да се съблекат по бански заради формите си, също успя да ни изненада.А на сцената на Savage X Fenty Show се прокраднаха и няколко мъже, дегизирани с нощници.Много музика, изпълнения на живо, хореография, светлинни ефекти - всичко е един добре замислен спектакъл, от който лесно можем да забравим основната цел - да ни накара да си купим тези модели бельо.Междувременно обаче сме пленени от това напълно различно изживяване, с което Риана се настани на трона на царицата на бельото и със сигурност ще искаме да видим как ще изглеждаме и ние с нейните модели.Savage X Fenty Show е точно в стила на Риана, но и далеч от това, което сме свикнали да виждаме. Барбадоската красавица не за първи път налага стандарти, така че можем само да очакваме още изненади. ", "date": "2019.10.01", "title": "Риана, Savage X Fenty Show и защо това ревю е като никое друго?"}
{"url": "http://www.cross.bg/tzenite-taysan-turbo-1614420.html", "text": "/КРОСС/ В нaчaлoтo нa ceптeмври, oщe прeди oфициaлнaтa прeмиeрa нa първoтo eлeктричecкo Pоrsсhе, мaркaтa oбяви цeнитe зa Гeрмaния. Какви са те за България?", "date": "2019.10.01", "title": "Колко ще струва електрическото Porsche Taycan у нас?"}
{"url": "http://www.cross.bg/bolnichnite-kovacheva-purvite-1614421.html", "text": "/КРОСС/ \"Oтказът от изплащане на първите три дни от болничните би засегнало конституционните права на гражданите\", това заяви пред БНТ омбудсманът доц. д-р Диана Ковачева.Според нея не трябва да се стига до там да не се плащат първите три дни от болничните.\"По този начин се засягат техни конституционни права. Работниците и служителите плащат своите осигуровки, внасят ги в НОИ, а накрая се оказва, че тогава, когато са осигурени за различни социални рискове, те на практика не могат да получат обезщетението, което замества загубените работни дни\", обясни тя.Ковачева подчерта, че не вижда по какъв начин неплащането на болничните ще ограничи издаването на фалшиви болнични. Тя допълни, че в първите дни от болничните по принцип има нужда от най-голяма подкрепа за болните.\"Когато има фалшиви болнични всички са ощетени - държавата, самите работещи и работодатели. За това трябва да се търси решение, но то не бива да е за сметка на правата на хората, които работят, защото те наистина заслужават да бъдат обезщетени\",изтъкна още тя.По темата със съкратеното съдебно производство омбудсманът заяви, че за нея най-добрият вариант е то да се премахне за много ограничен кръг престъпления.\"Става въпрос за умишлените убийства, които шокират със своята жестокост, извършени са по особено мъчителен за жертвата начин и се наказват с най-тежките наказания, каквито са доживотен затвор без право на замяна и доживотен затвор\", обясни омбудсманът.Ковачева призова дебата да не се политизира и да не се прибързва.Според нея съкратеното съдебно следствие е полезен институт и то не бива да се премахва изцяло в никакъв случай, тъй като по думите й сме щели да се върнем към ситуацията, в която бавното правосъдие е доминиращо.За условното предсрочно освобождаване Ковачева посочи, че в подобна ситуация трябва да се преценява освен дали се е поправил извършителят, дали е бил и достатъчно наказан.\"Все пак е важно да напомним, че трябва да се пази авторитетът и независимостта на съда, защото това е най-важната гаранция за справедливост\", допълни тя.Доктор Ковачева отбеляза още, че в институцията на омбудсмана продължава да получават много оплаквания от \"Топлофикация - София\".", "date": "2019.10.01", "title": "Първите три дни от болничните трябва да се плащат, категоричен омбудсманът"}
{"url": "http://www.cross.bg/kibersigyrnostta-mesetz-evropeiiskiya-1614424.html", "text": "/КРОСС/ В Европейския съюз започва Европейският месец на киберсигурността, като всички свързани събития и инициативи, координирани от Агенцията на Европейския съюз за киберсигурност (ENISA) и Европейската комисия с подкрепата на държавите членки ще продължат през целия месец октомври.Европейският месец на киберсигурността е ежегодна кампания на Европейския съюз, която цели повишаване на осведомеността и популяризиране на киберсигурността сред гражданите и организациите, както и предоставяне на актуална информация, свързана със сигурността.Тази година кампанията ще постави акцент върху различни теми, разкриващи необходимостта от промяна в поведенческите модели и представящи на потребителите подходящи примери, които да им помогнат да осъзнаят рисковете, които крият новите технологии.Първата тема обхваща основните принципи на „онлайн хигиената“ и правилните навици, които гарантират нашата безопасност онлайн, и които всеки трябва да възприеме в ежедневието си. Потребителите, които подхождат правилно към своята киберсигурност се чувстват по-уверени, когато използват своите компютри, смартфони, интелигентни часовници или всякакви други устройства, свързани с интернет. Основното послание е - киберхигиената е навик, който се придобива в ранна възраст и остава за цял живот.Втората тема поставя ударение върху „нововъзникващите технологии“ и върху нуждата от сигурност за потребителите и техните авангардни устройства. Технологиите се развиват бързо и е редно, придобивайки нов продукт, да настройваме по подходящ начин параметрите за сигурност и защита на личните данни. По време на кампанията, гражданите ще бъдат запознати отблизо с въпросите, свързани с новите технологии, на които следва да отделят внимание.Изпълнителният директор на ENISA Удо Хелмбрехт допълни: „Киберзаплахите непрекъснато мутират и от нас зависи най-вече дали ще опазим своята сигурност онлайн. Главна цел на Европейския месец на киберсигурността е всички граждани да бъдат наясно с рисковете във виртуалната среда и да разполагат с необходимото, за да бъдат по-адаптивни и уверени потребители. През октомври приканваме всички да останат бдителни по отношение на новите технологии и да научат как да си изградят добри навици за киберхигиена“.Европейският комисар по въпросите на цифровата икономика и цифровото общество Мария Габриел подчерта: „Днес даваме началото на тазгодишното издание на Европейския месец на киберсигурността, с ударение върху по-добрата осведоменост относно безопасността онлайн и свързаните с това умения, които ще ни трябват в бъдеще. Ако искаме да довършим изграждането на единния цифров пазар, особено важно е гражданите на ЕС и най-вече младите хора да разполагат със знанията и уменията, които ще им гарантират безопасна употреба на интернет. Наша обща отговорност е всички граждани да станат отговорни потребители на новите технологии“.При днешния старт на кампанията ENISA публикува видеоклип с основни проверочни въпроси за ежедневното ни използване на интернет. Европейската агенция за киберсигурност организира сесия за въпроси и отговори в Туитър, по време на която граждани и организации могат да поставят въпроси относно сигурността в интернет пространството и как да използват безопасно своите устройства.Официалният уебсайт на кампанията е . Там потребителите могат да намерят полезна информация и материали за повишаване на осведомеността по въпросите на киберсигурността. На уебсайтът е публикувана интерактивна карта, на която могат да се проследят всички събитията, които се организират в 24 държави.video:  ", "date": "2019.10.01", "title": " Започва Европейският месец на киберсигурността 2019 "}
{"url": "http://www.cross.bg/turnovo-lecheva-grada-1614423.html", "text": "/КРОСС/ „Велико Търново има нужда от нова енергия и различно управление, което не зависи от корпоративни и лобистки интереси и партийни централи. Управление с размах, воля и характер. Аз съм търновка и родният ми град е изключително важен за мен. В Търново съм израснала и формирах качествата си под грижите на моите възпитатели и учители“. Това каза кандидатът за кмет на община Велико Търново Весела Лечева пред Нова телевизия.Тя добави, че Велико Търново е национално богатство и емблематичен град за България и затова трябва да има своето достойно място по отношение на икономическите му показатели и благосъстоянието на великотърновци.„Велико Търново трябва да успява, както съм успявала и аз. Разчитам на почтена, ясна и открита кампания, защото има много ясни политики и цели, които трябва да покажем пред хората“, категорична бе Лечева.Весела Лечева каза още, че за да се чувстват жителите на Велико Търново добре и за да живеят добре е изключително важно какви са икономическите показатели на общината.„Днес Търново е с показатели под средните за страната. Доходите са един от най-големите проблеми за жителите на града. Самите те го наричат град на 500-те лева“, коментира тя.Кандидатът за кмет поясни, че това се случва заради липсата на управленски капацитет и невъзможността да се определят икономическите възможности на града.„Много ясно трябва да бъдат формулирани предимствата на града, които да дадат перспектива на Велико Търново. Едно от тях е туризмът, който може да носи добри доходи и възможности за жителите на Велико Търново. Той води след себе си съпътстващи дейности и услуги. Ако достигнем средните за България нива, в града ще влизат 25 млн. лв. Днес обаче един турист оставя следно 65 лв. дневно за престоя си в града. Това е четири пъти по-малко от средните за страната нива и вместо 25 млн. лв., в града остават само 5 млн. лв.“, каза още Весела Лечева.Тя коментира, че общината няма изградена стратегия за развитие на туризма и се работи на парче.Лечева обърна внимание и на демографския проблем в града, който по думите й се задълбочава.Тя припомни, че в програмата на левицата се предлага специален социален пакет, който да осигури грижа и подкрепа за младите семейства.Кандидатът за кмет на Велико Търново от левицата посочи още, че културно-историческо наследство e най-ценният капитал на обществото.Весела Лечева каза, че за неговото опазване и възстановяване не са били осигурени достатъчно средства и програми. ", "date": "2019.10.01", "title": "Весела Лечева: Аз съм търновка и родният ми град е изключително важен за мен"}
{"url": "http://www.cross.bg/anov-pupvo-lozan-1614427.html", "text": "/КРОСС/ \"Cъдeбнитe aĸтoвe пъpвo тpябвa дa ce пpoчeтaт, a пocлe дa ce ocпopвaт, aтaĸyвaт, oтpичaт\", тoвa oбяви пpeдceдaтeлят нa BKC Лoзaн Πaнoв пpeд жypнaлиcти днec пo пoвoд cтpacтитe oĸoлo „Πoлфpиймaн“. Tъй ĸaтo ĸaзycът c пpeдcpoчнoтo ocвoбoждaвaнe нa aвcтpaлиeцa e виcящ пpeд Bъpxoвния ĸacaциoнeн cъд, пpeдceдaтeлят мy oтĸaзa дa ĸoмeнтиpa ĸoнĸpeтиĸa.Toй гoвopи пpeди зaceдaниeтo нa Cъдийcĸaтa ĸoлeгия нa BCC, ĸoятo пpeдceдaтeлcтвa. Mинaлaтa ceдмицa Πaнoв e бил в ĸoмaндиpoвĸa в Люĸceмбypг зa чecтвaнeтo нa 30-гoдишнинaтa нa Oбщия cъд нa EC и нe yчacтвa в зaceдaниятa нa ĸoлeгиятa. Mинaлия втopниĸ ĸoлeгиятa пъpвo изпpaти cигнaлитe cpeщy cъдиитe Kaлин Kaлпaĸчиeв и Becиcлaвa Ивaнoвa, пoдaдeни oт BMPO, нa Инcпeĸтopaтa зa пpoвepĸa и oтĸpи, чe „пpaвoтo e нaддeлялo нaд cпpaвeдливocттa“, a минaлия чeтвъpтъĸ вeчe пpизoвa дa ce cлoжи ĸpaй нa eĸcцecиитe cpeщy cъдиитe., съобщи Dеfаktо.bgKoлeгиятa e peaгиpaлa пpoтивopeчивo и нeaдeĸвaтнo, нe e изпълнилa зaĸoнoвитe cи зaдължeния дa зaщити cъдийcĸaтa нeзaвиcимocт, ĸaтeгopичeн бe днec Лoзaн Πaнoв. И нaпoмни – мaгиcтpaти ce „изпpaщaт“ нa Инcпeĸтopaтa cлeд peшeния нa ĸaдpoвицитe, ĸoитo пpeди тoвa ce дeбaтиpaт, в cлyчaя и тoвa дopи нe e нaпpaвeнo.", "date": "2019.10.01", "title": "Лoзaн Πaнoв зa „Πoлфpиймaн“: Cъдeбнитe aĸтoвe пъpвo тpябвa дa ce пpoчeтaт"}
{"url": "http://www.cross.bg/posochva-radev-vuzrastnite-1614425.html", "text": "/КРОСС/ Президентът Румен Радев поздравява възрастните хора по повод Международния им ден. „Дължим ви спокойни и достойни старини, в които няма място за страхове“, обръща се държавният глава към хората от третата възраст у нас.Според президента най-ефективните мерки, целящи равенството между поколенията, са насочени към преодоляване на страховете, свързани с остаряването - страх от болести, бедност, изолация и самота. Румен Радев посочва, че цивилизоваността на една общност се измерва с грижите, които тя полага за най-уязвимите – възрастните и децата. Чувството за взаимност започва с отговорност и уважение към близкия и непознат възрастен човек, посочва държавният глава.Международният ден тази година ще привлече вниманието към решенията, които ще проправят път към постигането на равенство между поколенията. В приветствието си президентът посочва, че, от една страна, равенството е отговорността на по-младите за изграждането на социална и здравна системи, които да посрещнат остаряването на своите граждани ангажирано и адекватно. „От другата страна обаче стои възстановяването на социалните връзки, които изграждат усещането за взаимна подкрепа“, посочва президентът.", "date": "2019.10.01", "title": "Президентът Радев: Дължим на възрастните хора спокойни и достойни старини без страхове"}
{"url": "http://www.cross.bg/montana-obshtinata-bulgariya-1614426.html", "text": "/КРОСС/ Водачът на листата за общински съветници и лидер на БСП в Монтана Камелия Трифонова сподели от трибуната своята мечта - в Монтана да има висше учебно заведение, по улиците да се срещат много млади хора, да има високотехнологичо предприятие, в което подготвени специалисти работят с хъс и получават високи заплати, общината да дава стипендии на студенти, които гарантират, че след приключване на образованието си ще се върнат в Монтана и ще работят в града, местната управа да помага на млади семейства с решаване на жилищните им проблеми. Тя заяви, че сега община Монтана намалява с около 1000 души на година и призова промяната в местната власт да започне на 27 октомври с бюлетина номер 56.Кандидатът за кмет на Монтана от БСП за България Илия Илиев заяви, че е крайно време някой да спре процеса на обезлюдяване на общината и попита риторично защо ще се правят градини, паркове и ремонти, ако в града няма хора.Илиев обеща, че ако бъде избран за кмет, ще отвори управлението към гражданите като подобри обслужването им в общината, да създаде обществени съвети по икономика, образование, култура, здарвеопазване и ред и сигурност към общинската управа, да работи за трайно решаване на проблемите с паркирането в Монтана, да подобри инвестиционния климат в общината.Народният представител от БСП за област Монтана Атанас Костадинов постави въпроса: „Разбраха ли гражданите на Монтана коя листа за общински съветници изчезна в последната седмица – тази на ГЕРБ или тази на Златко Живков, та двете се обединиха в една, и управляващата партия има ли кандидат в Монтана?”.Той обяви, че в последните години много от общините в България са се превърнали в манифактури за печелене на проекти, които нямат нищо общо с местните хора.Костадинов коментира, че не може управляващите общината и държавата да си приписват успехи, а същевременно хората да тънат в нищета и да бягат извън Монтана и България.Д-р Илиян Тимчев коментира, че БСП е единствената партия у нас, която може да промени порочното управление на общините, но това може да стане с много упорита работа.Областният председател на БСП Пламен Младенов поздрави общинското ръководство на партията в Монтана за отличната листа, в която се съчетават младост и опит и припомни несломимия дух на хората в Монтана.", "date": "2019.10.01", "title": "„За да останем в Монтана” е мотото на БСП за предстоящите местни избори"}
{"url": "http://www.cross.bg/nasledstvo-firaz-iiordaniya-1614428.html", "text": "/КРОСС/ Оценяваме ролята и влиянието на Кралство Йордания в регионален и глобален план, затова целта пред България е да развиваме взаимноизгодни отношения в области от стратегическа важност за двете страни. Това заяви министър-председателят Бойко Борисов на срещата си с принцесата на Йордания - Нейно кралско височество Дана Фираз.Принцеса Фираз е посланик на добра воля на ЮНЕСКО и председател на \"Петра Нешанъл Тръст\" - най-старата национална неправителствена организация в областта на опазването и съхраняването на наследството на Йордания.Премиерът увери, че Йордания е желан партньор за България и активизирането на двустранното сътрудничество в редица сфери доказва волята на страната ни за издигането на равнището на връзките между двете държави.Страната ни е с изключителен туристически потенциал и е трета по брой артефакти в Европа след Гърция и Италия, изтъкна Борисов по повод развитието на културно-историческия туризъм и програмите за внедряване на обучението за съхранение на културното наследство.Той посочи, че българското правителство подкрепя идеята за неразривна връзка между културата и туризма.Министър-председателят заяви, че въпреки международната конкуренция туризмът все повече утвърждава България като предпочитана дестинация. Той подчерта, че близо 12% от БВП у нас се формира от туризма, който през миналата година за първи път привлече над 9,2 млн. чуждестранни гости.Премиерът посочи и че секторът обхваща 11% от общата заетост в страната и е част от устойчивото развитие на икономиката ни.В рамките на посещението на принцеса Дана Фираз у нас беше договорено стартирането на пилотна инициатива за обучение на подрастващите в съхранение и опазване на културното наследство, като се ползва опитът на \"Петра Нешанъл Тръст\" за представяне на историческите паметници по подходящ начин.За целта беше договорено подписването на Меморандум за сътрудничество между Министерство на туризма на България и \"Петра Нешанъл Тръст\".Обезпечаваме възможностите за мащабни археологически дейности на учените не само защото сме убедени, че съхранението на културно-историческото наследство е залог за устойчиво развитие, а защото приемаме, че ангажиментът ни към него е равнозначен на отношението ни към бъдещите поколения, изтъкна премиерът.Той посочи и че друг основен приоритет на българското правителство е образованието.", "date": "2019.10.01", "title": "Борисов се хвали пред йорданската принцеса: Трети сме по артефакти в Европа"}
{"url": "http://www.cross.bg/oktomvri-gurdata-godina-1614429.html", "text": "/КРОСС/ В България броят на диагностицираните жени с рак на гърдата продължава да е висок. 4000 жени годишно научават за диагнозата, а повече от 1200 всяка година губят битката с болестта.За трета поредна година вечерта на 1-ви октомври фасадата на Националния дворец на културата ще бъде осветена в розово – цветът, който символизира битката с рака на гърдата.Именно октомври е официално обявен за Световен месец за борба с карцинома на млечната жлеза. Осветяването на Националния дворец на културата ще постави началото на профилактична кампания, организирана от Първа САГБАЛ „Света София“, срещу това тежко заболяване.Инициативата е подкрепена от Столична община. През целия месец октомври в девет болници в градовете София, Пловдив и Стара Загора медицински специалисти ще провеждат безплатни мамологични прегледи. Лечебните заведения – партньори и графикът с часовете ще бъдат оповестени на 4-ти октомври.", "date": "2019.10.01", "title": "4 000 българки годишно чуват диагнозата „рак на гърдата“"}
{"url": "http://www.cross.bg/popov-filip-proizvodstvo-1614412.html", "text": "/КРОСС/ \"Съкратеното съдебно производство трябва да отпадне при тежки умишлени престъпления. Така присъдите ще бъдат по-справедливи и няма да се намаляват с 1/3 при самопризнания на извършителите. Това е нашето предложение и това ще обсъждаме днес в правна комисия в парламента“,  това заяви секретарят на ПГ на „БСП за България“ Филип Попов пред БНР.Той добави, че тези промени ще засегнат случаите, които се намират на фаза досъдебно производство и съдът не е намалил присъдата.Попов каза още, че един от тези случаи ще бъде убийството на Криси от Сотиря.„Промените, предложени от ГЕРБ, които оставят съкратеното производство са в НК, а не в процесуалния кодекс като нашите. Промяната, която те са записали, е при самопризнания присъдите да се намаляват не с 1/3, а с 1/5 или по преценка на съда“, уточни социалистът.Филип Попов каза още, че след приемането на промените, предложени от БСП, няма всички съдебни дела да се точат безкрайно, защото те касаят само определени много тежки случаи.„Главният прокурор категорично подкрепи нашето искане за промяна в НПК. Подкрепа получихме и от почти цялата академична общност и ВКС\", коментира Филип Попов.Той каза още, че българските граждани искат справедливост и националната подписка на близките на убити и пострадали вече е събрала хиляди подписи.", "date": "2019.10.01", "title": "Филип Попов: Българските граждани искат справедливост"}
{"url": "http://www.cross.bg/sdelka-irlandiya-pregovori-1614410.html", "text": "/КРОСС/ Британското правителство е подготвило правен текст на актуализирана сделка за Брекзит, съобщи Би Би Си, позовавайки се на правителствен източник. Очаква се през следващите дни по-голямата част от плановете да бъде оповестена публично.Правителството предлага създаването на „зони за освобождаване на стоките от мита“ в Северна Ирландия и Ирландия, като част от плановете, изложени пред ЕС. „Предпазният механизъм“ за избягване на твърда граница на остров Ирландия след Брекзит продължава да е най-голямата пречка за постигане на сделка.Предложенията се очакват да станат ясни преди важната среща на високо равнище на ЕС на 17 октомври. Обединеното кралство трябва да напусне на 31 октомври и премиерът Борис Джонсън настоява, че това ще стане независимо дали ще бъде постигната нова сделка с Брюксел.Премиерът все още твърди, че предпочита да има сделка. На конгреса на торите той заяви, че е умерен оптимист. С пълни и конкретни предложения на масата за преговори британската страна се надява до края на седмицата Лондон и Брюксел да навлязат в период на интензивни преговори и да договорят заключителен текст. Не е ясно обаче дали ЕС ще приеме предварителните условия в плановете, за да се премине към следващата фаза на преговори.", "date": "2019.10.01", "title": " Британското правителство е подготвило актуализиран план за Брекзит"}
{"url": "http://www.cross.bg/nyama-klimatologut-rachev-1614411.html", "text": "/КРОСС/ \"Няма да има сняг през октомври, първите снеговалежи се очакват в началото на месец ноември\", това заяви климатологът проф. Георги Рачев в сутрешния блок на Нова телевизия „Здравей, България”.\"В четвъртък температурите ще паднат  до 16 градуса. Няма да са толкова трагични градусите. Есента е златна. Октомври не обещава сняг. Есента ще е по-топла с един градус от нормалното, каза още той.В България е много сухо и продължава засушаването, валежите бяха и са под нормата. Очаква ни топла зима за Европа и нормална за България. Ще бъде малко по-топло от нормалното. Валежите ще бъдат около нормата\", допълни климатологът.\"Грета Тунберг представлява едно явление, което разбуни духовете. Тя трябва да отиде на училище и да беседва със съучениците си като едно 16-годишно момиче. Ние имаме проблем, но не можем да се борим с климатичните промени. Преувеличен е начинът, по който се поднасят те. Не може едно дете, без ясно изразена визия и ценности, да излиза и да казва, че сме ѝ откраднали детството\", допълни Рачев.\"Можем да живеем в по-чиста планета, по-добре и по-богато и без да се връщаме по дърветата\", каза още климатологът.", "date": "2019.10.01", "title": "Георги Рачев: Няма да има сняг през октомври"}
{"url": "http://www.cross.bg/huawei-detza-sveta-1614414.html", "text": "/КРОСС/ Huawei стартира своята кампания , която показва как съвместните усилия за постигане на технологичен прогрес могат да направят света много по-добро място за живеене. True Stories разказва за няколко от скорошните проекти на Huawei, чрез които компанията е направила света малко по-добър с помощта на технологичните иновации.“В Huawei винаги сме искали да използваме технологиите, за да строим мостове, а не стени“, сподели Уолтър Джи, изпълнителен директор на Huawei Consumer Business Group за територията на Западна Европа. „Вярваме, че всички ние, без значение кои сме или откъде идваме, трябва да използваме технологиите, за да направим света по-добро място. През последните няколко години се посветихме изцяло на постигането на тази мечта като използвахме не само усъвършенстваните ни мрежови технологии, но и нашите смартфони“, каза още Джи.Началото на кампанията ще бъде поставено от емоционален филм, който показва 6 проекта на Huawei, реализирани по целия свят, както и с друга история, която окуражава хората да приветстват технологичните иновации и чрез тях да подобрят качеството на живот в глобален мащаб. Социалните проекти на Huawei разкриват как компанията използва технологиите, за да направят света по-добро място – от борбата с детската слепота, до вдъхновяването на глухите деца да четат.Някои от проектите, за които Huawei ще разкаже в хода на кампанията, са:Storysign e първата в света платформа за обучение на глухи деца, създадена от учените на Huawei през 2018 година в партньорство с Европейския съюз на глухите, Британската асоциация на глухонемите, Penguin Books и Aardman Animations. StorySign е безплатно мобилно приложение, което цели да помогне на 32 млн. глухонеми деца по света да се научат да четат с помощта на Изкуствен интелект и добавена реалност, като анализира текста на предварително подбрани книги и го адаптира на езика на глухонемите.Приложението StorySign стана толкова популярно, че в последствие нови книги бяха добавени в портфолиото на приложението и текстът им бе адаптиран на всеки от 13-те  езика за глухонеми в Западна Европа и Австралия. Новите заглавия включват любими детски книги като „Смелият Макс“, „Има дракон в книгата ти“ и „Всичко за Спот“. Тази година StorySign донесе на Huawei 7 награди на фестивала Cannes Lions Festival of Creativity 2019 Awards, като 4 от тях бяха златни. Huawei бе китайският бранд с най-много награди на тазгодишното издание на фестивала.Работейки съвместно с неправителствената организация Rainforest Connect, научноизследователският екип на Huawei разработи уникална „слушаща“ технология, която помага на властите да засичат и възпрепятстват незаконната сеч в тропическите гори в Южна Америка, както и да защитава някои от най-застрашените животински видове като маймуната-паяк.Тъй като звуците на тропическите гори са твърде сложни за човешкото ухо, Huawei и Rainforest Connect използваха усъвършенствани смартфони на Huawei, за да ги записват непрекъснато в продължение на две години и да качат записите на специален „облак“. С помощта на софтуерната мощ на Huawei и усъвършенстван AI звуците могат да бъдат анализирани в реално време, което позволява на системата да предупреждава мигновено рейнджърите за нетипични подозрителни шумове като камиони и резачки, позволявайки им да реагират своевременно.В специално партньорство с Полската асоциация на незрящите Huawei създаде приложението Facing Emotions, което помага на хората със зрителни увреждания да „виждат“ емоциите на околните чрез специални звукови сигнали. Използвайки мощната AI система на Huawei Mate 20 Pro, приложението анализира лицето на събеседника, след което обработва информацията в реално време и възпроизвежда засечената емоция под формата на специален звуков сигнал. След официалната си премиера приложението е изтеглено над 1000 пъти в 22 страни.След като през 2015 г. ООН си постави за цел да направи значими подобрения в 17 обществени сфери до 2030 година, което е в пълен унисон с вярата на Huawei, че една от най-важните стъпки към по-добро, по-щастливо и устойчиво бъдеще е осигуряването на по-качествено образование за всеки на нашата планета. Проектът RuralStar е разработен  в услуга на 10 млн. нигерийски деца на възраст между 5 и 14 години, които нямат достъп до училище. RuralStar е технология, която осигурява мобилна свързаност чрез нискоенергийни клетки и опростена сигнална кутия, която се захранва от слънчеви панели. Така се осигурява клетъчна свързаност на отдалечени училища и общества.Huawei използва Изкуствен интелект, за да подобри живота на 19 млн. деца по целия свят, които по данни на Световната здравна организация страдат от зрителни увреждания. Голяма част от тези деца остават недиагностицирани за дълго време, което носи след себе си тежки последици за тяхното зрение и развитие като цяло.Чрез съвместната си работа с DIVE Medical екипът на Huawei създаде Track AI – иновативен софтуер, лесен за употреба, който анализира зрението на деца, като по този начин засича възможността за възникване на зрителни увреждания. До момента Track AI е помогнал на около 19 млн. деца по целия свят.\n\t\t\t\t\t", "date": "2019.10.01", "title": "Huawei представя новата си кампания „Истински истории“"}
{"url": "http://www.cross.bg/gabrovo-horata-problemut-1614413.html", "text": "/КРОСС/ Диви прасета тормозят жителите на цял квартал в Габрово. Животните се движели на стада и нахлували в дворовете на хората. Местните са подавали жалби в общината, но от там им заявяват, че проблемът не е в тяхната компетенция.Проблемът е от около 2 месеца. Движат се в стада от 10-12 животни, много рано сутрин и късно вечерта. Хората вече се страхуват да ходят по тъмното, каза местен жител.\"Аз съм съпричастен към техния проблем. Получавал съм сигнали късно вечерта, но по това време няма как да се реагира. Надявам се с откриването на ловния сезон проблемът да бъде решен и прасетата да бъдат прогонени от района. Препоръчвам на хората да бъдат внимателни\", коментира директорът на Държавното горско стопанство в Габрово инж. Росен Радев.", "date": "2019.10.01", "title": "Диви прасета нападнаха квартал в Габрово"}
{"url": "http://www.cross.bg/dvizhenieto-sliven-georgiev-1614415.html", "text": "/КРОСС/ БДЖ обяви, че временно се спира движението на 14 влака в страната заради липса на локомотиви. Ивайло Георгиев, ръководител на “Организация на превозите”, “БДЖ-Пътнически превози” каза пред БНТ, че това е временна организация до 20 октомври. За спрените направления са осигурени автобуси.По направлението \"Шумен - Варна\" не се движи влак, но Георгиев каза, че ще се опитат да възстановят движението до 7 дни. В момента е осигурен автобус, с който пътниците да се придвижват.Другите направленията са \"Петрич - Дупница\", \"Карлово - Сливен\", \"Карлово - Стара Загора\" и \"Зимница - Сливен\".", "date": "2019.10.01", "title": "БДЖ обяви, че временно спира движението на 14 влака в страната заради липса на локомотиви"}
{"url": "http://www.cross.bg/blagoevgrad-ninova-obshtinski-1614416.html", "text": "/КРОСС/ “Първият ми мандат като депутат беше тук - труден, но пълноценен, с много човешки приятелства, останали и до днес. Където и да бях след това, част от сърцето ми остана в Пиринския край. Боли ме, че Благоевград не развива възможностите и потенциала, които има –човешки, икономически, за наука, за производство, за култура. Тук има хиляди млади хора- студенти. Боли ме, че при тези възможности за развитие, тук е една от най-ниските средни работни заплати в страната. Искаме този потенциал да се използва и да превърнем Благоевград от символ на корупция в символ на благополучие за благоевградчани”, това заяви лидерът на БСП Корнелия Нинова в Благоевград, където бе, за да подкрепи и открие кампанията на кандидата за кмет Румен Томов и листата за общински съветници на БСП.По думите й предизвикателството пред кандидатите е да върнат достойнството на благоевградчани и да реализират перспективата за града.“Всеки може да се открие в програмата на нашите кандидати и себе си, и семейството си. Искаме общинско, държавно здравеопазване. Искаме не концесии, а общински дружества, за да бъде услугата за вас поевтина. Искаме общински жилища за младите семейства, професионални училища и подготовка, обвързана с икономиката, за да могат младите хора да работят тук. Вижте социалната програма, която предлагаме - безплатни детски градини, грижа за младите семейства и възрастните хора”, обясни Нинова.Тя обърна внимание и на друго предложение от програмата за Благоевград, което може да помогне за разрешаване на проблема с медицинските кадри.“От няколко седмици при нас идват медицински сестри, изключително тревожни от това, което се случва в сектора. Те не се борят само за заплатите си. Най-голямата им тревога е, че медицинските кадри изчезват. От дълго време говорим за това и никой от управляващите не прояви интерес. Видях голяма част от решението в програмата на Румен Томов за Благоевград, където пише - всички власти с общи усилия ще увеличим бройките за медицински сестри, за акушерки в универистета тук и ще открием нова специалност - парамедици. Една прекрасна идея, която може да тръгне от Благоевград и да дадете нещо, от което цяла България има нужда”, каза още Нинова.“Този отбор от кандидати за общински съветници, който съчетава енергията на младостта и мъдростта на опитните общинари е гаранция за успех. Благодаря на инициативния комитет, които издигнаха Румен за кандидат, поздравявам партията, че намери сили да го подкрепи. Сигурна съм, че заедно можем да върнем достойнството на Благоевград. На добър час и успех!”, заяви лидерът на левицата Корнелия Нинова.", "date": "2019.10.01", "title": "Корнелия Нинова: Можем да върнем достойнството и перспективата на Благоевград"}
{"url": "http://www.cross.bg/viena-myzeite-myzeii-1614417.html", "text": "/КРОСС/ На 5 октомври, точно в 18:00 часа, 132 музея във Виена ще отворят за двадесети път врати за нощно посещение.С един билет желаещите ще имат възможност да посетят участващите музеи, сред които са Дворецът Белведере, Природонаучният музей и Музеят за история на изкуството, обектите в Квартала на музеите (включително MUMOK и Леополд), Албертина, където в момента са изложени над 200 картини и гравюри на Дюрер.В музея Леополд може да бъде разгледана уникалната изложба, посветена на Виена в началото на ХХ век и стила модерн, който променя изобразителното изкуство. На фона на произведенията на най-известните представители на сецесиона ще звучат и откъси от писмата на Густав Климт и Егон Шиле.Тазгодишната Нощ на музеите предлага и последен шанс за посещение на Виенския музей на ракията.Специално за събитието музеят ще провежда екскурзии на всеки 15 минути, в които сътрудниците ще разказват за традициите във варенето на ракия и ликьори във Виена. Малкият частен музей има над стогодишна история и фенове по цял свят, сред които Мерилин Менсън, Джъстин Тимбърлейк и Рамщайн.И след закриването на музея във виенския квартал Майдлинг магазинът на Гералд Фишер ще продължи да работи, а посетителите ще могат да опитват и да си купят традиционни виенски алкохолни напитки.За Нощта на музеите във Виена са подготвени още ред специални беседи, изложби и обиколки, а с билета се возите безплатно от 17.30 до 1.30 през нощта в цялата мрежа на виенския градски транспорт, както и на допълнителните автобуси, свързващи отделните обекти.Цената на билетите е 15€ за възрастни, 12€ за студенти и ученици, а за деца до 12г. е безплатно. Билетите важат. Автобусите по двете линии, които свързват всички, включени в програмата музеи, се движат на интервал от 15 минути.", "date": "2019.10.01", "title": "Двадесета Нощ на музеите във Виена"}
{"url": "http://www.cross.bg/instalatzii-klientite-otoplitelnite-1614418.html", "text": "/КРОСС/ EVN Топлофикация извършва подготовка за следващия отоплителен сезон – 2019/2020 г. В тази връзка е необходимо клиентите да приключат с извършването на ремонти по отоплителните инсталации. От началото на октомври започва поетапна проверка за готовност на вътрешните отоплителни инсталации (ВОИ) на сградите за старт на отоплителен сезон.В случай на продължаващи ремонтни дейности, умоляваме клиентите да ни информират с поставяне на съобщение на вратата на абонатната станция в сградата или чрез обаждане на телефон 0700 1 7898. Целта е да се избегнат евентуални течове при запълване на вътрешната инсталация. Готовността за запълване на ВОИ след приключването на ремонта се декларира в EVN Офис в Пловдив чрез подаване на заявление, подписано от упълномощеното лице.- Отопление и битова гореща вода в едно.- Сигурност на доставките и през най-студените зимни месеци.- Конкурентна цена.- Домашен уют и комфорт: постига се равномерна и благоприятна температура в целия имот.- Удобство и чистота в дома: отоплителните тела не отделят прах, дим и вредни частици и запазват дома чист.- Модерни системи за дистанционен отчет, без изравнителни сметки.- Сигурно и безопасно за ползване: отоплителните тела не носят риск от избухване или запалване и са безопасни.- Не се изисква ежегодна поддръжка и обслужване от страна на клиента.- Не се натоварват допълнително вътрешните ел. инсталации в сгради, които са проектирани и изградени с централно отопление. ", "date": "2019.10.01", "title": "EVN Топлофикация напомня на клиентите да приключат с ремонтите по сградните инсталации "}
{"url": "http://www.cross.bg/zashtita-emil-potrebitelite-1614419.html", "text": "/КРОСС/ На 27.09.2019 г. в град София се проведе шестата национална конференция на Федерация на потребителите в България /ФПБ/.Конференцията се откри от проф. Йовчо Топалов - Председател на ФПБ. Присъстващите изслушаха отчетни доклади на Мандатната и Контролна комисии и на Изпълнителния секретар на федерацията Емил Георгиев за периода 2016 – 2018 год.В доклада си пред делегатите на конференцията инж. Емил Георгиев говори за широкомащабната дейност разгърната от федерацията в защита на потребителите. Той анализира състоянието на пазара и произтичащите от него проблеми. В следствие на абдикацията на държавата от своите контролни и регулиращи функции, на населението в България се предлагат стоки със занижено качество. Тяхната безопасност е силно намалена. „Двойният стандарт” се е настанил трайно на българския пазар не само на хранителните и промишлените стоки, но и на пазара на услугите. Произвола на монополните дружества в секторите – топлинни услуги, водоснабдяване, телекомуникации застрашява правата на българските потребители.Като еталон за защита на потребителите е съвместната дейност между ФПБ и „ЧЕЗ България” ЕАД за разкриване и предотвратяване на кражби на електрическа енергия, които в последно време вземат застрашителни размери и то от страна на бизнеса.Като най-ефективна защита на правата на потребителите в България бе посочена законодателната инициатива извършена от страна на ФПБ. Внесени са 4-ри предложения за промени на Закона за енергетиката и Закона за храните. Внесени са три предложения пред Обудсмана на страната и Върховна  касационна прокуратура за преустановяване на порочните практики на ТЕЦ-овете спрямо техните потребители. Подкрепена е и промяната на ГПК за защита на длъжниците.Последва избор на ръководството на ФПБ – Федерален съвет, Изпълнително бюро и Председатели. Единодушно бяха избрани - за почетен Председател на федерацията проф. Йовчо Топалов, а за Председател инж. Емил Георгиев. ", "date": "2019.10.01", "title": "Емил Георгиев е новият Председател на Федерация на Потребителите в България "}
{"url": "http://www.cross.bg/metra-lalova-sekyndi-1614400.html", "text": "/КРОСС/ Ивет Лалова започна успешно участието си на световното първенство по лека атлетика в Доха, като се класира за полуфиналите на 200 метра. Българката спечели серията си и безпроблемно мина напред.Ивет Лалова бяга за 22.79 секунди, като изпревари британката Джоди Уилямс (22.80). На трето място във втората серия завърши представителката на Швейцария Муджинга Камбунджи.За 35-годишната българка това е седмо поредно участие на световно първенство. Тя завърши седма преди четири години.Полуфиналите на 200 метра са във вторник. За тях се класираха почти всички фаворитки: олимпиийската шампионка от Рио Илейн Томпсън (Ямайка), американките Британи Браун и Дезире Брайънт, както и британката Дайна Ашър-Смит, която записа най-доброто време в сериите – 22.32 секунди.През сезона Лалова има постижение от 22.45 секунди. То бе регистрирано на балканското първенство в Правец в началото на септември.В Доха не стартираха световната шампионка от Лондон 2017 Дафне Схипърс и нейната подгласничка Мари-Жозе Та Лу. Схипърс получи контузия преди финала на 100 метра. Та Лу завърши трета на 100 метра, но се оправда с умора.", "date": "2019.10.01", "title": "Ивет Лалова е на полуфинал на 200 метра в Доха"}
{"url": "http://www.cross.bg/makedoniya-severna-vruzka-1614403.html", "text": "/КРОСС/ Северна Македония потвърждава интереса си от придобиване на миноритарен дял в проекта АЕЦ \"Белене\", както и за изкупуване на електрическа енергия от атомната централа в размер на 10 процента.", "date": "2019.10.01", "title": "Северна Македония иска дял в проекта за АЕЦ \"Белене\" и да купува ток от нея"}
{"url": "http://www.cross.bg/levitzata-ninova-blagoevgrad-1614401.html", "text": "/КРОСС/ Лидерът на БСП Корнелия Нинова призова в Благоевград кандидатите на левицата да бъдат позитивни и усмихнати.По думите й всеки от тях е разработил визия за общините, за които влизат в битка, с ясна и конкретна програма, което е силата и оръжието на левицата.Според нея кампанията за местния вот е непочтена. Вадят се много лъжи, манипулации, компромати с опит да вкарат нашите кандидати в обяснителен режим, каза в Благоевград Нинова, където беше за да подкрепи кандидатите на левицата за кметския пост в общините в Югозапада.Нинова отбеляза, че е емоционално обвързана с Благоевград и я боли, че градът не развива възможностите и потенциала си и че се надява той да се превърне от символ на корупция в символ на благополучие.", "date": "2019.10.01", "title": "Корнелия Нинова призова кандидатите на левицата да бъдат позитивни"}
{"url": "http://www.cross.bg/kitaii-sveta-stranata-1614405.html", "text": "/КРОСС/ Китай чества годишнина от обявяването на Китайската народна република на 1 октомври 1949 г. Днес тази държава силно се различава от земеделската страна, която беше завладяна преди 70 години от комунистите под предводителството на Мао Цзедун.С 1.4 млрд. жители Китай е най-населената страна в света. Преди 70 години огромното мнозинство от населението живееше в селата. Само 10 процента от китайците живееха тогава в градове.През 2019 г. Китай е страна, където преобладават гражданите - те са около 60 процента от населението. Стотина китайски градове са с над един милион жители. В страната има поне шест мегаполиса с над 10 млн. жители. Пекин и Шанхай имат по над 20 млн. жители.Строителна треска преобрази страната през последните три десетилетия. Пет от най-големите сгради в света се издигат в континентален Китай.През 1949 г. на власт се възкачва Мао Цзедун. Дългото му управление е хаотично. \"Големият скок напред\", амбициозна програма за индустриализация и колективизация, стартирала през 1958 г., води до гладната смърт на десетки милиони души. Културната революция, която Мао започва през 1966 г., предизвиква хаос и гражданска война. Мао умира през 1976 г.Днес държавен глава на Китай е Си Цзинпин. Генерален секретар на Китайската комунистическа партия от 2012 г., избран за президент през 2013 г., новият управник на Китай укрепи личната си власт. Държавните медии изграждат култ на личността около него, а парламентът промени конституцията, за да му позволи да остане президент за неограничено време.Признаването на Китайската народна република отнема време. Сред първите страни, които я признават през 1949 г., са Съветският съюз и Източна Германия. Седемдесет години по-късно Китай се е превърнал във велика сила, с която всички се съобразяват, и във втората най-голяма световна икономика.В икономиката на Китай настъпи подем благодарение на приемането на страната в Световната търговска организация през 2001 г. Китай стана световната фабрика.Пекин вече се стреми да разшири влиянието си с изграждането на \"нови пътища на коприната\", програма за инвестиции в сухопътни и морски инфраструктури между Азия, Европа и Африка, която тревожи някои страни.През 2018 г. Китай наброява 829 млн. интернет потребители, което го прави най-големия интернет пазар в света. От тях 817 млн. ползват интернет от мобилния си телефон, което прави страната и най-големия пазар за смартфони в света.Преди десет години броят на потребителите на интернет в Китай беше само 298 млн.. Китай е и най-големият световен пазар за онлайн търговия на дребно. Годишното му събитие - Денят на ергена, отново подобри рекорда на 11 ноември 2018 г. с похарчени общо 30.8 млрд. долара.Пекин обаче налага цензура върху мрежата, с въвеждането на все по-строги правила за съдържанията и блокиране на чуждестранни сайтове като \"Фейсбук\", \"Туитър\" и редица западни медии.През 1949 г. в Китай е имало 50 хил. автомобила. Сега в страната има 409 млн. шофьори по правителствени данни. Само през 2018 г. китайците са купили 32 млн. нови коли. Тази върволица от коли обаче създава проблеми в гъстонаселените градове, с огромни задръствания и замърсяване.Китай може да се похвали с най-дългия мост в света (Макао-Чжухай), най-високия мост (Гуейчжоу), най-голямата мрежа високоскоростни влакове, най-големия аквариум и, разбира се, най-голямата стена.С население от 1.4 млрд. души Китай е най-големият автомобилен пазар в света, най-големият потребител на свинско месо, най-големият потребител на тютюн и има най-много болници от всяка друга страна.Китай обаче държи и печалния рекорд за екзекуции на осъдени на смърт, които според \"Амнести интернешънъл\" са по няколко хиляди на година. ", "date": "2019.10.01", "title": "След 70 години комунистическа власт Китай е различен"}
{"url": "http://www.cross.bg/subitieto-tazi-kayzata-1614404.html", "text": "/КРОСС/ Благотворително и забавно са двете ключови думи, свързани с бягане, което ще се проведе тази вечер в Борисовата градина.Началото на събитието, наречено \"Светулки рън\", ще бъде дадено в 20.00 часа при езерото \"Ариана\". Преди това желаещите могат да се запишат на място.Бягането ще се проведе по 5-километрово трасе с начало и край езерото \"Ариана\". Участниците трябва да са с челници или друга светлина, за да се ориентират в тъмното.Смисълът, който организаторите от Софийския планински клуб и фондация \"Синергиа\" влагат в името на събитието, е свързан с каузата им. Таксата е 10 лева на човек, като всеки може да дари и повече, а събраните средства са за купуването на техническо оборудване за по-лесно придвижване на незрящи хора в градски условия.\"Миналата година успяхме да съберем повече от 3000 лева, които бяха дарени за каузата на фондация \"Синергиа\". Успяхме да съберем и стотици усмивки от всички участници, които се включиха в събитието. Затова тази година сме решени да го направим отново\", казват от Софийския планински клуб. 19:00-19:50 – Регистрация на място и заплащане на такса.20:00-20:45 – Бягане по маркирано трасе.20:45-21:30 – Свободна програма и възможност за запознаване с каузата на хората със зрителни увреждания.", "date": "2019.10.01", "title": "\"Светулки\" ще озарят Борисовата градина в благотворително бягане тази вечер"}
{"url": "http://www.cross.bg/kitaii-stranata-godini-1614406.html", "text": "/КРОСС/ В Китай започна днес тържественото отбелязване на 70 години от идването на власт на комунистическия режим, предаде Франс прес.В чест на годишнината на площад \"Тянанмън\" бяха изстреляни 70 топовни залпа.Китайският премиер Ли Къцян официално обяви началото на тържествата.На церемонията, на която присъстват президентът Си Цзинпин и други сегашни и бивши китайски лидери, бе изпълнен националният химн на Китай. След това президентът Си започна своята празнична реч.\"Нищо не може да разклати основите на нашата велика нация. Нищо не може да попречи на нацията и на китайския народ да вървят напред\", каза Си Цзинпин от тераса на южната стена на Забранения град - там, където на 1 октомври 1949 г. китайският комунистически лидер Мао Цзедун обявява създаването на Китайската народна република.През площад \"Тянанмън\" преминава и грандиозен военен парад с участието на 15 000 военни, 160 самолета, десетки балистични ракети и други оръжия.   Си наблюдава парада от тераса на южната стена на Забранения град.След военния парад ще има гражданско шествие с участието на около 100 000 китайци, а в небето ще бъдат пуснати 70 000 гълъба и 70 000 балона в чест на 70-годишнината.", "date": "2019.10.01", "title": "Грандиозен военен парад отбелязва 70 г. комунистически режим в Китай"}
{"url": "http://www.cross.bg/rezhisyor-nedyalko-anna-1614402.html", "text": "/КРОСС/ Спектакълът \"Анна Каренина\" ще отбележи своето 50-то представление на 2 октомври на сцената на Театър София. След края на представлението екипът ще празнува заедно с публиката във фоайето, сподели Милена Стратиева мениджър, маркетинг и продажби. Събитието ще бъде съпътствано от специална изложба със снимки от гостуването на \"Анна Каренина\" в имението на Толстой в Ясна поляна, Русия, в рамките на Международния театрален фестивал \"Толстой уикенд\" през юли 2019 г. Снимките са направени от журналиста и юрист Кирил Вълчев.Освен това, почитателите ще могат да проследят и другите заглавия в афиша на театъра.  На 22 октомври ще бъде премиерата на \"Вечерята\" по романа на Херман Кох. Режисьор и автор на драматизацията е Пламен Марков, сценографията и костюмите са поверени на Мира Каланова. Участват Дария Симеонова, Ивайло Герасков, Лилия Маравиля, Михаил Милчев, Пламен Манасиев, Бистра Иджома Окереке и студентите от НАТФИЗ Боян Фърцов, Климентина Фърцова, Мелин Ердинч, Недялко Стефанов, Сияна Начева, Теона Димова, Яна Пенева.Кох е холандски писател, телевизионен продуцент и актьор. Постига международно признание с романа \"Вечерята\" (2009). Той е преведен на 55 езика. Само в Европа са продадени над 1 милион екземпляра. Други представления в афиша са \"Съгласие\" от Нина Рейн, режисьор Недялко Делчев; \"Развратникът\" от Е. Е. Шмит, режисьор Стоян Радев; \"Емигрантски рай\" от Димитър Динев, режисьор Катя Петрова; \"Палачи\" от Мартин МакДона, режисьор Стоян Радев; \"Aлонсо\" от Щефан Фьогел, режисьор Марий Росен; \"Женитба\" от Н. В. Гогол, режисьор Елена Панайотова; \"Нощта на 16-ти януари\" от Айн Ранд, режисьор Пламен Марков; \"Олд Сейбрук и последният страстен любовник\", автори - Уди Алън и Нийл Саймън, режисьор Николай Поляков; \"Госпожа Министершата\" от Бранислав Нушич, режисьор Недялко Делчев; \"Скачай!\" от Здрава Каменова, композитор Мартин Каров, режисьор Калин Ангелов; \"Ревизор\" от Гогол, режисьор Бойко Богданов; \"Тирамису\" от Йоанна Овшанко, режисьор Николай Поляков.", "date": "2019.10.01", "title": "\"Анна Каренина\" за 50-и път на сцената"}
{"url": "http://www.cross.bg/georgieva-ypravlyavasht-direktor-1614407.html", "text": "/КРОСС/ От днес Кристалина Георгиева встъпва в длъжност като управляващ директор на Международния валутен фонд. Георгиева е първият ръководител на базираната във Вашингтон институция, който родом е от страна с развиваща се икономика и то спасявана със заем от фонда. Самата Георгиева още вчера влезе на новото си работно място, облечена в народна носия. Преди това бе изпратена от екипа на Световната банка с бурни аплодисменти, българска народна музика и хоро, поведено именно от Георгиева.\"Шампион в борбата с неравенството\" - това е едно от множеството определения, които Кристалина Георгиева получи по време на кампанията си за управляващ директор на Международния валутен фонд.Самата Георгиева определи избора си за управляващ директор на Международния валутен фонд като признание за всички българи и благодари за подкрепата. Във видеообръщение до българските медии тя преповтори обещанието, поето пред колегите й от фонда в деня, когато официално получи подкрепа за позицията си.\"Аз встъпвам в длъжност във време, когато световната икономика е изправена пред много рискове. В краткосрочен план приоритетът ни е да гарантираме, че страните минимизират риска от икономически спад и са готови да се справят, ако той настъпи. В дългосрочен план имаме голяма, благородна цел - да помогнем на страните да изградят по-силни икономики и да подобрят живота на хората си.\"Кристалина Георгиева поема поста от Кристин Лагард, която от своя страна от 1 ноември ще оглави Европейската централна банка.", "date": "2019.10.01", "title": "Кристалина Георгиева встъпва в длъжност като управляващ директор на МВФ"}
{"url": "http://www.cross.bg/antarktika-ameri-godini-1614409.html", "text": "/КРОСС/ Над 315 милиарда тона лед се откъснаха от Антарктика под формата на огромен айсберг. Леденото парче е с площ около 1600 квадратни километра, пише Би Би Си.Айсбергът се откъсна от ледения шелф Амери. Това е най-големият къс лед, който се отделя от него в последните 50 години. Размерите на айсберга, който носи името D28 означава, че движението му трябва да се наблюдава, защото потенциално представлява опасност за корабоплаването.Амери е един от трите най-големи ледени шелфа в Антарктика, намира се в източната част на континента. Учените смятат, че D28 е дебел около 210 м и в него има 315 милиарда тона лед.Теченията вероятно ще понесат айсберга в западна посока, като разпадането и стопяването му ще отнеме години.", "date": "2019.10.01", "title": "Огромен айсберг се откъсна от Антарктика"}
{"url": "http://www.cross.bg/dnes-e-mezhdynarodniyat-den-na-vuzrastnite-hora-1614408.html", "text": "/КРОСС/ На днешния Международен ден на възрастните хора служителите на териториалните поделения на Националния осигурителен институт ще отговарят на запитвания, свързани с пенсионирането и ще съветват настоящите и бъдещите пенсионери и техните близки за социалноосигурителните им права.", "date": "2019.10.01", "title": "Днес е международният ден на възрастните хора"}
{"url": "http://www.cross.bg/vertolet-letishte-kygar-1614391.html", "text": "/КРОСС/ Екипаж от състава на авиобаза Крумово с вертолет „Кугар“ изпълни вчера специален полет по искане на Министерството на здравеопазването за транспортиране на пациент от летище Щръклево до летище София.Вертолетът излетя в 12.14 ч. от авиобаза Крумово.В 14.30 ч. пациентът беше транспортиран до летище София и беше поет от медицински екип от Центъра за спешна медицинска помощ.Екипажът на вертолет „Кугар“ с регистрационен знак 710 е в състав – първи пилот капитан Сандев, втори пилот майор Бабачев, борден техник старши лейтенант Добрев и спасител старши сержант Жеков.", "date": "2019.10.01", "title": "Екипаж от Военновъздушните сили с вертолет „Кугар“ изпълни успешно задача в помощ на населението"}
{"url": "http://www.cross.bg/ivan-hristov-todorov-1614390.html", "text": "/КРОСС/ , бизнесмен;, бивш евродепутат;, зам.-кмет на София;, лекар, създател на Центъра по асистирана репродукция във Варна, бивш депутат;, началник-отделение по Спешна помощ в УМБАЛ \"Софиямед\";, певица;, състезателка по щанги;, футболен агент;, адвокат, управляващ съдружник на \"Георгиев, Тодоров и Ко\"; ", "date": "2019.10.01", "title": "Родени на 1 октомври"}
{"url": "http://www.cross.bg/data-makedoniya-nachalo-1614399.html", "text": "/КРОСС/ Северна Македония и Албания ще получат дата за начало на официални преговори за членство в Европейския съюз, пише македонската версия на Свободна Европа, като цитира Блумбърг. Агенцията твърди, че са видяли писмо, изпратено до министри от ЕС по интернет.Блумбърг припомня, че през лятото Франция, Германия, Холандия и Дания блокираха получаването на дата за начало на преговорите, което се очакваше да стане по-рано през годината. Причината е разочарованието, че някои държави от Източна Европа, които се присъединиха през 2004 г., не успяват да гарантират върховенството на закона.„Въпреки че преговорите траят години – или дори десетилетия, ако се има предвид Турция, както и положителният изход не е гарантиран, получаването на дата ще е победа за Северна Македония. Държавата инвестира голяма част от своя политически капитал в постигането на Договорът с Гърция за промяна на името, с надеждата, че това ще разчисти пътя към членство в Европейския съюз.“, пише Блумбърг.", "date": "2019.10.01", "title": "Северна Македония и Албания ще получат дата за начало на официални преговори в ЕС"}
{"url": "http://www.cross.bg/mariya-gabriel-predstavyaneto-1614392.html", "text": "/КРОСС/ Днес става ясна оценката от представянето на Мария Габриел след изслушването й снощи което продължи 3 часа. Тя отговаряше на въпросите на брилянтен френски. След като очерта приоритетите си като бъдещ еврокомисар Габриел трогна евродепутатите с “Върви, народе възродени”.„Солидарност, сътрудничество и конкурентноспособност“ – след като приключи с този девиз на Жак Делор, Мария Габриел завърши на български:“Върви, народе възродени” е написана преди 127 години в скъпия ми град Русе от преподавателя по френски Стоян Михайловски. 9 години преподавателят по музика Любомир Пипков прави мелодията, след като вижда, че негов ученик е потънал в това едно стихотворение. 15 минути по-късно е сътворена мелодията”, разказа Мария Габриел пред евродепутатите. И изрецитира стихотворението, като не пропусна да подчертае, че с тази песен в България се открива всяка нова учебна година.В края на представянето си Габриел беше изпратена с аплодисменти.", "date": "2019.10.01", "title": "Днес става ясна оценката от представянето на Мария Габриел в Европейския парламент"}
{"url": "http://www.cross.bg/sustoyanieto-aes-postradalite-1614394.html", "text": "/КРОСС/ Критично остава състоянието на двамата пострадалите работници при инцидента в ТЕЦ „AES Гълъбово“. По-тежко раненият мъж, който е на 42 години, е в кома, показателите му са нестабилни и е на командно дишане. На другия работник е извършена черепно-мозъчна операция. Имал е няколко фрактури на черепа. Ако състоянието му остане стабилно той ще бъде преместен до дни в неврохирургията на Университетската болница в Стара Загора.Двамата пострадаха по време на почистване на шахта в ТЕЦ-а.Единият е паднал, след като му прилошало, другият е пострадал докато се опитвал да му помогне.Шахтата е дълбока 5 метра, но се предполага, че те са били вътре в нея, когато им е прилошало и не са паднали от тази височина.", "date": "2019.10.01", "title": "Остава критично състоянието на пострадалите работници в ТЕЦ-а край Гълъбово, единият е в кома"}
{"url": "http://www.cross.bg/narkomanii-stefanov-kvartal-1614395.html", "text": "/КРОСС/ Жители на столичния квартал „Младост” излизат тази вечер на протест срещу откриване на Център по наркомании. Те се събират в 18:30 часа между бл. 18 и УМБАЛ „Св. Анна”. На това място се открива центърът, към който ще има и метадонова програма.За проблема алармира главният архитект на „Младост” Стефан Стефанов в профила си в социалната мрежа:„В нашия квартал ни настаняват Център по наркомании – между три детски градини, две училища и жилищните блокове. Той се позиционира в двора на УМБАЛ „Св. Анна” между детските градини 117„Надежда”, 71„Щастие” и 11„Мики Маус”, и 118СУ „Людмил Стоянов” и Технологичното училище по електронни системи. Разстоянието между Центъра по наркомании и входа на 11 ДГ „Мики Маус” е петдесетина метра! А дори всичко това не е най-страшното – всичко става абсолютно НА ТЪМНО. Тайно, без обществено обсъждане, докато хората са били в отпуск”, написа арх. Стефанов.Той прави уточнение, че съобщението не трябва да се бърка по никакъв начин с предизборната кампания и това, че е издигнат за независим кандидат за кмет на района:„Просто аз, както и стотиците разтревожени жители, съм родител, баща и смятам за възмутително, център по наркомании да бъде изтипосан насред жилищен квартал, на петдесетина метра от детска градина”, обясни Стефан Стефанов.", "date": "2019.10.01", "title": "Жители на столичния „Младост“ излизат на протест срещу Център по наркомании"}
{"url": "http://www.cross.bg/sistema-mesetz-mesta-1614393.html", "text": "/КРОСС/ Днес ще тестват сирените в някои населени места. Точно в 11.00 часа ще бъде задействана сиренната система чрез излъчване на националните сигнали за тревога и край на тревогата. Сигналите ще бъдат съпътствани от гласова информация, съобщиха от пресцентъра на МВР.Тестът ще бъде на територията на градовете София, Бургас, Варна, Кърджали, Монтана, Пазарджик, Плевен, Пловдив, Русе, Смолян, Враца и в населените места в 30-километровата зона около АЕЦ „Козлодуй“, Стара Загора и Гълъбово.В тренировката ще участват и интегрираните локални системи за оповестяване, изградени в обекти, чиято дейност създава опасност от възникване на бедствия. Тренировката ще се извърши за проверка на техническото състояние на националната система и за обучение на населението.Системата се тества два пъти годишно в първия работен ден на месец април и на месец октомври.Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите.", "date": "2019.10.01", "title": "Пускат тестово сирените – ето жителите на кои градове да не се стряскат като ги чуят"}
{"url": "http://www.cross.bg/chasa-tryd-sega-1614396.html", "text": "/КРОСС/  - Надзорният съвет на „Фолксваген\" отложи решението за завода в Турция след атака от Брюксел; - Арестуваха агент от ДАНС, давал информация за пране на пари в чужбина на софийска кантора; - За месец: двоен скок на българите, искащи уседналост в UK; - Чуждите туристи у нас с 1 % по-малко; - България ще догонва Европа, но със ситни стъпки; - Висим по граници за шопинг и плескавици; - Премиерът Борисов към Скопие: Дръжте се братски, ако искате в Евросъюза; - 150 000 пушки чакат заповед за стрелба; - Сидеров иска 700 млн. лв. от чистота и ремонти да се върнат на столичани, а не да отиват при олигарси; - Рекорд! Безработицата падна до 4%, влизаме в топ 10 на ЕС по заетост; - Вдигат помощите на 658 000 инвалиди догодина, линията на бедностстава 363 лева; - Журналисти от БНР поискаха 100 дни толеранс за шефа на радиото; - 30 000 подадени заявления за помощ за първолаци; - Пореден неудобен журналист е отстранен - този път в БНТ; - Детските градини в София изискват абсурдни документи; - Програма „Конкурентоспособност\" е сред лидерите по нередности; - Дават 100 млн. евро за малки фирми; - Кандидатът за столичен кмет Йорданка Фандъкова планира: София с 65 км метро през 2025 г.; - Печалбата на банките достигна 1,2 млрд. лв.; - Песимизъм налегна шефовете на заводи; - Проф. Емил Ботев, сеизмолог: Страшен трус не ни очаква, опасността за 7 по Рихтер в недалечно време е за Истанбул;- Стайко Стайков, председател на БАСЗЗ: Декар земя стига и над 2000 лв., а при отчуждаване се дават до 1200, трябва промяна на методиката; - Андрей Ковачев, евродепутат ЕНП/ГЕРБ: Евроинтеграцията е двупосочна улица и Северна Македония трябва да извърви своя път; - „Effie България\" не е просто награда, а подкрепа за развитие; - Д-р Делян Георгиев от Спешна помощ: Не стигат изолаторите за психично болни; - Китаистът доц. д-р Мариана Тиен пред „Труд\": България да облекчи визите за китайски туристи; - Със сигурност ще подкрепим Скопие за членство в ЕС; - Македония -геополитиката срещу историята; - Обратен завой;- Цветанов започна подмолна война срещу Борисов; - Ураганът \"Брекзит\" заплашва да помете българската емиграция; - На Балканите не се бърза; - Егоизмът на „големите братя\"; - Защо сме първи в Европа по жертви на пътя; ", "date": "2019.10.01", "title": "Преглед на печата за 1 октомври"}
{"url": "http://www.cross.bg/viskara-parlamenta-obyavi-1614441.html", "text": "/КРОСС/ Перуанският парламент гласува за отстраняването от длъжност за една година на президента Мартин Вискара, предаде Франс прес.Според народните представители Вискара е нравствено негоден да управлява Перу. По-рано Вискара обяви, че разпуска парламента.Впоследствие контролираният от опозицията парламент определи вицепрезидентката Мерседес Араос за временен президент на мястото на Вискара.Араос, която е на 58 години и с икономическо образование, веднага положи клетва пред председателя на парламента Педро Олаечеа. Председателят на парламента обяви, че депутати ще гласуват официално в петък отстраняването от длъжност на Вискара.Вискара обяви вчера в излъчвано по телевизията обръщение, че разпуска парламента и свиква нови парламентарни избори заради спор по отношение на начина, по който се определя съставът на перуанския конституционен съд, припомня Франс прес.", "date": "2019.10.01", "title": " Президентът на Перу бе отстранен, защото е \"нравствено негоден\""}
{"url": "http://www.cross.bg/godina-yniversitet-ychebna-1614398.html", "text": "/КРОСС/ Великотърновският университет „Св. св. Кирил и Методий“ открива днес 56-ата си академична учебна година. Прагът на най-стария извънстоличен университет прекрачват близо 3500 първокурсници.Откриването на новата учебна година ще започне със слово на ректора проф. Христо Бонджолов. В тържеството ще се включат посланици и дипломати от Азия и Африка, както и делегации от чуждестранни университети, с които работи Великотърновският университет.За 15-а година студентите ще произнесат своята клетва, написана за тях от поета и драматурга Радко Радков. Музикален поздрав към академичната общност ще отправи китайският камерен оркестър на Забранения град.Ще бъде открита изложбата „Изкуството като дипломация“. Тя е съвместен проект на 30 посолства в България и възпитаничката на ВТУ Петя Илиева.", "date": "2019.10.01", "title": "ВТУ открива 56-ата си академична учебна година"}
{"url": "http://www.cross.bg/iiotova-iliyana-akademichna-1614397.html", "text": "/КРОСС/ В аулата на Софийския университет „Св. Климент Охридски“ от 10 ч. ще бъде открита официално новата академична учебна година.Гост на тържествената церемония ще бъде  вицепрезидентът Илияна Йотова, която ще отправи приветствие към академичната общност.В началото на тържеството, ректорът на Алма Матер проф. Анастас Герджиков, членовете на Академичния съвет и Илияна Йотова ще поднесат цветя пред паметниците на Евлоги и Христо Георгиеви.В края на церемонията Анастас Герджиков и Йотова ще връчат студентските книжки на първокурсници-лауреати от олимпиади.", "date": "2019.10.01", "title": "Започва новата академична година в СУ"}
{"url": "http://www.cross.bg/tema-zhivo-bulgariya-1614388.html", "text": "/КРОСС/  Скопие по пътя към Европейския съюз - ще го спънат ли историческите спорове с България? Местни избори 2019 - Карлос Контрера в битката за район Сердика в столицата; Идва сезонът на Топлофикация - какво ново за потребителите? Промяна в разписанието на БДЖ - кои населени места остават без влак?Българска подкрепа за европейско членство на Северна Македония срещу условия. Какво поиска София от Скопие? Коментар на зам.-външния министър Георг Георгиев; На живо от Враца: Червеи от чешмите. Каква е причината и опасно ли е замърсяването? На живо от Бургас: Случай на фалшива двулевка. Как да я разпознаем? Какъв е новият начин за отчитане на парното и ще има ли ощетени абонати?Известни личности в кампанията срещу рака на гърдата; „Новите кметове\" - започват предизборните дебати в ефира на „Здравей, България\". Кой е най-достоен да бъде управник на Велико Търново? В студиото идеите си ще сблъскат: Весела Лечева от БСП, Даниел Панов от ГЕРБ и Милен Михов от ВМРО;Авария в ТЕЦ „Марица Изток\" 1. Пострадаха двама работници - какво е състоянието им? Ще има ли сняг през октомври? Очаквайте прогнозата на климатолога проф. Георги Рачев; На живо - диви прасета тормозят жителите на Габрово; Родители от ж.к. „Младост\" на протест, след като се оказва, че Националният център по наркомании е преместен в близост до училищата и градините на децата им; В месеца за борба с рака на гърдата - защо е важна профилактиката? Гостуват синоптичката Нора Шопова и актрисата Ирмена Чичикова, които са посланици на кампанията; ", "date": "2019.10.01", "title": "Теми и гости в сутрешните блокове на телевизиите на 1 октомври"}
{"url": "http://www.cross.bg/bogoroditza-vreme-sveta-1614352.html", "text": "/КРОСС/ На 1 октомври 910 г. сарацините (араби) нахлули в пределите на Византийската империя и я подложили на тежко изпитание. Император по това време бил Лъв Мъдри (886-911).Свети Андрей Юродиви с ученика си Епифаний се намирал по това време на всенощно бдение в цариградската църква Влахерна, където се пазела като скъпоценна реликва една от одеждите на света Богородица.Било събота срещу неделя. Църквата била пълна с народ.В 10 часа през нощта по време на всенощното бдение св. Андрей насочил погледа си нагоре и видял св. Богородица във въздуха. Тя била обкръжена от пророци, апостоли и ангели. Със своя омофор покривала богомолния народ и се молела за него на своя божествен Син.Развълнуван от гледката, св. Андрей запитал тихо ученика си:- Виждаш ли, брате, как света Богородица се моли?Епифаний отговорил:- Виждам, отче свети, и се ужасявам!Това видение на двамата подвижници станало известно на богомолците в храма, а след това и на целия град.По молитвите и покровителството на света Богородица арабите били прогонени от страната. А Църквата учредила празника \"Покров Богородичен\".", "date": "2019.10.01", "title": "Покров на Пресвета Богородица"}
{"url": "http://www.cross.bg/naii-hybavite-kazvat-knigi-1614351.html", "text": "/КРОСС/ \"Най-хубавите книги са тези, които ти казват това, което ти вече знаеш\".Джордж Оруел", "date": "2019.10.01", "title": "Най-хубавите книги са тези, които ти казват това"}
{"url": "http://www.cross.bg/razpredelenie-deiinosti-klienti-1614443.html", "text": "/КРОСС/ При несъобразени изкопни работи на 1 октомври сутринта бяха скъсани няколко кабела 10 киловолта, собственост на „ЧЕЗ Разпределение България“ АД, в резултат на което без електрозахранване за около час останаха 2900 клиенти на дружеството в района на ж.к. „Дружба“ 1 и Гара Искър. Предния ден строителна фирма скъса кабел 20 киловолта и остави без ток близо 2000 клиенти на ЧЕЗ Разпределение в софийското село Лозен.„Сега е краят на строителния сезон и очевидно фирмите бързат да завършат проектите си, но е недопустимо това да се случва за сметка на комфорта на нашите клиенти. Навременното съгласуване на строителните дейности ще ограничи късането на кабели и ще сведе до минимум неудобствата за домакинствата и бизнеса“, заяви Васил Василев, директор „Експлоатация и поддържане“ в ЧЕЗ Разпределение България.Строителните проекти би трябвало предварително да се координират с електроразпределителната компания. В рамките на това съгласуване дружеството в писмен вид информира строителя, че е длъжен да го уведоми за деня и мястото на изкопните дейности. В голяма част от случаите, обаче, тези изисквания не се спазват. Често пъти информацията за започващите строителни дейности се получава предходния ден или в деня на тяхното стартиране, което прави реакцията на ЧЕЗ Разпределение невъзможна.Дружеството призовава фирмите да го информират поне две седмици предварително къде и кога ще извършват изкопни дейности. Това може да става на телефон  или на имейл . ", "date": "2019.10.01", "title": "Днес бяха скъсани няколко кабела 10 киловолта, собственост на „ЧЕЗ Разпределение България“ в ж.к. „Дружба“"}
{"url": "http://www.cross.bg/bude-cupbiya-miliona-1614440.html", "text": "/КРОСС/ Kитaйци плaниpaт инвecтиция oт 30 милиoнa eвpo в изгpaждaнeтo нa фaбpиĸa зa cяpa в Зpeнянин, Ceвepнa Cъpбия, инфopмиpaxa oт пpaвитeлcтвoтo в зaпaднaтa ни cъceдĸa.Koмпaниятa Нuаtаі Сhеmісаl, ĸoятo e oт Изтoчeн Kитaй, пpeдвиждa cъздaвaнeтo нa нaд 100 paбoтни мecтa в пpeдпpиятиeтo в Cъpбия. Фиpмaтa щe дocтaвя cypoвини зa плaниpaнaтa фaбpиĸa зa гyми нa ĸитaйцитe oт Lіnglоng, ĸoятo cъщo щe бъдe в Зpeнянин, пишe ЅееNеwѕ.Нuаtаі Сhеmісаl пoдпиca в пeтъĸ мeмopaндyм зa paзбиpaтeлcтвo cъc cpъбcĸoтo пpaвитeлcтвo зa изгpaждaнeтo нa фaбpиĸaтa. Πo дyмитe нa мapĸeтингoвия диpeĸтop нa eвpoпeйcĸoтo звeнo нa ĸитaйcĸaтa ĸoмпaния Диaнгap Toдyдинoв ce oчaĸвa пpeдпpиятиeтo дa бъдe пocтpoeнo въpxy пapцeл oт 8 xeĸтapa.Фaбpиĸaтa щe бъдe oбopyдвaнa c aвтoмaтичнa cиcтeмa и щe зapaбoти cлeд тpи гoдини.Cпopeд плaнoвeтe нa ĸитaйcĸaтa фиpмa тoзи xoд щe пpoпpaви път нa ĸoмпaниятa ĸъм eвpoпeйcĸия, pycĸия и aмepиĸaнcĸия пaзap.Lіnglоng вeчe зaпoчнa cтpoитeлcтвoтo нa фaбpиĸaтa зa гyми в Cъpбия пpeз мeceц мapт тaзи гoдинa. Фaбpиĸaтa щe бъдe в paзмep нa 800 милиoнa eвpo. Зaвoдът щe имa 1 200 cлyжитeли и щe пpoизвeждa 13,6 милиoнa виcoĸoпpoизвoдитeлни paдиaлни гyми гoдишнo. ", "date": "2019.10.01", "title": "Китайци инвестират €30 милиона във фабрика за сяра в Сърбия"}
{"url": "http://www.cross.bg/chasa-provede-zasedanie-1614389.html", "text": "/КРОСС/ От 10.00 часа в Аулата на Софийския университет ще бъде официално открита академичната учебна година на найстарото висше училище в България.От 11.00 часа президентът Румен Радев ще проведе среща на „Дондуков\" 2 с първия заместник министър-председател на Социалистическа република Виетнам Чъонг Хоа Бин.От 11:00 часа, с тържествена церемония Академията на МВР ще отбележи 50 години от създаването на Висшата специална школа и началото на учебната 2019/2020 година.От 11.00 часа УМБАЛСМ „Н. И. Пирогов\" ще отчете дейността на проекта „Координиран мултисекторен отговор към домашното насилие, чрез въвеждане на основен пакет от услуги\".От 13.30 часа в сградата на Агенцията за ядрено регулиране, министърът на енергетиката Теменужка Петкова ще участва в официалното връчване на лиценз за удължаване срока на експлоатация на шести блок на АЕЦ „Козлодуй\".От 13.30 часа заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси\" (ОПРЧР) Зорница Русинова ще посети Дома за стари хора „Надежда\".От 15.30 в зала 238 Комисията по правни въпроси към 44-ото Народно събрание ще проведе заседание.От 16.00 часа Нейно кралско височество Дана Фирас, принцеса на Йордания, и министърът на туризма Николина Ангелкова ще посетят Рилския манастир.От 17.00 часа в хотел „Хилтън\" президентът Румен Радев ще участва във форум „30 години от промяната\" по повод 25-ата годишнина на Фондация „Фридрих Еберт\" в България. На форума ще присъства и вицепрезидентът Илияна Йотова.От 18.00 часа в Централния военен клуб в столицата официално ще бъде представена новата книга на Красимир Каракачанов, посветена на легендарния водач на ВМРО ТодорАлександров.От 11:00 часа в пространството около Часовника \"Движение България на гражданите\"-Бургас ще открие предизборната си шатра (павилион), с което ще даде официален старт накампанията си.От 11.00 часа пред Ректората на ВТУ „Св. Св. Кирил и Методий\" ще бъде дадено тържествено начало на новата академична година.В 11.30 часа в Многофункционалния социален център при БЧК ще стартира Обществена трапезария, в която 70 възрастни хора ще получават топъл обяд ежедневно.От 11.00 часа министърът на земеделието, храните и горите Десислава Танева ще участва в официалното откриване на новите производствени мощности на предприятието „БулконсПървомай\" ООД.От 10.00 часа в зала „Свети Георги\" на Областната администрация ще се проведе заседание на Постоянно действащата междуведомствена областна епизоотична комисия.От 14:00 часа, в зала 201 на Областна администрация Смолян, Постоянната областна епизоотична комисия ще проведе заседание в разширен състав, във връзка със появата и разпространението на болестта Африканска чума по свинете.От 10.00 часа в зала 2 на областна администрация ще се проведе заседание на Областната епизоотична комисия. ", "date": "2019.10.01", "title": "Предстоящи събития в страната за 1 октомври"}
{"url": "http://www.cross.bg/kiselina-folievata-zabolyavaniya-1614445.html", "text": "/КРОСС/ Фолиевата киселина (фолат) е вид водно разтворим витамин, принадлежащ към тези от група В, а именно - В9 или фолацин. Както и всички останали, така и този витамин има ключова роля в сложната система от биохимични реакции в организма. Особено важен е фолатът за синтезата на компонентите на ДНК, а това го прави изключително необходим най-вече за клетките, характеризиращи се с усилено делене. Това включва кръвотворенето, както и всички процеси по време на растежа и развитието през ембрионалния и феталния живот и, разбира се, детската възраст. Своята роля фолатът осъществява съвместно с витамин В12. Фолиевата киселина има отношение и към метаболизма на някои аминокиселини като хомоцистеина.Човешкият организъм си набавя фолиевата киселина отвън, чрез храната, т.е. не си я синтезира сам. Много са хранителните източници на фолати, а абсорбцията им в чревния тракт не е еднаква за всеки от тях. Името на фолиевата киселина произлиза от латински, като folium - листо. Именно листните зеленчуци са едни от най-важните източници на витамина. Наред с тях обаче, не бива в никакъв случай да се пренебрегва и ролята на зърнените храни, на бобовите растения, на ядки като слънчогледовото семе и фъстъци, някои плодове. Ценни в това отношение са още черния дроб и яйцата, както и маята за хляб.Препоръките за дневен прием на фолиева киселина при лица над 14 години и особено жени в детеродна възраст възлизат на около 400 мкг дневно. При бременност и кърмене те се увеличават на 600-800 мкг дневно. За деца дневните нужди са по-малки, съобразно възрастта им. За ориентир относно количеството витамин, доставяно с храната, бе въведено понятието процент дневна хранителна стойност. Наличието на таблици за основни храни или надписите върху етикети на готови продукти, включително обогатени, може да ни ориентира до колко с дневното ни меню ние осигуряваме необходимото количество нутриент. Ако е над 10-19% от дневните нужди, то продуктът се счита за добър източник на фолат. Най-висок е процентът за черния дроб, но и за зеленчуци като спанака, аспержите. Готови изделия, каквито са някои зърнени закуски обаче, чрез допълнително обогатяване могат да осигурят и до 100% от дневните нужди. Освен това фолиевата киселина също може да се приема чрез мултивитамини или самостоятелно.През последните години много се заговори за ползата от нея за профилактиката на вродени аномалии. Доказано бе, че адекватният прием на витамина поне няколко месеца преди и в първите лунарни месеци след забременяването, драстично понижава честотата на вродените дефекти на невралната тръба и по-точно на spina bifida и anencephalia. Има данни, че ползата от фолатите не спира до тук, а са важни в профилактиката и на вродените сърдечни аномалии, дефекти на устните и небцето, аномалии на пикочо-половите пътища и др. Недостатъчно ясни са твърдения, че фолиевата киселина може да предпази от хромозомни аномалии като синдром на Даун или този на \"чупливата Х-хромозома\". Напоследък обаче се препоръчва и мъжете, на които предстои да станат бащи, също да осигуряват достатъчен прием на фолати с оглед редуцирането на хромозомни вариации в сперматозоидите.Полза от фолиевата киселина се търси и в други аспекти и дори и сега текат не малко клинични изпитвания за намирането на такава. Такъв пример може да бъде ролята и в профилактиката на сърдечно-съдовите заболявания. Вече стана въпрос, че фолатите имат отношение към обмяната на хомоцистеин. Наред с другите рискови фактори за исхемична болест на сърцето и мозъчно-съдова болест, и високото ниво на хомоцистеина също се счита за такъв – потенцира развитието на атеросклерозата и свързаните с нея усложнения. Достатъчният прием на фолиева киселина значимо редуцира стойността на хомоцистеина в кръвта, но засега няма клинично значима полза от употребата на витамина. Кардиолози и невролози за единодушни, че понастоящем няма основание фолиевата киселина да се взима превантивно срещу ИБС и инсулт.Сходна е и ситуацията с профилактиката на злокачествените заболявания. Ясно е, че в основата на последните стои генетична компонента. Наличието на достатъчно фолат би осигурило нормална ДНК синтеза и репарация при грешки. Учени се надяват да намерят превантивна стойност по отношение на много ракови заболявания. Засега обаче данните са противоречиви и дори се счита, че витаминът може да ускори канцерогенезата при налични преканцерозни състояния.Дефицитът на фолати настъпва, когато приемът и усвояването на фолатите не съответстват на нуждите на организма. Такива са бременността и кърменето, хронични заболявания на бъбреците и черния дроб, малабсорбция с различна етиология, алкохолна злоупотреба. Увеличена е нуждата от фолиева киселина при някои видове анемия. Медикаменти като антиконвулсанти като фенитоин и др., барбитурати, метотрексат, сулфасалазин, изписван при хронични възпаления на дебелото черво, метформин за контрол над диабета, също могат да индуцират недостатъчност на фолиева киселина.Израз на този недостиг е мегалобластната анемия. Както казахме, фолиевата киселина е важна в синтезата на ДНК, а кръвотворната функция е една от основните засегнати. Това провокира появата на характерни еритроцити в периферната кръв, но и изменения и в другите кръвни клетки. Такава находка може да се наблюдава и във връзка с недостиг на витамин В12. Правилното лечение тук изисква изясняване на генезата на анемията и едва тогава пристъпване към коректно терапевтично поведение.По отношение на антифолатите в терапията на неоплазиите, като метотрексата - те могат да провокират изявата на фолатен дефицит – с лезии по лигавиците на устната кухина и стомашно-чревни смущения, алопеция, увреждане на чернодробната функция и хемопоезата и др. Добавянето на фолиева киселина в терапията обаче може да опорочи химиотерапията.Метотрексатът намира приложение при много автоимунни заболявания – лупус, ревматодиен артрит, склеродермия, при хронични възпалителни заболявания на червата и др. Тук добавянето на фолати се счита, че не влошава търсения имуносупресивен ефект.Алкохолизмът е свързан с дефицит на множество витамини и минерали, сред които и фолиевата киселина. Това се дължи както на хроничните изменения в чревния тракт, на чернодробната и панкреасна фунцкия при тези лица, но и също във връзка с некачествения начин на хранене.Терапевтично фолиевата киселина се прилага при всички случаи на недостиг. Обсъждано е приложението и в лечението на синдрома на хроничната умора, депресията като афективно разстройство, когнитивните нарушения и сърдечно-съдови заболявания, но на този етап липсват статистически значими доказателства за ефективността при тези състояния.Токсичност от употребата на фолиева киселина е малко вероятна, но са съобщавани нежелани реакции от страна на стомашно-чревния тракт, кожни реакции или такива от страна на нервната система – раздразнителност, възбудимост, смущения в съня, психози, гърчове, както и алергични реакции към някои от съставките на използваните препарати.", "date": "2019.10.01", "title": " Фолиевата киселина - какво е значението й за организма? "}
{"url": "http://www.cross.bg/bulgariya-repyblika-zapochva-1614353.html", "text": "/КРОСС/  - Големият пълководец Александър Македонски побеждава в Битка при Гавгамела армията на персийския владетел Дарий III и завладява Персийската империя. - Папа Хонорий III освобождава тевтонските рицари от съдебната власт на местните епископи. - Провежда се първото заседание на Законодателното събрание на Франция. - Започва Виенският конгрес, който цели да преначертае политическата карта на Европа след победата над Наполеон по-рано. - Избухва голям пожар в Поморие - унищожени са над 550 сгради. - Основан е Софийският университет „Св. Климент Охридски\". - Светият Синод на Българската православна църква окончателно се установява в София. - Създаден е Национален парк Йосемити в Калифорния, САЩ. - Съставено е 19 Правителство на България на Либералната партия начело с Тодор Иванчов. - Терористи взривяват сградата на вестник Лос Анджелис Таймс, загиват 21 души. - В испанския парламент влизат трима министри от Испанската конфедерация на независимата десница, което довежда до въстания на социалисти и анархисти в Астурия и Каталония. - Генерал Франциско Франко става генералисимус и държавен глава на националистическото правителство в Испания.- Германия анексира Судетската област. - Извършен е първият полет на първия американски реактивен самолет Bell XP-59 „Aircomet\". - Приключват Нюрнбергските процеси, след като са издадени присъди срещу 24 от най-известните нацистки лидери. - Основана е организацията с нестопанска цел Менса. - Правителството на САЩ възстановява дипломатическите отношения с България след Втората световна война. - Основан е чешкият футболен тим Дукла в Прага.- Народна република България анулира договора за приятелство, сътрудничество и взаимна помощ със Социалистическа федеративна република Югославия, под натиска на СССР, и започва широка идеологическа кампания срещу правителството на Йосип Броз Тито. - Мао Дзъдун провъзгласява създаването на Китайската народна република.- Мароко и Тунис се присъединяват към Лигата на арабските държави. - Кипър извоюва свободата си от Великобритания. - Открит е завод „Електроника\" в София; до 1972 г. е сред първите и най-големи производители на електронни калкулатори в Европа. - Групата Pink Floyd започва първото си турне в САЩ. - Състои се погребението на президента на Египет Гамал Абдел Насър, по време на което много хора са стъпкани от милионната тълпа. - В град Орландо, щата Флорида е открит увеселителния парк Disney World. - Бразилският футболист Пеле прекратява спортната си кариера. - Хелмут Шмит подава оставка от поста канцлер на ФРГ и е наследен на поста от Хелмут Кол. - Стартира Cartoon Network. - Създадена е Държавната агенция за българите в чужбина. - В Литва е въведена нова парична единица, наречена лит. - Открива се Тараклийският държавен университет. - По време на терористичен акт в индонезийския остров Бали загиват 26 души и стотици са ранени. ", "date": "2019.10.01", "title": "1 октомври в историята"}
