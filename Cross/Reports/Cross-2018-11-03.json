{"url": "http://www.cross.bg/bagazh-ruchen-kabinata-1588050.html", "text": "/КРОСС/ Нискотарифната авиокомпания Ryanair пуска един месец „гратисен период\" за новата политика за ръчен багаж, която трябваше да влезе в сила от 1 ноември, пише Independent. Вчера авиопревозвачът официално промени правилата си за ръчен багаж, изискващи допълнително плащане от пътуващите, които искат да вземат повече от една малка чанта (най-често с размерите на дамска чанта) заедно с тях в кабината.„Нашата нова политика за ръчен багаж влезе в сила вчера, но ние даваме един месец гратисен период, в който клиентите да свикнат с новите правила\", пишат в обръщение до медиите от компанията.Ryanair въведе нова политика за ръчния багаж, която вече ще таксува пътниците, ако те искат ръчния си куфар или подобна по големина чанта в кабината. Досега компанията допускаше безплатно чанти, които не надвишават 10 килограма или размери 55x40x20 см в кабината.Ryanair твърди, че промените, които влизат в сила в четвъртък - 1 ноември, ще помогнат за намаляване на закъсненията на полетите и ще предоставят по-евтина опция за чекиран багаж. На сайта си авиокомпанията пише, че политиката за маркиране на ръчен багаж, който не може да се побере в кабината, ще приключи.Пътуващите с приоритетно настаняване, което според авиокомпанията в момента представлява около 30% от клиентите, могат да продължат да носят със себе си 2 безплатни чанти в кабината (малка чанта и ръчен багаж). Цената на „Priority Boarding\" излиза по-евтино от таксата, която трябва да платите за допълнително багаж, но според авиокомпанията някои пътници ще предпочетат да плащат повече за още една чанта. ", "date": "2018.11.03", "title": "Ryanair дава 1 месец гратисен период за новата политика за багаж"}
{"url": "http://www.cross.bg/energiya-paneli-avtomobilite-1588033.html", "text": "/КРОСС/ Южнокорейският автомобилен производител KIA Motors обяви, че планира да внедри технология за зареждане със слънчеви панели на избрани свои модели. Панелите ще бъдат интегрирани в покрива или в предния капак на автомобила и ще подпомагат двигателя с вътрешно горене, хибридната система или батериите на електромобила с допълнителна електрическа енергия. Целта е да се намали разходът на гориво и да се увеличи пробегът.Соларните панели ще зареждат батериите на екологични електрически и хибридни автомобили и ще подпомагат автомобилите на двигател с вътрешно горене. Това ще спомогне за подобряване на горивната ефективност и за редуциране на въглеродните емисии.KIA е разработила три вида системи за зареждане от соларни покриви. Първият вид е за хибриди, като технологията включва полупрозрачни покриви за автомобили, задвижвани от ДВГ. Тази система може да зарежда батерията от 30% до 60% от капацитета й през деня в зависимост от метеорологичните условия.Вторият вод система е с полупрозрачен соларен покрив. Тя ще се използва за автомобилите на ДВГ за първи път в света. Полупрозрачните панели могат да бъдат интегрирани в панорамен покрив, който позволява светлината да влиза в купето, като същевременно се зарежда двигателят на автомобила.Системата от трето поколение в момента се намира в период на тестване. Тя е проектирана за имплементиране в покрива и предния капак на електрическите автомобили с акумулаторна батерия, за да бъде генерирано максимално голямо количество енергия за отдаване, пише automedia.\"Соларният покрив е първата технология за генериране на енергия, която позволява на автомобилите да започнат да я произвеждат, не да я консумират пасивно. Технологията ще помогне на собствениците на автомобили да се превърнат от енергийни консуматори в производители на енергия\", коментира Йонг-Джил Парк, изпълнителен вицепрезидент на отдел\"Инжинеринг и диьзайн\" на Hyundai Motor Group. ", "date": "2018.11.03", "title": "KIA вгражда слънчеви панели в автомобилите си"}
{"url": "http://www.cross.bg/slab-vyatur-dyha-1588047.html", "text": "/КРОСС/ През следващото денонощие над Източна България и в много райони в равнинната част от страната ще има значителна ниска облачност и намалена видимост.Около и след обяд в неделя облачността ще се разкъсва, видимостта ще се подобрява. Ще духа слаб вятър от изток-североизток. Температурите ще се понижат още малко и минималните ще са предимно между 6 и 11 градуса, максималните - между 16 и 21 градуса.Над планините ще преобладава слънчево време. Сутринта на места в ниските части ще е мъгливо, но след обяд видимостта там ще се подобрява. Ще духа слаб до умерен вятър от изток-югоизток. Максималната температура на височина 1200 м ще бъде около 18 градуса, на 2000 м - около 12 градуса.По Черноморието ще има значителна ниска облачност и намалена видимост. Ще духа слаб до умерен вятър от изток-североизток. Максималните температури ще са 16-17 градуса, близки до температурата на морската вода. Вълнението на морето ще е 3 бала.През следващата седмица над Източна България ще преобладава облачно време. Значителна ниска облачност и намалена видимост ще има сутрин и в много райони в равнинната част от страната, но около и след обяд облачността ще се разкъсва, видимостта ще се подобрява. Ще духа слаб вятър от изток-югоизток и температурите ще продължат постепенно да се понижават.Във вторник и през последните дни от периода вятърът в Източна България временно ще стане от изток-североизток и ще е умерен. На места ще превали слаб дъжд. ", "date": "2018.11.03", "title": "Температурите в неделя леко се понижават"}
{"url": "http://www.cross.bg/pozhara-kraii-gora-1588046.html", "text": "/КРОСС/Два пожара горят в Родопите на територията на Благоевградска област, по-голям е този край с. Кузьово, община Белица, обхванал 100 дка борова гора. Пожарът край с. Кузьово пламнал към 15 ч., горят 100 дка черен бор, няма опасност за населението и домовете им, съобщи БНТ.3 екипа огнеборци от Разлог и Якоруда гасят пожара, както и три специализирани противопожарни автомобила на Югозападното държавно предприятие. 40 служители на Югозападно държавно предприятие /ЮЗДП/ гасят пожара, на място е и кметът на общината Радослав Ревански.Локализиран е пожарът край село Кузьово, съобщи за БТА Георги Пармаков, директор на РД ПБЗН-Благоевград. През нощта на място ще останат екипи, които да следят вътрешните огнища на пожара, а утре сутринта ще бъдат доугасени тлеещите дънери, допълни Пармаков.Вторият пожар гори край с. Крибул, община Сатовча, той е обхванал 10 дка дъбова гора, огънят е както низов, така и върхов на места. И двата пожара са локализирани, съобщиха от ЮЗДП. ", "date": "2018.11.03", "title": "Два пожара в Родопите, край Белица гори борова гора"}
{"url": "http://www.cross.bg/bila-ostrov-mulniya-1588044.html", "text": "/КРОСС/ Германска туристка почина при буря в Италия, след като била поразена от мълния на италианския остров Сан Пиетро, близо до остров Сардиния, каза за ДПА говорител на службата за гражданска защита.Жената била на екскурзия със съпруга и сина си, когато времето се развалило и принудило семейството да прекъсне разходката си. Преди тримата да стигнат до колата си, жената била ударена от мълния, която я изхвърлила на няколко метра във въздуха.", "date": "2018.11.03", "title": "Мълния уби германска туристка в Италия "}
{"url": "http://www.cross.bg/kalya-dimov-karnobat-1588045.html", "text": "/КРОСС/ 84-годишната Каля от Карнобат, която бе премазана от  на тротоар в Карнобат е издъхнала в болницата. Възрастната жена е починала малко преди 15 часа днес.Каля бе блъсната от \"Мерцедес\"-а, управляван от Алекс Димов и получи множество травми от удара, включително и черепно-мозъчни, което направи състоянието й несъвместимо с живота. Лекари от УМБАЛ Бургас дълго време се бореха, за да я спасят, но травмите бяха прекалено тежки.Трагичният инцидент се разигра около 8 ч. тази сутрин, на карнобатската улица \"Петър Берон\" 33. 18-годишният Алекс Димов от ромската махала премаза 70-годишната Ганка Николова, която издъхна на място и съсдеката й Каля на 84 г.По данни на разследващи неопитният шофьор, който имал само месец стаж зад волана, изтървал управлението над колата, след като тя преминала през бабуна. Най-вероятно водачът е карал с превишена скорост.Двете жертви на катастрофата отивали на гробищата, за да почетат мъртвите си роднини. И Ганка и Каля имали починали синове, затова рано сутринта се приготвили и тръгнали. На Каля синът й починал само преди шест месеца. В болницата днес бяха другия й син и двете и снахи.  Кървавата катастрофа станала на около километър преди Гробищния парк.Очаква се обвинението срещу Алекс Димов да бъде квалифицирано като по-тежко.  Пробата на Димов за алкохол е отрицателна. Очакват се резултатите от пробата за наркотици, които трябва да излязат до 24 часа. Прокуратурата най-вероятно ще поиска постоянно задържане под стража на неопитния шофьор.Снимка: Булфото", "date": "2018.11.03", "title": "Издъхна  и втората жена, премазана на тротоар в Карнобат тази сутрин"}
{"url": "http://www.cross.bg/minyta-chervenite-tzska-1588048.html", "text": "/КРОСС/ ЦСКА победи с 1:0 \"Локомотив\" Пловдив в среща от 14-ия кръг от Първа професионална лига и с новите 3 точки в актива си изпревари \"Левски\" в класирането и вече е на второ място. \"Сините\" обаче са с мач по-малко.Единственият гол в мача на стадион \"Лаута\" бе дело на Кирил Десподов и падна от пряк свободен удар в 57-ата минута.Първото полувреме в срещата премина без голове. Първото по-сериозно положение бе на сметката на \"червените\". В 21-ата минута Мауридес стреля с глава, но топката се отклони от гредата.Бразилецът бе близо до попадение и десетина минути по-късно, но отново шутът му бе неточен. Станислав Манолев пропусна най-добрата възможност за \"червените\" преди почивката, след като стреля от границата на наказателното поле, но вратаря на домакините Мартин Луков изби.Второто полувреме започна с опасна атака на Анте Аралица, но Черниаускас спаси.В 57-ата минута ЦСКА получи възможност да изпълни пряк свободен удар. Зад топката застана Десподов, който не остави шанс за противниковия страж и отбеляза за 1:0 от повече от 20 метра.Така той се превърна в голмайстор на \"червените\", изпреварвайки Мауридес.Възможност за изравняване пропусна Аралица, а Али Соу не бе точен за гостите до края на мача. ", "date": "2018.11.03", "title": "ЦСКА излъга с 1:0 \"Локомотив\" Пловдив"}
{"url": "http://www.cross.bg/bili-berlin-prestupleniya-1588049.html", "text": "/КРОСС/ Полицията в Берлин е отчела над 100 нападения срещу хомосексуални хора за периода от началото на годината до септември. Трийсет от тях били съпроводени с насилие, а 75 включвали обиди, предаде БТА.\"Вземаме насериозно този въпрос\", каза началникът на полицията в Берлин Барбара Словик на събитие на организациите Коалиция срещу хомофобията и Асоциация на лесбийките и гейовете.Според полицията макар и данните за трите тримесечия от началото на годината да са с по-ниски стойности в сравнение със същия период на 2017 г., през който хомофобските атаки бяха 139, двата периода не можело да бъдат сравнявани, тъй като не всички престъпления били включени в статистиката.Престъпленията на хомофобска основа не намаляват, а се увеличават, каза Словик. Това може да се дължи на повече подадени сигнали или на по-голям брой престъпления, но е ясно, че има голям брой случаи на престъпления на хомофобска основа, за които не е било съобщено, заяви тя.Според полицейските данни повечето престъпления били извършени по улиците на берлински райони, в които присъствието на хомосексуални е особено видимо, като например централния район, Фридрихсхайн-Кройцберг, Нойкьолн и Шонеберг.Заподозрените за атаките са както германци, така и чужденци, но броят на хората от мигрантски произход е по-голям от този на населението с немигрантски произход, заяви Словик.Ръководителят на Асоциацията на лесбийките и гейовете Йорг Щайнерт пък изтъкна проблема за принудителните бракове на мъже и жени, по-специално в турските и арабските семейства, отбелязва ДПА. По думите му най-малко 17 мъже в Берлин били принудени да се оженят, защото били хомосексуалисти. ", "date": "2018.11.03", "title": "Над 100 нападения на хомофобска основа през 2018 г. в Берлин"}
{"url": "http://www.cross.bg/maldivite-predlaga-vila-1588034.html", "text": "/КРОСС/ Защо само да плувате с акули, когато можете да спите с тях? Точно такова преживяване предлага The Muraka, първата в света подводна вила. Намира се на повече от 16 фута под морското равнище в средата на Индийския океан, на Малдивите. Със стъклени стени, The Muraka е двуетажен аквариум, където можете да преспите, докато рибите плуват над главата ви, и да се събудите сред люшкащите се корали.Откриването му през ноември 2018 година, Мурака е свързано с дълъг бряг към курорта \"Конрад Малдивите остров Рангали\" на Хилтън, който е известен с първите си подводни вили.Вилата, която е част от Hilton Conrad Maldives Rangali Island resort, отваря през ноември 2018 г.Курортът е първият на Малдивите, който предлага познатите широко днес \"вили на кокили\", т.е. къщички във водата. Както и първият, който има подводен ресторант. Престоят в новата вила The Muraka обаче няма да е никак евтин - една нощувка струва 50 000 долара.Но построяването на вилата е струвало далеч по-скъпо - 15 млн. долара, според Блумбърг.До вилата може да се стигне с моторна лодка, тъй като тя е отдалечена от основния курорт.Тя е изработена от стомана, стъкло и акрил, на два етажа е и събира до 9 души. Има собствен фитнес салон и охрана.В допълнение към двете спални, горното ниво има джакузи с изглед към океана. Но това е само една малка част от екстрите. Има по един иконом и готвач за всеки апартамент, фитнес тренировка по телефона и спа процедури, както и два джета.Спалнята в подводния апартамент е с кралски размери и предлага 180-градусова гледка към морските обитатели. Можете дори да си вземете душ и да се наслаждавате на плуващите край вас риби.Снимки: Conrad", "date": "2018.11.03", "title": "Адреналин! Може да спите с акули в подводна вила за $50 000 на вечер (снимки)"}
{"url": "http://www.cross.bg/miliona-paynda-klasatziyata-1588043.html", "text": "/КРОСС/ Майкъл Джексън задмина Елвис в класацията на списание „Форбс\" за най-печелившите покойни звезди. Само за последната една година приходите от продажби на предмети, свързани с Краля на попа, са надхвърлили сумата от 300 милиона паунда. Това означава, че Майкъл Джексън е „заработил\" 1,8 милиарда паунда след смъртта си преди 12 години.Покойният певец оглавява класацията на „Форбс\" за шеста поредна година. На второ място остава Елвис Пресли с приходи от 31 милиона паунда, пише БГНЕС.В челната тройка се нарежда легендарният голфър Арнолд Палмър с 27 милиона паунда. Четвъртото място е за карикатуриста Чарлс Шулц, а на пето място остана реге иконата Боб Марли, съответно с приходи от 26 и 18 милиона паунда.Сред най-печелившите  в класацията се нареждат Принс с10 милиона пунда, както и Джон Ленън с 9 милиона паунда. ", "date": "2018.11.03", "title": "\"Форбс\": Майкъл Джексън е най-печелившата покойна звезда"}
{"url": "http://www.cross.bg/krugovo-tryd-selata-1588038.html", "text": "/КРОСС/ Започва изграждането на ново кръгово кръстовище с видеонаблюдение на една от най-натоварените отсечки по пътя Пловдив-Карлово, намираща се между селата Труд и Граф Игнатиево. Целта е да се облекчи трафикът и да се ограничат пътнотранспортните произшествия.За въвеждане на кръгово движение при селата Труд и Строево от  администрацията на Община Марица настояваха от няколко години пред Пътната агенция.Разрешителното за новото съоръжение е вече издадено и строителството му започва. Предстои да бъдат поставени и камери, които ще изчисляват скоростта, с която преминават автомобилите по  цялата отсечката между селата Труд и Граф Игнатиево, каза директорът на областната дирекция на МВР старши комисар Атанас Илков, като подчерта, че участакът е сред най-рисковите в областта: \"Това е проект на Главна дирекция Национална полиция и се надявам това съвсем скоро да се случи\", каза той.Атанас Илков допълни, че на входа на Пловдив, по Карловско шосе, предстои да бъде издигната нова рамка:\"На която рамка ще бъдат монтирани камери и обозначителни табели\".С обновяването на пункта се предвижда да бъде осигурено и 24 часово дежурство на полицейските екипи. Това са и част от мерките за предстоящото домакинство на Пловдив през 2019 година като европейска столица на културата.", "date": "2018.11.03", "title": "Изграждат кръгово кръстовище с видеонаблюдение по пътя Пловдив-Карлово"}
{"url": "http://www.cross.bg/pari-mesi-bili-1588035.html", "text": "/КРОСС/ Аржентинската прокуратура започна разследване срещу футболната суперзвезда Лионел Меси и баща му Хорхе. Двамата са заподозрени за пране на пари чрез благотворителния фонд на футболиста.Главният прокурор на Аржентина - Пабло Турано, е наредил незабавна проверка на организацията.До този скандал се стигна, след като бивш служител на благотворителния фонд призна за измами с пари, които били предназначени за социални проекти.Тези пари били прехвърляни в офшорни зони и не са били декларирани.Екипът на Меси реагира незабавно, обявявайки обвиненията за неоснователни.Това не е първият проблем на звездата със закона. През 2017-а, той бе осъден на 21 месеца затвор за укриване на данъци в Испания, но замени присъдата си с условна, като плати 4 милиона евро.", "date": "2018.11.03", "title": "Аржентинската прокуратура погна Лионел Меси за пране на пари"}
{"url": "http://www.cross.bg/marinov-otchita-period-1588036.html", "text": "/КРОСС/ МВР се отнася изключително отговорно към битовата престъпност, особено в малките населени места. Това каза министър Младен Маринов пред участниците в Седмата политическа академия на Жени ГЕРБ, която се провежда днес и утре във Велинград. По думите му над 5000 са посетените населени места без полицейско присъствие, в това число 354 села. \"Лошото е, че когато има успешно решени случаи или не се говори нищо, или се политизират, за да се омаловажи работата на всички работили\", посочи министър Маринов. Той добави, че за подобряване на безопасността на пътя е ангажиран сериозен ресурс на МВР, като се отчита трикратно увеличение на глобите.\"Надявам се с предприетите мерки да продължи тази тенденция. Посегателствата над МПС са с 12 процента по-малко, а разкриваемостта се увеличава с 2 пункта, като анализираният период е деветмесечието на 2018 и същия период от 2017 година. МВР отчита и намаление на загиналите при ПТП със 7,4 на сто\", отбеляза Младенов. ", "date": "2018.11.03", "title": "Младен Маринов: МВР се отнася изключително отговорно към битовата престъпност "}
{"url": "http://www.cross.bg/dolara-pitza-finansirane-1588032.html", "text": "/КРОСС/ Zume Pizza, стартираща компания, използваща роботи за правене на пица, съобщи, че е получила 375 милиона долара от финансиране от SoftBank.Компанията от Калифорния обяви новината пред американските регулатори. Идентичността на инвеститорите не е разкрита в документа, но Wall Street Journal съобщи, че парите идват от фонда на Vision на SoftBank.Фондът Vision на японската банка е на стойност 100 млрд. долара. Той е подкрепен с финансиране от 45 милиарда долара от фонда за публични инвестиции на Саудитска Арабия.WSJ добавя, че SoftBank се очаква да инвестира още 375 млн. долара в стартъпа, оценявайки компанията за доставка на пица на приблизително 2.25 млрд. долара.Zume Pizza използва роботи и хора за приготвяне и доставка на храна. Роботите поставят доматения сос върху тестото и след това слагат пиците в пещи на 800 градуса.Роботите струват между $25 000 и $35 000 всеки и са направени от ABB.Стартиращата компания също така планира да пусне камиони, които използват дистанционно контролирани фурни, за да доставя пиците топли.Компанията продаде първата си пица през април 2016 г. и понастоящем доставя в калифорнийските предградия Атъртън, Купертино, Пало Алто, Източен Пало Алто, Менло Парк, Маунтин Вю, Станфорд, Санта Клара, Сънивейл и Кембъл. ", "date": "2018.11.03", "title": "Робот, който прави пица, получи финансиране от $375 млн."}
{"url": "http://www.cross.bg/dete-harmanli-zaginaha-1588040.html", "text": "/КРОСС/ 14-годишно дете и мъж на 32 години от Харманли загинаха след като автомобилът, в който пътували се блъснал в уличен стълб в село Малък извор, съобщи ОД на МВР - Хасково. Тежкият инцидент станал късно вечерта в петък.Шофьорът на автомобила на 40-годишна възраст е настанен в хасковската болница и е без опасност за живота.Причините за катастрофата се разследват. Образувано е досъдебно производство, уточниха от полицията ", "date": "2018.11.03", "title": "Мъж и дете от Харманли загинаха при катастрофа"}
{"url": "http://www.cross.bg/torp-dzheremi-seriali-1588042.html", "text": "/КРОСС/ Киноактьорът влиза в ролята на дискредитирания британски политик Джереми Троп в минисериала \"Един много английски скандал\"\"Един много английски скандал\" е шокиращата истинска история на първия британски политик, съден за заговор за убийство. Краят на шейсетте години е и хомосексуализмът току що е бил декриминализиран. Лидерът на либералите и най-младият лидер на партия във Великобритания за последните сто години Джереми Торп (Хю Грант) има тайна, която отчаяно се опитва да запази. Докато бъбривият му бивш любовник Норман Скот (Бен Уишоу) е наоколо, бляскавата кариера на политика е в опасност и Торп стига до извода, че има само един начин да се спаси - да го накара да замълчи завинаги.Процесът срещу Джереми Торп променя политиката завинаги, а британското общество разбира най-тъмните тайни на властимащите и докъде са готови да стигнат, за да ги запазят.Адаптацията маркира завръщането на Хю Грант към продукции от малкия екран след 25 годишна пауза. Той коментира решението си, като споделя, че когато получил сценария не е гледал дали е за сериал или филм, но тенденцията за сериали, които са достъпни през стрийминг е това, което е натежало.\"Макар да съм малко сноб в избора си на роли в сериали и се лаская от блясъка на киното, днес всичко е дигитално и се гледа на екрани с все по-малък размер - днес живеем в ерата на онлайн стрийминга - така че приех това предизвикателство.\"Мини сериалът в три части е адаптация по романа по действителен случай на Джон Престън. Сценарият е на Ръсел Дейвис (\"Доктор Кой\", \"Торчууд\"), а режисурата е поверена на Стивън Фриърс (\"Опасни връзки\", \"Кралицата\", \"Флорънс Фостър Дженкинс\"). Продукцията е кооперация между Sony Pictures Television и BBC, а у нас е достъпна, благодарение на HBO. ", "date": "2018.11.03", "title": "Хю Грант се завръща в гей-политически скандал от 60-те"}
{"url": "http://www.cross.bg/vreme-italiya-gotvi-1588031.html", "text": "/КРОСС/ Италия се готви за нова вълна от лошо време. Синоптиците предупредиха за още дъждове и бури през почивните дни.Жертвите на стихиите станаха 20, след като вчера 87-годишна жена и 62-годишен германски турист бяха ударени от гръмотевици в Сардиния.Свлачище в северната част на страната откъсна от света няколко градчета и села.Италианската гражданска защита определи метеорологичната обстановка като една от най-сложните за последните 60 години.На снимката: Пиаца \"Сан Марко\" във Венеция и наводненията, вследствие на лошото време", "date": "2018.11.03", "title": "Италия отново се готви за лошо време"}
{"url": "http://www.cross.bg/bulgariya-durzhavi-danuk-1588026.html", "text": "/КРОСС/ Премахване на плоския данък и въвеждане на прогресивна скала препоръчват на България анализаторите от организацията „Оксфам\". В интервю за „Хоризонт\",  авторът на класацията „Индекс за намаляване на неравенството\" Макс Лоусън посочи, че по неравенство България е на 46-то място от 157 държави.Индексът обхваща три критерия: данъчно облагане, колко инвестира държавата в образование и трудови права.„България е в средата на индекса, с изключение на един ключов показател, по който отива много назад. Става дума за данъчната система. От 157 държави по този показател, вие попадате на 130-то място, което е много зад останалите европейски държави. Ако имам препоръки към България, то те са да реформират данъчната си система. Няма как ако учител или медицинска сестра плащат еднакъв процент от дохода си като данък, какъвто е и за мултимилионера, страната да се пребори с неравенството\", каза Лоусън. ", "date": "2018.11.03", "title": "Премахване на плоския данък препоръчват от \"Оксфам\""}
{"url": "http://www.cross.bg/tzurkva-poroshenko-ykraiina-1588025.html", "text": "/КРОСС/ Президентът на Украйна Петро Порошенко и Константинополският патриарх Вартоломей подписаха днес в Истанбул споразумение за създаването на независима украинска църква, предаде БТА.„Днес е исторически ден. Украинците се молеха Господ да им изпрати единна православна автокефална църква\", заяви Порошенко след церемонията в резиденцията на патриарха в Истанбул, съобщи ТАСС. „Украинците се молиха Господ да им прати единна православна автокефална църква\".По думите на Порошенко „приключва процес, създадени са всички условия за подготовката на Вселенски събор, за да бъде предоставен томос в съответствие с каноните за автокефалната църква\".Вартоломей отново заяви, че правото да даване на автокефалност влиза в пълномощията му. Според него подобни действия ще „помогнат за преодоляване на разкола, който съществува в Украйна вече 30 години\".Синодът на Константинополската патриаршия реши на заседанието си на 9-11 октомври да пристъпи към процес за даване на автокефалност на църквата на Украйна. Той отмени решението от 1686 г. за преминаване на Киевската митрополия под юрисдикцията на Московската патриаршия.В отговор на тези действия Руската православна църква реши на 15 октомври да прекрати връзките с Вселенската патриаршия. ", "date": "2018.11.03", "title": "Порошенко и Вартоломей подписаха споразумение за създаване на украинска църква"}
{"url": "http://www.cross.bg/prodaden-pesen-eltun-1588024.html", "text": "/КРОСС/ Текст на един от най-популярните хитове на Елтън Джон \"Твоята песен\", ще бъде продаден на търг. Неин автор е дългогодишният творчески партньор на изпълнителя Бърни Таупин. Ръкописът е изписан със синьо мастило и е поставен в рамка. Очакванията са, че ще бъде продаден за шестцифрена сума. Организаторите на търга уверяват, че това е единственият оригинал - текстът няма чернови. Песента е написана в началото на 70-те години на миналия век.", "date": "2018.11.03", "title": "Продават на търг текста на песен на Елтън Джон"}
{"url": "http://www.cross.bg/gorivata-tzenite-montana-1588021.html", "text": "/КРОСС/ Протести срещу високите цени на горивата се проведоха днес в Добрич - за втори пореден ден, и Стара Загора и Монтана - за втори пореден уикенд. В Добрич десетки автомобили и мотори се включиха по обед в шествие по улиците на града в знак на недоволството на гражданите и от лошото качество на горивата.С развети знамена, форсиране на двигатели и надписи „Не на високите цени на горивата\" стотици граждани на Добрич се включиха в протестното автошествие. По този начин те изразиха своето недоволство от непрекъснатото покачване на цената на горивата в България „без затова да има реална причина\" според тях.„Най-големите вериги правят каквото си искат\", „Горивата да отговарят на цените, които трябва да са, а не да е пълно с вода и отпадък\", „Качество и количество. Щом една услуга се предлага на пазара, трябва да отговаря на стандарта\", „Цените са много високи. Мисля, че е редно да са по ниски цените\", бяха сред коментарите на демонстрантите.Протестиращите споделиха още, че е нормално във всеки град цената на един и същи вид гориво да е различна. Според тях през последните дни цените са спаднали навсякъде, което им дава надежда, че протестите им не остава нечути.Старозагорци също излязоха на протест срещу високите цени на горивата, като близо 200 души преминаха в автомобилно шествие през целия град. Протестът е заради драстичния скок в цените на горивата и е организиран в социалните мрежи. Демонстрантите прекосиха следобед с автомобилите си Стара Загора и с клаксони и развети знамена сигнализираха за недоволството си от монопола на пазара на горива.„Целта ни е просто да събудим гражданската съвест, всеки един в Стара Загора не спи\", „И наистина да ни чуят, просто недоволството на гражданите за това какво се случва, било то с горивата, цените в България, повишената \"Гражданска отговорност\", данъците\", бяха коментарите на част от демонстрантите.Според протестиращите продължаващото безконтролно поскъпване само усилва влиянието на сивия сектор в нашата икономика. „Няма нищо нормално в тази държава, особено пък цената на горивата. В момента горивата са главен виновник за повишаване на други цени\", каза участник в протеста. Шествието премина мирно и без произшествия, а организаторите се заканват да продължат протестите, докато не видят някакви резултати.Протестиращите в Монтана ограничаваха достъпа до бензиностанции, като над 100 автомобила се включиха в шествието срещу високите цени на горивата на бензина и дизела.  „Преди седмица бе първата ни изява, която бе спонтанна. Сега взехме разрешение и всичко е регламентирано\", заяви една от организаторките Петя Богданова. Автомобили и мотори ограничаваха достъпа до всяка една от бензиностанциите в града за по 20 минути под охраната на полицията. „Има разлика. Даже десет стотинки между Враца и Лом и Монтана. В Монтана горивата са най скъпи\", каза Богданова19-годишният Цветомир Цветомиров е категоричен, че така не може да продължава: „Това е край, в който хората са с най малко доходи, а горивата най високи в цяла България и не намираме това за нормално\". Всяка събота жителите на Монтана ще излизат на протест, увери Петя Богданова: „Бензиностанциите ще ги затваряме всяка събота докато не свалят цените\". ", "date": "2018.11.03", "title": "Протести срещу скъпите горива в Добрич, Стара Загора и Монтана (обновена)"}
{"url": "http://www.cross.bg/suvet-ninova-byudzhet-1588027.html", "text": "/КРОСС/ Председателският съвет към Националния съвет на БСП заседава по Бюджет 2019 -алтернативата. Вече става традиция БСП да предлага алтернативен бюджет на управляващите. Той ще бъде подложен на широко обществено обсъждане в понеделник. В него ще вземат участие синдикати, професионални организации, учени, депутати и членове на Националния съвет на БСП, както и коалиционни партньори.\"Като не се регистрирахме в петък в НС, спасихме над 2,5 млн българи от новия данък върху старите коли. Не се съмняваме, че ГЕРБ и ОП ще си го приемат, но няма как с нашите гласове да им осигурим кворум за поредното бъркане в джоба на най-бедните хора. Що за стабилно управление е това, което разчита на гласовете на опозицията, за да вдигне данъците на хората. Няма как да стане. Оставете ги тях. Това мнозинство и правителство е на финала. Нека видим ние какво можем да направим след тях, защото навсякъде е разруха - и в здравеопазването, и в социалната сфера, и в сигурността на гражданите\", заяви Нинова пред председателите на съвети.Те обсъдиха финансовите, икономическите и социалните параметри на алтернативния бюджет на БСП. Особено внимание се обръща на демографската катастрофа и политиките за младите хора и децата - семейно подоходно облагане, безплатни учебници до 12 клас.\"Как можеш да кажеш, че това е най-социалният бюджет, когато си замразил 12 социални плащания за майки, за отглеждане на дете от работещи майки и т.н. Другата най-уязвима група - пенсионерите, отново оставяш само с швейцарско правило, при положение, че цените на газ, парно, вода, ток, всичко се качва. Отново внасяме предложение за преизчисляване на всички стари пенсии с ясни разчет,и откъде ще дойдат парите\",  коментира Нинова.Председателският съвет направи последен преглед на алтернативните мерки, преди внасянето им от народните представители.  ", "date": "2018.11.03", "title": "Нинова: В петък спасихме собствениците на стари коли от нов данък"}
{"url": "http://www.cross.bg/viktorio-ybietz-deteto-1588028.html", "text": "/КРОСС/ Мен ме изкарват виновен, но не чувствам никаква вина. Вината ми дойде, след като разбрах, че става въпрос за убиец, а не за самоубиец. Отказах да взема детето, защото мислех, че това е поредният малоумник, който иска да го возя без пари. Не знаех, че той е убиец, че е убил жена си. Това обяви пред Нова тв таксиметровият шофьор, който е закарал двойния убиец Викторио Александров и дъщеричката му в Горни Богров, където бащата застреля малкото дете.Попитан как се чувства сега, таксиджията отговори, че в работата му постоянно било като \"лична драма\".\"Някой се качва и мисли \"да прави простотии, но след това не ги прави. Не знаех, че той е убил съпругата си. На мен ми каза, че съпругата му убила другото дете и той искал да се самоубие\", добави мъжът.Шофьорът обясни, че си говорил с Александров \"приятелски\", макар че бившият охранител го заплашил с оръжие. Той се обадил на диспечерките за Викторио, след като го оставил в Горни Богров.Попитан защо е звъннал на диспечерките, а не на МВР, той отговори:\"Постоянно ни се случват такива неща.\" А диспечерките му казали, че може да подаде сигнал на телефон 112, но нали \"му се е разминало\" и всичко е наред. След като говорил с колеги по радиостанцията, друг колега му казал, че Викторио е бил издирван за убийството на жена си и тогава последвал сигнал до полицията.\"Почувствах се много виновен, че не взех детето, но не знаех кого возя - четири нощи не спя вече\", заяви таксиджията и веднага след това уточни, че не чувства вина за действията си на момента. \"Нека изпитат това, което на мен ми мина през главата, и тогава да ми търсят отговорност\", завърши таксиджията и уточни, че ако може да върне времето назад, е щял да вземе детето.За участието на таксиметровия шофьор в ситуацията, той може да бъде санкциониран с пробация, но трябва да има процесуални действия. ", "date": "2018.11.03", "title": " Таксиметровият шофьор, возил Викторио: Мислех, че карам самоубиец, а не убиец"}
{"url": "http://www.cross.bg/karnobat-kalya-aleks-1588029.html", "text": "/КРОСС/ 18-годишният шофьор Алекс, който е с едномесечен стаж зад волана, причинил жестоката катастрофа на ул. \"Петър Берон\" в Карнобат, , е от ромски произход. Разследва се версията дали не е участвал в автогонка, съобщава Флагман.бг.Според очевидци Алекс управлявал мерцедеса си с доста над допустимата скорост. Той е помел двете възрастни жени на тротоара - Каля, която е в кома, и Ганка - която е загинала. Шофьорът с колата буквално ги е залепил за оградата на дом №33 на улицата.В района на произшествието вече има съдебен лекар и криминалисти. Улицата започна да причернява от приток на ромско население.Според други свидетели на инцидента Алекс е карал с не повече от 30-40 км, не е участвал в гонка, а е катастрофирал заради неизправност в автомобила - предният му капак се е отворил внезапно.Според информация на Флагман.бг загиналата Ганка и Каля, която е в кома, са живеели на ул. \"Никола Вапцаров\" в Карнобат. Били са съседки и отивали към гробищния парк за задушница. Каля наскоро загубила сина си Стефан, който стопанисвал няколко язовира в Карнобат. ", "date": "2018.11.03", "title": "Жените, пометени на тротоара в Карнобат, отивали към гробищата "}
{"url": "http://www.cross.bg/divi-zelenka-teritoriyata-1588023.html", "text": " /КРОСС/ В землището на село Българево започна отстрелването на диви животни, заради огнището на Африканска чума по свинете. Над 50 ловджии се включиха в хайката, като освен глигани, ще бъдат отстрелвани и хищници, които могат да пренесат вируса.Хайката започна рано сутринта с проверка и кратък инструктаж. Ловните действия са само на територията на стопанство „Зеленка\", където е установена заразата от Африканска чума.\"Свинете, които са в стопанството днес трябва да бъдат избити. Днес утре доколкото е възможно. Не се ангажирам каква бройка има вътре, но това са разпоредбите.\", коментира кметът на с. Българево Георги Янев. Според указанията през двата почивни дни трябва да се отстрелят по възможност всички животни.Пламен Борисов, председател на сдружение „Зеленка\" допълни в коментар за БНТ, че дивите прасета непрекъснато се движат. Може би към 50-60 се намират на територията все още, каза още той. Доста голяма е площта, така че днес се надявам да я обземем.Отстрелът на диви свине е труден и опасен, а в хайката се включиха и ловджийски кучета.От всички диви свине и хищници, които бъдат отстреляни, експерти от Агенцията за безопасност на храните ще вземат проби. Веднага след това животните ще бъдат загробени в яма на територията на стопанство „Зеленка\", предварително обработена с препарати. ", "date": "2018.11.03", "title": "Започна избиването на диви прасета заради чумата "}
{"url": "http://www.cross.bg/otbranata-rymen-radev-1588030.html", "text": "/КРОСС/ На Архангелова Задушница държавният глава и върховен главнокомандващ Въоръжените сили Румен Радев почете паметта и отдаде признателност на българските военнослужещи, загинали във войните за национално обединение, в операции по поддържане на мира и при изпълнение на воинския дълг в мирно време.Пред Военния мавзолей-костница на Централните софийски гробища Румен Радев положи венец пред мемориала на загиналите герои. Заупокойна панихида отслужи Негово Преосвещенство Белоградчишкият епископ Поликарп.Пред Военния мавзолей-костница присъстваха и началникът на отбраната генерал-лейтенант Андрей Боцев, висши военнослужещи от всички родове войски, членове на военнопатриотичните съюзи и роднини на загинали военни.Ритуалът с военни почести се провежда от 1924 година. Традицията е прекъсната през 1946 г. и е възстановена през 1992 г. от Министерството на отбраната и Съюза на военноинвалидите и военнопострадалите.", "date": "2018.11.03", "title": "Държавният глава почете паметта на загиналите български воини"}
{"url": "http://www.cross.bg/manolova-ombydsmanut-vuprosa-1588022.html", "text": "/КРОСС/„Има сигнали свързани с работата на Министерството на правосъдието по отношение на даването на българско гражданство\". Това каза в интервю за предаването „Седмицата\" по Дарик радио омбудсманът Мая Манолова. „Сигналите са за сроковете, в които министерството трябва да отговори\", допълни тя. По думите й, съмненията се пораждат от факта, че понякога преписките на хора се бавят с години. По въпроса за административната тежест за гражданите, омбудсманът подчерта, че по-бързото въвеждане на електронното правителство ще облекчи комуникацията на гражданите с администрацията. Мая Манолова е на мнение, че трябва по-сериозно увеличение на пенсиите, на фона на повишаващите са цени на енергоносителите и от там на всички стоки. Според нея, минималните пенсии трябва да достигнат поне нивото на бедност, което в момента е малко над 400 лева. По въпроса за здравната реформа омбудсманът заяви: „Даването на пари в областта на здравеопазването, без реформа, е много сериозен проблем и нарушава правата на хората. По повод протеста на майките на деца с увреждания, Мая Манолова заяви, че не може да поеме гаранция пред майките, че ще бъдат приети и двата закона, както е договорено.", "date": "2018.11.03", "title": "Мая Манолова: Преписките за българско гражданство понякога се бавят с години"}
{"url": "http://www.cross.bg/viktorio-markovski-advokat-1588014.html", "text": "/КРОСС/ „Категорично мога да кажа, че обвинителният акт срещу Викторио ще бъде за най-тежкото наказание - доживотен затвор без право на замяна\". Това каза в интервю за предаването „Събуди се\" по Нова телевизия адвокат Марин Марковски. „ Тук мога да прогнозирам обаче, че присъдата му ще бъде 30 години затвор. Защото Викторио ще признае всичко в обвинителния акт и делото ще мине по бързата процедура\", допълни той.. „В момента Викторио прави нескопосани опити да се отърве. Нашият закон е подходящ за държави като Лихтенщайн и Швейцария. Там такива престъпления са много по-малко на глава от населението, отколкото у нас. Законът трябва да ни предпазва от лошотията. Викторио ще каже вълшебната думичка „признавам всичко\" и ще получи 30 години\", коментира адвокат Марковски. „Това, че убийците, които правят такива зверски престъпления се разкайват, не е вярно. Според мен, Викторио също не изпитва вина. Полицаи са ми разказвали, че в затвора тези хора си живеят нормално. Тези хора се наричат морално луди\", каза още Марин Марковски.", "date": "2018.11.03", "title": "Каква присъда може да получи убиецът от „Надежда”?"}
{"url": "http://www.cross.bg/peroto-ivan-kategoriya-1588012.html", "text": "/КРОСС/ „Тази награда ме успокои, че десетилетните ми усилия не са били напразни и че алтруизмът не е порок. Не е тайна, че моите поетични книги не са много на брой. Малко повече са стихосбирките ми за деца. Най-многобройни обаче са книгите на други по-млади от мен автори, които съм редактирал, подреждал или предговарял, на които съм измислял заглавия, които съм подкрепял с отзиви в печата или на литературни обсъждания\", сподели развълнувано големият български поет Иван Цанев. Той получи Наградата „Перото\" за цялостен принос към българския литературен контекст на стилна церемония в едноименния Литературен клуб в НДК. Статуетката му бе връчена от миналогодишния носител на наградата „Перото\" за цялостен принос - Владимир Попов. Иван Цанев благодари на „хората на перото\", присъдили му отличието, а те, на свой ред, го аплодираха на крака.Наградата „Перото\" в категория „Детска литература\" отиде при Сотир Гелев и книгата „Как Лора се научи да брои до десет\". В категорията „Поезия\" отличие взе Мирела Иванова за „Седем стихотворения (с) биографии\". За чудесния си превод на арабски на 60 съвременни разказа от 46 автори в антологията „В началото бе епилогът\" приз в категория „Превод\" получи Хайри Хамдан, а Кристин Димитрова заслужено грабна наградата в категория „Проза\" за сборника с разкази „Като пристигнеш, обади се\". „Невидими\" на Наталия Делева стана победител в категорията „Дебют\".Статуетките, които получиха всички наградени, са дело на скулптора проф. Емил Попов.На наградите присъства и доц. д-р Тодор Чобанов - заместник-кмет по направление „Култура, образование, спорт и превенция на зависимости\", който сподели, че след години на колебание и затишие словото е заживяло в НДК по един уникален начин. Зам.-кметът благодари на хората, направили това възможно, така че и българските писатели да са на световната литературна сцена.\n\t\t\t\t\t", "date": "2018.11.03", "title": "Поетът Иван Цанев е носителят на награда \"Перото\" за цялостен принос (видео)"}
{"url": "http://www.cross.bg/razvitie-ministerstvoto-regionalnoto-1588013.html", "text": "/КРОСС/ В София ще се състои големият финал на образователно-патриотичната кампания на Министерството на регионалното развитие и благоустройството „Моят град е моята крепост\". От 11.00 часа в неделя - 4 ноември, в зала 1 на НДК, известните актьори Димитър Рачков и Васил Василев - Зуека ще „изпитват\" в нови три кръга с въпроси и задачи победителите от полуфиналите на надпреварата. Министърът на регионалното развитие и благоустройството Петя Аврамова ще е председател на журито, което ще оценява учениците.До финала достигнаха отборите на областите Шумен, Перник, Кърджали и Монтана, които победиха в регионалните състезания по области. Домакини на полуфиналите бяха градовете Шумен, Кюстендил, Сливен и Габрово.  Партньор на инициативата, която се финансира по мярката за техническа помощ на Оперативна програма „Региони в растеж\" 2014-2020 г., е Министерството на образованието и науката.", "date": "2018.11.03", "title": "Рачков и Зуека ще изпитват финалистите в образователно-патриотичната кампания на МРРБ"}
{"url": "http://www.cross.bg/dzhokovich-probiv-federer-1588015.html", "text": "/КРОСС/ Шампионът от 2011 година Роджър Федерер (Швейцария) се класира за полуфиналите на турнира от сериите \"Мастърс\" в Париж с награден фонд 4,872 милиона евро.Швейцарецът, който е трети поставен в схемата, се справи без проблеми с 10-Кей Нишикори (Япония) и спечели с 6:4, 6:4 за 1:21 часа.В спор за място на финал Роджър Федерер ще срещне Новак Джокович. Сърбинът стигна до обрат срещу Марин Чилич (Хърватия) след 4:6, 6:2, 6:3 за 2:12 часа.Мачът не започна добре за Джокович, който загуби първия сет, след като допусна пробив в деветия гейм за 5:4 в полза на Чилич, който след това затвори сета с 6:4.Вторият част бе за Джокович, който показа високата си класа. Той направи ранен пробив за 3:1, а след това с още един пробив затвори сета с 6:2 в своя полза.В решителната трета част Чилич пръв нанесе удар, правейки пробив за 2:1, но веднага след това хърватинът се отпусна и се стигна до 2:2. Джокович направи нов пробив за 5:3, а след това затвори мача в своя полза с 6:3. ", "date": "2018.11.03", "title": "Федерер и Джокович са полуфиналисти на турнира \"Мастърс\" в Париж"}
{"url": "http://www.cross.bg/yshakov-sreshta-noemvri-1588011.html", "text": "/КРОСС/ Президентите на Русия и САЩ Владимир Путин и Доналд Тръмп ще имат „дълга и съдържателна среща\" в кулоарите на форума на Г-20 в Аржентина, която ще се състои от 30 ноември до 1 декември. Това каза пред журналисти в Москва помощникът на Путин Юрий Ушаков, цитиран от Ройтерс и ТАСС.Двамата президенти ще се срещнат преди това на 11 ноември в Париж, по време на мемориалната церемония за 100-годишнината от края на Първата световна война, но парижката среща ще бъде кратка, каза Ушаков и уточни, че срещата на форума на Г-20 все още е в стадии на съгласуване.Ушаков добави, че двамата ще се срещнат и преди това на 11 ноември в Париж по време на мемориалната церемония за 100-годишнината от края на Първата световна война, но парижката среща ще бъде кратка.Срещата на форума на Г-20 все още се намира в стадии на съгласуване, посочи той ", "date": "2018.11.03", "title": "Планират се две срещи между Путин и Тръмп"}
{"url": "http://www.cross.bg/dryzhba-narysheniya-informatziya-1588016.html", "text": "/КРОСС/ \"Инвеститори\" и общински чиновници не спират да изненадват гражданите от жк Дружба с нарушения, алармира общинския съветник от БСП Борис Цветков.След като предишна събота без никаква информация отрязаха 6 живи тополи и изпочупиха други здрави дървета в парка до 108 СУ , сега отново в почивен ден, на Задушница: без никаква информация и информационна табела, без строителна ограда, без да взимат мерки срещу прахта, без да мият гумите на камионите и при редица други нарушения, беше започнат нов строеж. Заедно с гражданите сигнализирахме Столичния инспекторат и отговорните институции. Явно спешно разчистват терена за да застроят и тази централна част на жк Дружба въпреки презастрояването, намаляващите зелени площи, недостига на места в общинските детски ясли и градини, алармира Цветков. ", "date": "2018.11.03", "title": "Нов строеж скандализира жителите на софийския квартал \"Дружба\""}
{"url": "http://www.cross.bg/tzvetanov-institytzii-tzvetan-1588018.html", "text": "/КРОСС/ В края на седмицата депутатите заседаваха трудно, след като БСП и ГЕРБ бойкотираха кворума и не се регистрираха в залата.  „Имахме хора в болнични, както и депутати, които са в командировка\". Така зам.-председателят на ГЕРБ Цветан Цветанов обясни в „Събуди се\" по Нова телевизия проблема в парламента.„Не обвинявам опозицията. Кворумът е задължение на управляващото мнозинство. Бих могъл да ги укоря за това, че петък е пленарният ден на опозицията. Тогава се осигурява парламентарният контрол върху изпълнителната власт. Когато говориш, че искаш да бъдеш някаква алтернатива и да предлагаш други модели, трябва да бъдеш в парламента\", коментира Цветанов.На въпрос възможно ли бойкотът на БСП и ДПС да доведе до парламентарна криза, Цветанов заяви, че няма обществено настроение за предсрочни парламентарни избори. Той заяви, че поетите ангажименти към майките на деца с увреждания ще бъдат спазени.„В средата на декември ще бъдат приети законодателните промени, за да може в новия бюджет, който ще бъде приет, да има заделени 150 млн. лв. за социалната политика, свързана с децата с увреждания\", поясни Цветан Цветанов.Той коментира и проверките и арестите, които текат в Агенцията за българите в чужбина.„Това, което е видно, е че има политическа воля, за да може да се даде пълна гаранция на българските институции да си вършат работата. Нека да е ясно, че за да се получи българско гражданство, има много институции. В крайна сметка като се подготвят документите, вицепрезидентът е този, който подписва получаването на българско гражданство\", посочи Цветанов. ", "date": "2018.11.03", "title": "Цветанов: Няма обществено настроение за предсрочни избори"}
{"url": "http://www.cross.bg/migranti-grypa-italiya-1588019.html", "text": "/КРОСС/ Гръцката брегова охрана задържа международна престъпна група, която се занимавала с трафик на мигранти, информира БГНЕС.Бандата е арестувана при опит да прехвърли на територията на Италия голяма група от нелегални мигранти. Сред трафикантите има четирима гръцки граждани.Те са се опитали да прехвърлят от пристанището Катаколо в Италия 119 нелегални мигранти, съобщиха от Гръцката брегова охрана.Мигрантите са били в два автобуса. Те трябвало да бъдат качени на кораб за Италия. Според властите престъпната група е действала от няколко месеца.Снимка: Пресцентър на МС", "date": "2018.11.03", "title": "В Гърция разбиха група за трафик на мигранти"}
{"url": "http://www.cross.bg/tyitur-roiiters-iztriti-1588017.html", "text": "/КРОСС/ Туитър изтри над 10 000 автоматични акаунта, в които се постваха призиви за отказване на американците да гласуват на междинните избори за Конгрес на 6 ноември и невярно се посочваше, че принадлежат на демократи. Те бяха изтрити, след като Демократическата партия сигнализира pd заблуждаващите туитове на социалната мрежа, предаде Ройтерс. Акаунтите са били изтрити в края на септември и началото на октомври. Туитър е изтрил милиони акаунти, за които е преценено, че са отговорни за разпространяване на дезинформация по време на президентските избори от 2016 г., припомня Ройтерс.", "date": "2018.11.03", "title": "Туитър е изтрил над 10 000 акаунта заради дезинформация"}
{"url": "http://www.cross.bg/harmanli-sustoyanie-bilo-1588020.html", "text": "/КРОСС/ Полицията в Харманли разследва смъртта на двуседмично бебе. То е било в безпомощно състояние. Стана ясно, че няколко общопрактикуващи лекари отказали да го запишат като пациент.Детето постъпва в хасковската болница по спешност в тежко състояние. Лекарите не успяват да го спасят, а аутопсията показва недохранване и тежка инфекция. Съмненията на медиците са, че за бебето не са полагани достатъчно грижи. Според роднините обаче не е така.Това е третото починало дете на семейството, което живее във фургон в промишлената зона на Харманли при изключително лоши хигиенни условия. На два пъти детето е било преглеждано по спешност от лекар, но медиците отказвали да го поемат като пациент.Със случая се зае регионалната лекарска колегия, откъдето ще разследват  дали отказът  на лекар е довел до  влошаване на здравословното състояние на детето.„Тук не става въпрос за отказ от преглед, а за отказ от поемане на ангажимент в дългосрочен план\", поясни д-р Николай Колев - председател на регионалната лекарска колегия в Хасково.В Харманли проблемът с недостига на лични лекари е системен. ", "date": "2018.11.03", "title": "Полицията в Харманли разследва смъртта на двуседмично бебе"}
{"url": "http://www.cross.bg/godina-partiya-preystroiistvoto-1588009.html", "text": "/КРОСС/ Тридесетата годишнина от учредяването на Клуб за подкрепа на гласността и преустройството ще бъде отбелязана днес в 65-ата аудитория на Софийския университет, предаде БТА.Учредителите през 1988-а година са 80 интелектуалци. Сред тях са Желю Желев, Чавдар Кюранов, Антонина Желязкова, Георги Мишев, Марко Ганчев, Радой Ралин, Блага Димитрова, проф. Николай Василев.На 3 ноември е приета учредителната  декларация, изпратена до Централния комитет на Българската комунистическа партия, творческите съюзи и средствата за масова информация.Впоследствие клубът се преименува и се трансформира във федерация, а през 1991 година се регистра като партия „Либерали\". ", "date": "2018.11.03", "title": "30 години от учредяването на Клуб за подкрепа на гласността и преустройството"}
{"url": "http://www.cross.bg/dvama-florida-dyshi-1588003.html", "text": "/КРОСС/ Мъж уби двама души и рани петима при стрелба с огнестрелно оръжие в клуб за курсове по йога в Талахаси, щата Флорида, предаде Франс прес.Ранените са откарани в болница, като двама са в стабилно състояние, а трима са изписани, съобщи CBS. Един от ранените е ударен с пистолет. Самият нападател също е намерен мъртъв, вероятно при самоубийство. На този етап всичко сочи, че нападението е дело на един-единствен човек, чиито мотиви засега не са известни. \"Уликите показват, че няколко души са оказали отпор и са се опитали да спасят не само себе си, но и другите хора, което е свидетелство за смелостта им\", подчерта началникът на местната полиция Майкъл ДеЛио, цитиран от БТА.Снимка AP  ", "date": "2018.11.03", "title": "Мъж нахлу в йога студио във Флорида и уби двама"}
{"url": "http://www.cross.bg/deteto-haskovskata-pochinalo-1587996.html", "text": "/КРОСС/ Бебе на 16 дни е починало в отделението за недоносени деца на хасковската болница, съобщиха от МБАЛ. Момченцето е било докарано по спешност в отделението в критично състояние. Сигналът е бил подаден на телефон 112 от бащата на детето, който го е предал на екип с линейка на бензиностанция в Харманли. На път за хасковската болница детето е било реанимирано. Въпреки усилията на лекарите в отделението, бебето е починало, предаде Haskovo.infoСпоред медиците детето е починало от лошо гледане. То е било инфектирано, охладено и най-вероятно задавено.Трупът на детето е откаран за аутопсия в Съдебна медицина, откъдето трябва да установят причината за смъртта.От полицията водят разследване по случая.", "date": "2018.11.03", "title": "Бебе почина в хасковската болница, докарали го с хипотермия и сепсис"}
{"url": "http://www.cross.bg/bili-egiptyani-hatnyb-1588002.html", "text": "/КРОСС/ Археолози откриха в кариера в Хатнуб, където древните египтяни са добивали алабастър, 4500-годишни следи от рампа за повдигане на многотонни каменни блокове, съобщи Сайънс алърт.Алабастър се използва за създаване на скулптури, съдове, саркофази, както и за облицовка на стени и подове в храмове. Древните египтяни го добивали в кариери в Хатнуб, северно от Луксор. Макар да е неизвестно как са били пренасяни тежките алабастрови камъни, учените смятаха, че за целта са били използвани рампи - наклонени площадки с допълнителни инженерни приспособления.Сега учени от университета в Кайро и британски специалисти установиха, че системата за повдигане на блокове в Хатнуб включвала централна рампа, обградена от две страни със стълби. В скалата имало отверстия, в които били поставени дървени стълбове. Строителните камъни били пренасяни с дървени шейни, а стълбовете имали роля на скрипец. Древните египтяни опъвали въжетата и премествали камъни по рампата под ъгъл 20 градуса.По мнението на археолозите, подобна система е била използвана и в други кариери.Учените заключили, че древната рампа е съществувала до управлението на фараона Хеопс, когато била построена Великата пирамида в Гиза. ", "date": "2018.11.03", "title": "Учени разкриха тайна, свързана с египетските пирамиди "}
{"url": "http://www.cross.bg/lekari-pravyat-atanas-1588004.html", "text": "/КРОСС/ Увеличава се броят на родителите на болни деца, които желаят те да се лекуват в чужбина. Причините за това са няколко, но една от основните е липсата на доверие у българския лекар. Коментарът направи в ефира на Дарик един от най-добрите лекари в специалност ортопедия и травматология у нас доц. Атанас Кацаров.В предаването \"Най-добрите лекари\" специалистът подчерта, че родната ортопедия отстъпва на европейската единствено в три категории - отношение, обслужване и организация.Доц. Атанас Кацаров: \"За абсолютната липса на доверие в българските лекари сме си виновни ние лекарите, обществото и част от журналистите. Причината не е една, комплексно е. Но е тъжно, защото с колегите, с които сме били на курсове в трета държава, сме били задно и те се учат при същите хора, при които и аз се уча. За което аз си плащам, а техните болници го правят с много по-големи заплати, отколкото са в България. Но за мен и за колегите, които го правят, знанието е най-важното и това да помагат на хората и го правят до ден днешен. В момента пациентите получават висококвалифицирана европейска и американска помощ на това ниво - на български цени със сравнителни човешко отношение\".", "date": "2018.11.03", "title": "Все повече българи предпочитат децата им да се лекуват в чужбина"}
{"url": "http://www.cross.bg/dvizhenie-opasnost-zhivota-1588006.html", "text": "/КРОСС/ Мъж на 37 години загина тази нощ при катастрофа на пътя Варна-Бургас. Пътнотранспортното произшествие е станало около 02:00 часа в района на село Старо Оряхово. 22-годишен водач на \"Ауди\" по време на движение губи контрол над автомобила, излиза извън платното за движение и се блъска в крайпътно дърво. Вследствие на инцидента, на място е загинал неговият спътник.Водачът е настанен за лечение в болнично заведение със съчетана травма и опасност за живота. В автомобила е пътувало и непълнолетно момиче, което е получило фрактура на таза, няма опасност за живота му.По случая е образувано досъдебно производство.катастрофа", "date": "2018.11.03", "title": "Мъж загина след удар в дърво на пътя Варна-Бургас "}
{"url": "http://www.cross.bg/zhena-karnobat-raiionno-1588005.html", "text": "/КРОСС/ Рано тази сутрин млад шофьор помете пешеходци и уби възрастна жена, съобщиха от ОД на МВР Бургас. Около 08.02 ч. в Районно управление - Карнобат е получено съобщение за тежък пътен инцидент, възникнал на карнобатската улица «Петър Берон» № 33 А, при който 18 годишния карнобатлия А.Д. / с едномесечен шофьорски стаж/, управляващ л.а. «Мерцедес», с бургаска регистрация, вероятно поради движение с несъобразена скорост и загуба на контрол, се качва с автомобила на тротоара и блъска намиращи се там две възрастни жени. При инцидента едната загива на място, а втората - К.Г., 84 годишна от Карнобат е откарана в кома в УМБАЛ - Бургас / в момента здравословното й състояние се уточнява/. Своевременно водачът на автомобила е задържан от служителите на Районно управление - Карнобат и тестван за употреба на алкохол, като дрегера е отчел отрицателен резултат. Предстои тестването му за употреба на наркотици. Работата по установяване самоличността на загиналата жена продължава. По случая е образувано досъдебно производство.", "date": "2018.11.03", "title": "Млад шофьор помете пешеходци на тротоара и уби жена"}
{"url": "http://www.cross.bg/lenta-putna-dvizhenieto-1588008.html", "text": "/КРОСС/ Движението по пътя Провадия-Дългопол е в една лента поради аварирал камион, съобщи пресцентърът на агенция \"Пътна инфраструктура\".На шофьорите се препоръчва да се движат с повишено внимание и съобразена скорост, като спазват указанията на Пътна полиция. ", "date": "2018.11.03", "title": "Движението по пътя Провадия-Дългопол се извършва в една лента"}
{"url": "http://www.cross.bg/boldyin-politziyata-shofyor-1588007.html", "text": "/КРОСС/ Актьорът Алек Болдуин бе задържан и му бяха повдигнати обвинения в побой и тормоз, след като удари човек в спор за паркомясто пред дома му в Ню Йорк, предаде Асошиейтед прес.Болдуин заявил в полицията, че негов роднина му пазел мястото, където искал да паркира, но друг шофьор го взел непосредствено преди него. Двамата мъже се скарали и се блъскали, след което 60-годишният Болдуин ударил другия мъж. 49-годишният шофьор казал на полицията, че Болдуин го ударил с ръка, но не помнел дали било юмручен удар или шамар.49-годишният мъж бил закаран в болница с болка в челюстта и зачервяване в областта на врата. Болдуин бе пуснат от ареста около два часа след инцидента. Наредено му на 26 ноември да се яви в съда.Болдуин играе ролята на президента Доналд Тръмп в комедийното шоу \"На живо в събота вечер\". Запитан за случая, Тръмп каза по адрес на актьора: \"Пожелавам му късмет\".", "date": "2018.11.03", "title": "Обвиниха Алек Болдуин в побой и тормоз след свада за паркомясто "}
{"url": "http://www.cross.bg/vashington-zaharieva-pompeiio-1588010.html", "text": "/КРОСС/ Вицепремиерът и външен министър Екатерина Захариева заминава на посещение в САЩ по покана на американския държавен секретар Майкъл Помпейо.Утре първият ни дипломат ще се срещне с представители на българската общност във Вашингтон.Захариева и Помпейо ще обсъдят на среща в понеделник въпроси от двустранен, регионален и глобален интерес, посочват от външното ведомство.Във Вашингтон Захариева ще разговаря още със съветника на президента Тръмп  по въпросите на националната сигурност Джон Болтън.Програмата включва и срещи с изпълнителния вицепрезидент на Международния републикански институт Джуди Ван Рест, както и с регионалния директор за Централна и Източна Европа в Националния демократически институт Робърт Бенджамин.В края на септември в Ню Йорк на среща с държавния секретар на Съединените щати Майк Помпейо премиерът Бойко Борисов препотвърди стратегическото партньорство между София и Вашингтон и посочи, че страната ни би оценила високо подкрепата на Вашингтон за реализацията на газовия разпределителен център на територията на България като елемент от либерализирания газов пазар на Европа. ", "date": "2018.11.03", "title": "Вицепремиерът Екатерина Захариева заминава на посещение в САЩ"}
{"url": "http://www.cross.bg/karti-tass-dyshi-1588041.html", "text": "/КРОСС/ Испанската полиция разби престъпна групировка, изработвала фалшиви кредитни карти под ръководството на алжирец, излежавал присъда за съфинансиране на атентата от 11 септември 2001 г. в САЩ, предадоха Франс прес и ТАСС.В Мадрид са арестувани 19 души, произвеждали фалшификатите, вграждайки в тях събрани от \"Тъмната мрежа\" (Darknet - анонимният сегмент от интернет) данни на потребители, включително пинкодове. Така измамниците получавали възможност да теглят суми от банкомати и да пазаруват в магазини, съобщи полицията.Арестуваните се опитали да извършат с \"клонираните\" карти измами за над 5 милиона евро, но банките и други финансови учреждения блокирали много от техните трансфери. Според оценки реалните щети достигат 500 хил. евро, отбелязва ТАСС.Главатарят на престъпната групировка - 49-годишен алжирец, чиято самоличност не се съобщава,  използвал същия процес, за да подпомогне финансирането на атентата от 11 септември 2001 г. в САЩ, при който загинаха близо 3000 души.Говорителка на полицията съобщи, че мъжът е бил осъден и излежавал присъда в Испания, но не бе в състояние да посочи кога е бил освободен. Този път е действал за собствена облага, допълни тя. ", "date": "2018.11.03", "title": "Испанската полиция разби банда, изработвала фалшиви кредитни карти"}
{"url": "http://www.cross.bg/lovech-bila-administratziya-1588037.html", "text": "/КРОСС/ Аутопсията на намерената мъртва 23-годишна френска гражданка до сградата на областната администрация Ловеч е установила, че тя е починала вследствие на обесване. Разследващите продължават да работят и по двете версии - убийство и самоубийство, съобщиха от прокуратурата.В понеделник ще станат ясни резултатите от взетите кръвни проби, които ще установят дали момичето е било употребило наркотици и алкохол, каза говорителят на Окръжната прокуратура в Ловеч Кирил Петров.„Провеждат се разпити. Издирват се лица, с които е била в заведението. Знае се с кого е била там\", каза Петров и допълни, че се преглеждат и записите от камерите за видеонаблюдение.Един от охранителите в Областната администрация разказа какво е видял: „Преди да видим нея е намерен GSM, както и дрехи\". ", "date": "2018.11.03", "title": "Откритата мъртва французойка се е обесила"}
{"url": "http://www.cross.bg/panda-chundy-sasaki-1588039.html", "text": "/КРОСС/В югозападната провинция на Китай се намира град Чънду, дом на гигантската панда, застрашена от изчезване в продължение на десетилетия. Много от пандите в зоологическите градини по света първо се отглеждат в базата на Чънду \"Panda Capitals\". Тя привлича около 3,5 млн. туристи годишно.Наскоро правителството проведе международен конкурс за набиране на идеи за \"Panda Capitals\". Миналата седмица световната дизайнерска компания Sasaki бе обявена за победител. Техният план включва три нови обекта за развитие - село, разположено на брега на езерото, изследователски център за диви животни и огромен парк, обвързан с обществен транспорт.Проектът за разширяването на съществуващата база е 110 пъти по-голям от Дисниленд в Париж, но ще заема малка площ от общия размер на града.Плановете са паркът да успее да защити 1800-те останали гигантски панди в света. Често в дивата природа те раждат близнаци и майката изоставя едно от двете си малки. Изследователите в базата Чънду се опитват да помагат на майките за отглеждането на новородените панди, които понякога са повече от две. \"Гигантската панда е най-силният посланик и икона за град Чънду. Тя е неразделна част от идентичността, културата и икономиката на града\", казва Тао Джанг, директор на Sasaki. Проектите на компанията ще преминат през няколко фази.Селището Longguanshan Panda ще бъде \"вход в града\". Селото ще се намира близо до второто международно летище в Чънду, което се очаква да започне да функционира с пълен капацитет до 2030 г.Паркът Beihu Panda ще бъде три пъти по-голям от сегашния. Sasaki предложи три допълнителни линии на метрото и шест нови метростанции около парка Beihu Panda. Най-голямото предизвикателство за компанията ще бъде опазването на околната среда и градското развитие. Sasaki се надява да постигне баланс между двете. Различните части в резервата ще бъдат внимателно координирани, отбелязват от компанията.Снимки: Sasaki", "date": "2018.11.03", "title": "Китай изгражда парк за панди, 110 пъти по-голям от Дисниленд (снимки)"}
{"url": "http://www.cross.bg/parkinson-vruzka-bolestta-1587995.html", "text": "/КРОСС/ Анализ на приблизително 1,7 млн. души разкри любопитна връзка между апендикса и болестта на Паркинсон. Изследването показва, че хората, на които този орган е бил отстранен заради апендицит, са 25% по-малко предразположени към развиването на болест на Паркинсон (в зависимост от своето местоживеене).Нещо повече - апендиксът (израстък на сляпото черво) е богат и на протеина алфа-синуклеин, който образува плаки в мозъците на болни от Паркинсон пациенти.Невроучени от цял свят сравняват данните от инициативата Parkinson's Progression Markers с тези от Швецкия национален регистър на пациентите, за да открият връзка между неврогенеративното заболяване и апендектомията. Подобно начинание не е толкова странно, колкото изглежда на пръв поглед. Все повече проучвания показват, че Паркинсон води началото си от стомаха и си проправя път през блуждаещия нерв към мозъка (един от първите симптоми на болестта е запек).Анормални количества от протеина алфа-синуклеин също са били забелязвани в гастроинтестиналния тракт. Той започва да се натрупва вследствие на имунна реакция към токсини и бактерия. Чревообразният апендикс пък често изпълнява ролята на \"бомбово убежище\" за чревната микрофлора. Ето защо учените решават да потърсят връзка с Паркинсон именно в тази област на човешкото тяло.\"Въпреки че апендиксът има репутацията на сравнително безполезен орган, той е ключов за нашата имунна система, като регулира натрупването на бактерии в червата, а сега, както показват и нашите данни, има пряка връзка с болестта на Паркинсон\", коментира д-р Вивиън Лабри от изследователския институт \"Ван Андел\" в Мичигън.Въпреки че апендектомията забавя появата на Паркинсон със средно 3,6 години, д-р Лабри смята, че не трябва да се прибързва с премахването на апендикса. \"Би било много по-разумно да контролираме или да намаляваме прекомерното образуване на алфа-синуклеин\", допълва тя. ", "date": "2018.11.03", "title": "Отстраняването на апендикса намалява риска от Паркинсон "}
{"url": "http://www.cross.bg/nasko-brother-spodeli-1587999.html", "text": "/КРОСС/ Наско (Атанас Колев) е големият победител на VIP Brother 2018 с цели 60.1% от зрителския вот. Грандиозното шоу, с което завърши сезонът в най-популярното риалити в България, бе изпълнено със страхотни моменти.Наско сподели пред Ники Кънчев и Алекс Сърчаджиева, че е много щастлив и че къщата ще му липсва.На второ място се класира Константин и на излизане сподели, че се радва за Наско и че той заслужава тази победа.С бронзовия медал се окичи Стефан. Мъжът на Гала каза, че и двамата финалисти заслужават да спечелят, но според него Наско повече се нуждае от това и заложи на него.На четвърто място застана Петко, който каза, че харесва и тримата останали след него финалисти, но заложи на Константин да спечели.Пета се класира Божана, която сподели, че от риалити предаванията се помнят другите участници, а не победителите.В понеделник от 20:00 часа започва Big Brother: Most Wanted. Кои ще са новите съквартиранти и какво им е подготвил Биг Брадър, ще видим само по NOVA. ", "date": "2018.11.03", "title": "Наско е големият победител във VIP Brother 2018"}
{"url": "http://www.cross.bg/hashogi-ybiiistvoto-erdogan-1588001.html", "text": "/КРОСС/ Турският президент Реджеп Тайип Ердоган заяви в статия, публикувана във в. \"Вашингтон пост\", че заповедта за убийството на саудитския журналист Джамал Хашоги е дошла от \"най-висшите нива на саудитското правителство\". Той обаче също така каза, че не вярва отговорност за тази заповед да носи саудитския крал Салман, предадоха световните агенции.\"Искам да подчертая, че Турция и Саудитска Арабия поддържат приятелски отношения\", допълни Ердоган. \"И за една секунда не съм повярвал, че крал Салман, пазителят на светите джамии, е заповядал удара срещу Хашоги\", добави турският президент.\"Ние знаем, че извършителите на убийството са сред 18-те заподозрени, задържани в Саудитска Арабия. Ние знаем също, че тези хора са дошли, за да изпълнят заповедите, които са им били дадени - да убият Хашоги и да заминат. И накрая ние знаем, че заповедта за убийството на Хашоги е дошла от най-висшите нива на саудитското правителство\", пише Ердоган в статията.В нея той допълва, че турското приятелство с Рияд не означава, че Турция може да си затвори очите за убийството на журналиста, станало миналия месец в консулството на Саудитска Арабия в Истанбул.Ердоган казва, че през изминалия месец Турция е направила всичко по силите си, за да хвърли светлина върху всички аспекти на случая. Тези усилия са разкрили, че Хашоги е бил убит \"хладнокръвно от ескадрон на смъртта\", пише Ердоган и допълва, че е било установено, че убийството е било предумишлено.Президентът добавя, че остават без отговор други значими въпроси, като това къде е тялото на Хашоги и кой е \"местният сътрудник\", на когото саудитски представители твърдят, че са предали останките на Хашоги.", "date": "2018.11.03", "title": "Ердоган: Хашоги е убит със заповед от най-високо равнище "}
{"url": "http://www.cross.bg/metroliniya-purva-tretiya-1588000.html", "text": "/КРОСС/ Днес и утре първа метролиния е спряна между станциите „Сердика\" и „Национален стадион Васил Левски\".  В неделя в полунощ ще започне да се подава напрежение и в понеделник сутринта подземните влакове отново ще се движат нормално. Между двете спирки има временна автобусна линия, която минава по бул. Цар Освободител през Софийския университет и по бул. Евлоги и Христо Георгиеви до стадиона и обратно.Частичното спиране на първа метролиния се налага, тъй като в събота и неделя тунелопробивната машина, която прокопова третия лъч на метрото, ще мине под Линия 1. Разстоянието между тунела на първа метролиния и новостроящия се тунел на третия лъч е около 1.45 метра, обясни директорът на „Метрополитен\" Стоян Братоев. При разстояние под 2 метра частичното спиране на движението е стандартна практика, каза той и добави, че наскоро такъв случай е имало в Париж.", "date": "2018.11.03", "title": "През уикенда метрото няма да се движи между „Васил Левски“ и „Сердика“ "}
{"url": "http://www.cross.bg/ivancheva-bulgariya-agentziyata-1587991.html", "text": "/КРОСС/\"България ще се включи в обща кандидатура за домакинство на световното първенство по футбол през 2030 г., обяви министър-председателят Бойко Борисов. По думите му другите кандидати ще са Сърбия, Гърция и Румъния. Изказването на премиера дойде след четиристранната му среща на високо равнище във Варна с ръководителите на съседните държави. През 2030 г. световното по футбол е специално, тъй като тогава се навършват 100 години от първия мондиал, провел се в Уругвай. До момента интерес към домакинството са заявили няколко държави, също обединени в общи кандидатури. Като най-силна изглежда тази на Уругвай, Аржентина и Парагвай. Намерение да приемат световното имат също Англия, Ирландия, Уелс, Шотландия и Северна Ирландия, както и Мароко, Испания и Португалия. Тази година световното се проведе в Русия, а следващото през 2022 г. ще е в Катар. САЩ, Мексико и Канада спечелиха надпреварата за домакинството през 2026 г. Към момента България няма нито един стадион, на който може да се проведе мач от световно първенство.\" -\"Вие сте истински приятели, чест е за мен и моята държава да присъстваме на тази регионална среща. Това каза министър-председателят на Израел Бенямин Нетаняху, който участва в пресконференцията след Четиристранната среща на високо равнище между България, Гърция, Румъния и Сърбия в резиденция \"Евксиноград\". Той благодари на Бойко Борисов за домакинството и за това, че е участвал в срещата. Бенямин Нетаняху определи срещата като много подходяща, за да се обсъждат различни теми в регионален аспект, предаде БТА. Израелският премиер припомни, че евреите са претърпели изключително неприятни неща по време на Холокоста, но на Балканите са се намерили смели мъже и жени, които са се изправили и с гърдите си са защитавали живота на евреите многократно, което няма как да бъде забравено. Той поздрави и благодари на лидерите на Балканите, защото имат единна позиция срещу антисемитизма. За него е много важно и полученото съпричастие във връзка със стрелбата в синагогата в САЩ. Бенямин Нетаняху посочи, че израелските служби са предотвратили множество терористични атаки и това се е дължи и на доброто сътрудничество със страните от Балканите. На двустранни срещи с всеки един от колегите му, както и на общата среща е било обсъдено как да се задълбочи сътрудничеството с Израел. Технологията, енергетиката и сигурността са трите сфери, които за израелския лидер са много важни. Обсъдено е как Израел може да помогне в постигнато на целите в енергийните доставки. В сферата на енергетиката са обсъдени два проекта, като целта е да се повиши ефективността на енергийните доставки. Единият от проектите е газопроводът \"Ийст-Мед\" /Източно-средиземноморския газопровод/, който ще е най-дългият газопровод и ще подпомогне диверсификацията на газовите доставки на Балканите. По отношение на сигурността Бенямин Нетаняху изтъкна, че големият проблем е Иран и трябва да се направи всичко, за да се предотвратят враждебните действия на тази страна, които са насочени и срещу Европа. По думите му е много важно за стабилността на региона и на света Саудитска Арабия да остане един стабилен регион. Премиерът на Израел добави, че много израелски туристи посещават България, Гърция, Сърбия и Румъния, което показвало, че народите се обичат.\" - в. .\"Министър-председателят Бойко Борисов и гръцкият премиер Алексис Ципрас подписаха в \"Евксиноград\" съвместна декларация за развитието на железопътната връзка \"Солун - Кавала - Александруполис - Бургас - Варна - Русе\". Документът предвижда създаването на съвместна проектна компания, която да работи по реализация на следващата фаза на проекта. До средата на декември месец ще бъде подготвено и Междуправителствено рамково споразумение за развитието на железопътната връзка. Началото на проекта беше поставено с Меморандум за разбирателство, който беше подписан от министрите на транспорта на България и Гърция в гр. Кавала през септември 2017 г., по време на официално посещение на правителствена делегация от България, ръководена от премиера Борисов. Проектът е от голямо стратегическо и икономическо значение. Цели развиването на устойчива двойна железопътна ос, електрифициран железопътен коридор с модерна ERTMS система за управление на железопътния трафик, свързващ българските и гръцките пристанища. Изграждането на железопътната линия е част от по-големия проект за мултимодален коридор за товарни превози, свързващ Егейско и Черно море \"Sea2Sea\". В съвместната декларация, подписана днес, се предвижда също така възможността да бъде разгледано разширяването на обхвата на Меморандума за разбирателство чрез увеличаване на интермодалността на проекта, включително по-нататъшното развитие на шосейната връзка от Александруполис до Бургас.\" -. Вестниците съобщават и за мерки за осигуряване на кворума в парламента.\"От групата на ГЕРБ и Обединените патриоти ще вземат мерки за осигуряване на кворум за работата на Народното събрание като спрат командировките на народните си представители. Това заяви пред БТА в Ловеч заместник-председателят на парламента Емил Христов след днешния отказ на опозицията да влезе в пленарната зала. По думите му нито правителството, нито парламентарното мнозинство са разклатени заради исканата оставка на вицепремиера Валери Симеонов. \"Не споделям схващането, че единствено управляващите са отговорни за кворума. Всички народни представители са отговорни за работата на Народното събрание - и управляващи, и опозиция. Хората са ни избрали, за да отидем там и да работим и не са мислили кой ще бъде управляващ, кой опозиция. Всички сме длъжни пред вас\", каза Христов. Той добави, че осигуряването на кворум е дело на всеки един народен представител, на всяка една парламентарна група. \"Можем да съберем кворум и ще го събираме, но едва ли това са очаквали хората от нас. Най-вероятно ще спрем командировките. Ние имаме доста групи, които са в Брюксел, САЩ, ходят по международни форуми, конференции. Но това не е най-доброто решение. Най-доброто решение е всички да сме в зала и да правим това, за което хората са ни изпратили в Народното събрание\", посочи още Емил Христов. Според него идеята на опозицията е не толкова да постигнат нещо, колкото да навредят на ГЕРБ, без да си дават сметка, че вредят на цялата държава. \"Защото това не е само един провален ден на Народното събрание, това е разочароване на хората, отблъскването им от управлението на страната. Ние не успяваме да видим добрите неща, които се случват в България, а те се случват и ще продължат, без значение кой е в Народното събрание и кой не е там\", добави заместник-председателят. На въпрос дали Валери Симеонов трябва да подаде исканата му оставка, Христов заяви, че това може да го реши самият той и Обединените патриоти. \"Мога само да кажа, че не биваше така да се отнася\", посочи още заместник-председателят на НС и добави, че не се клати нито правителството, нито парламентарното мнозинство, но не е това начинът да се работи в държавата. \"По-добре да спорим в зала, както го правим много често, отколкото по такъв начин да проваляме развитието на страната. Политиците трябва да решат какво да се прави. Когато има някакъв проблем с ръководен кадър от ГЕРБ, ние реагираме - снемаме доверието, напускат, при нас няма такива двоумения. Казали сме, че ще бъдем непримирими и го правим\", допълни Емил Христов.\" - .\"Не бих искал да коментирам поведението на опозицията, то при всички случаи е в нарушение на правилника и съобразно него би следвало да се наложат санкции. Това коментира в кулоарите на парламента председателят на правната комисия Данаил Кирилов (ГЕРБ) във връзка с проваленото днес пленарно заседание порази липса на кворум. На него депутатите трябваше да гледат промени в НПК и да продължат да обсъждат и гласуват изменения в Закона за корпоративното подоходно облагане, от 11.00 часа трябваше да започне и редовният парламентарен контрол. Санкциите ще са предвидените в правилника глоби - отсъстващите без основателна причина депутати няма да получат полагащата им се за деня надница. Освен това, по думите на Кирилов, санкцията е и политическа, защото избирателите ще могат да направят своята преценка. За следващото заседание във вторник, което е извънредно заради бюджетните закони, ще има оптимална организация на народните представители и кворум, гарантира Данаил Кирилов. Той не смята, че кворумът в парламента е заложник на поведението на ДПС. Но подчерта - при всички положения \"съобразяваме тяхното поведение, не мога да кажа, че се чувстваме заложници, политиката е отговорна дейност и би трябвало да се упражнява добросъвестно и отговорно\"...\" - .Болестите по животните също са сред актуалните теми.\"Сагата с чумата по дребните животни продължава вече пети месец. А поведението на Българската агенция по храните (БАБХ) вече придобива трагикомичен оттенък, след като стана ясно, че тя призова главния прокурор да разследва дали зад малката ферма в село Болярово, която отказа козите и овцете да бъдат избити, не се спотайва ОПГ - организирана престъпна група. Нещо повече, БАБХ настоява Наказателният кодекс спешно да бъде допълнен с нов текст, който да преследва \"лоши практики в отглеждането на животни\". В отговор на въпроси, изпратени от в. \"Сега\", агенцията обяснява, че фермата в Болярово е нелегитимна и регистрацията й е отнета. Според БАБХ няма съмнение, че животновъдният обект е огнище на болестта. Пробите, взети през юни, показват наличие на инфекция с вируса на чума, гласят писмените отговори, подписани от шефа на агенцията Дамян Илиев. Ето защо от БАБХ са поискали прокуратурата да провери дали стопаните от Болярово не са ОПГ. Заподозряната от Илиев ферма е собственост на Ана Петрова и Тодор Димитров, които твърдят, че животните им не били болни. Пред стопанството вече трети месец има лагер на протестиращи, които подкрепят собствениците и не допускат външна намеса. Кризата с чумата прерасна и в политическа драма, а информационното затъмнение от страна на БАБХ накара стопаните да се усъмнят в достоверността на пробите за чума по животните им. Агенцията предприема поредна противоречива стъпка за справяне с болестта, която отдавна трябваше да е овладяна. В писмото си до главния прокурор изпълнителният директор на агенцията Дамян Илиев твърди, че \"саботирането на мерките може да застраши и безопасността на населението. При всички случаи действия, подобни на видените в град Болярово, са заплаха за националната сигурност!\", гласи текстът. В обръщението си към прокуратурата БАБХ моли за съдействие и предприемане на мерки срещу действията на защитниците на фермата. И настоява да \"се инкриминират лошите практики при гледане на животни, възпрепятстване на контролните функции в държавата и умишлено разпространение на заразни болести при животните\". Шефът на агенцията иска да се потърси административна и финансова отговорност на защитниците на фермата, тъй като пречели на работата на ветеринарите и създавали излишни разходи за бюджета заради увеличения брой проби и появата на нови огнища. Според него трябва да се търси и съдебна отговорност и да се забрани отглеждането на животни от хора, които са \"заплаха за здравето и живота на животните и/или хората\". - .\"Българската агенция за безопасност на храните (БАБХ) кани представителите на птицевъдния сектор да участват в работна група, която да набележи мерки срещу птичия грип, съобщи институцията. По-рано днес служители на птицевъдна ферма край Хасково протестираха, а собственикът на компанията обяви, че 16 хил. птици са евтаназирани, а съдбата на други 13 хил. новоизлюбени и стерилни патета е висяща заради бездействие и некомпетентност на агенцията. Той предупреди, че протестът ще се пренесе в София в понеделник. Успоредно с това агенцията обяви, че кани представителите на бизнеса също в понеделник, за да обсъдят предприетите и планираните бъдещи мерки за превенция и контрол на птичия грип. Напомня се, че по-рано тази седмица със заповед на изпълнителния директор Дамян Илиев се въведе програма за засилен надзор на птицевъдните обекти. Задължителните мерки в нея са биосигурност във фермите, по- висока честота на лабораторен контрол за доказване липса на инфекция с вируса и превенция в цялата страна, както и изискването птиците да бъдат транспортирани само след като са предварително лабораторно изследвани за наличие на вируса. С цел превенция и намаляване на риска от разпространение на инфекцията около огнищата със заболяването в Пловдив и Хасково се създават предпазни зони и зони на наблюдение, в които се забранява движението и търговията с птици и яйца за разплод с изключение на птици за незабавно клане, чието движение е под официален контрол, информира пресслужбата на агенцията. Собственикът на фермата за патици - мюлари \"Про агро 2000\" край Хасково Павел Челебиев, коментира пред БТА, че се съмнява в достоверността на установеното огнище във фермата му. . \"Първите проби бяха взети без да ни оставят контролни проби, които ние можем да дадем в референтна лаборатория. Втори проби, които са заверени и нотариално, се оказаха отрицателни\", каза призводителят. Досега са евтаназирани 16 000 възрастни птици, но междувременно са се излюпили нови стерилни 13 000 патета. Има две възможности - да ги разселим в чисти помещения или пък да ги умъртвим хуманно. Комуникацията с БАБХ, която трябва да вземе решението, обаче прекъсна тотално. Нито се обаждат по телефона, нито пък изпращат представител\", посочи птицевъдът. Има опасност патетата до утре да се обезводнят и да умрат като идната седмица се очаква излюпването на още 40 хил. малки. Яйцата за тях пристигали по график от Франция, където се изнася готовата продукция.\" - в. Всекидневниците проследяват и съдебния сериал със задържането на Десислава Иванчева и Биляна Петрова.\"Въпреки че са с чисто съдебно минало и няма опасност да се укрият, отстранената кметица на \"Младост\" Десислава Иванчева и нейната бивша заместничка Биляна Петрова остават ареста. Това реши апелативният специализиран наказателен съд с доста странни мотиви. Двете са задържани под стража от 17 април. По този повод бившият пиар на Десислава Иванчева Петър Кърджилов обяви гладна стачка, докато съдът не освободи Иванчева под домашен арест. Миналата седмица съдия Иво Хинов, който гледа делото за подкуп смекчи мерките им за неотклонение на \"домашен арест\" след преценка, че след разпитите на свидетелите от районната администрация и от Столичната община няма опасност двете да повлияят на показанията им. Те обаче не бяха пуснати на свобода, за да се изчака дали прокуратурата ще протестира решението. Няма риск Иванчева и Петрова да се укрият, пише в определението съдия Магдалена Лазарова, която е докладчикът по делото. \"Рискът от бъдещо престъпно поведение при определяне на по-лека по вид мярка за неотклонение обаче не е хипотетичен\", мотивира се съдията. Тя твърди, че здравословното състояние и на двете подсъдими не пречи да стоят в ареста, както и че винаги нуждите им от лечение са посрещани адекватно. Според Лазарова поведението на Иванчева и Петрова демонстрира \"поставяне над закона и безнаказаност, разкриващо нежелание за съобразяване с установения правов ред, склонност към извършване на действия за препятстване на правосъдието и навреждане на лица, позволили си да изнесат компрометираща ги информация\". По друг начин протекоха нещата при третия задържан - бившият кмет на \"Младост\" Петко Дюлгеров. Неговата мярка бе променена в домашен арест миналия четвъртък, и той излезе на свобода веднага, без съдът да изчака дали прокуратурата ще протестира решението. Това породи съмнения, че има сделка и той е получил по-лека мярка срещу бъдещите показания в подкрепа на обвинителната теза. Прокуратурата все пак е протестирала и неговото освобождаване. Съдът все още не се е произнесъл по него. Иванчева и Петрова са обвинени, че са поискали 500 000 евро подкуп от строителния предприемач Александър Ваклин, като са получили 70 000 евро. Дюлгеров е посредник. B xoдa нa пpoцeca нитo eдин oт paзпитaнитe oт \"Mлaдocт\" нe зaяви дa e чyвaл ĸмeтът или зaмecтничĸaтa дa ca иcĸaли пoдĸyпи, a нacтoящият и.д. ĸмeт Pyмeн Pyceв oтpeчe пoĸaзaния oт дocъдeбнoтo пpoизвoдcтвo, чe дaвaнeтo нa xoд нa cтpoитeлнитe пpeпиcĸи в \"Mлaдocт\" e билo пocтaвянo пoд ycлoвиe.\" - \"Бившата кметица на столичния район \"Младост\" Десислава Иванчева и нейната заместничка Биляна Петрова остават в ареста. Това е решил Специализираният апелативен съд на закрито заседание в четвъртък. В средата на октомври магистратите от Спецсъда постовиха двете да бъдат пуснати под домашен арест, но прокуратурата протестира. По-леката мярка е взета само срещу другия екскмет на \"Младост\" Петко Дюлгеров. Той е сочен за посредник в схемата за получаване на подкуп, за което тримата задържани през април отговарят пред темида. Според обвинението парите, намерени в колата на Иванчева при показния арест в центъра на София, били поискани от строителния предприемач Александър Ваклин, за да бъде придвижена негова преписка за строеж. В петък Дюлгеров отказа да коментира дали и той е \"светнал\" с белязани пари, познава ли Ваклин и как са организирани срещите им. \"Всичко ще стане ясно\", лаконичен бе Дюлгеров. Прокуратурата пък обяви, че вече е внесла протест срещу неговото освобожждаване под домашен арест. На последното съдебно заседание по делото ключов свидетел промени показанията си. Тогава арх. Румен Русев обяви, че не си спомня Иванчева да му е оказвала натиск и да е казвала, че ще се придвижват преписки само, ако се правят градинки в района.\" - в. \"Стандарт\".В  отделя място на темата за фалшивите новини:\"Така наречените фалшиви новини, обикновено са насочени към разрушаване на репутацията на определени хора- политици, общественици, познати лица и общественици. Това каза Явор Колев, началник на отдел киберпрестъпност в ГДБОП, по Канал З. Вчера например, попаднах на споделена новина, че НАТО ни облива с отрови от самолети. Това е една стара новина, която има за цел да сплаши хората, да разколебае нашата позиция да бъдем член на НАТО и по този начин се използват тези пропаганди методи, каза Колев. По думите му, в момента фалшивите новини се разпространяват мигновено чрез фалшиви профили в социалните мрежи. \"Дадена новина се споделя до приятелите ти във фейсбук и достига до ужасно голяма аудитория\", обясни той . Изследванията показват, че над 70 процента от децата и възрастните не мога да направят разлика между фалшивите новини и истинските. След като е публикувано в интернет или дадено по телевизията, значи е истина. В сегашната ера, всеки един от нас става генератор на информация и известни хора например, може още повече да влияят на това, каза още шефът на отдел киберпрестъпност в ГДБОП. \"При нас ежедневно пристигат хора, които имат проблем, или чрез фалшиви профили в социалните мрежи разпространяват срещу тях фалшива информация, която дори би могла да разруши семействата им, или кариерата им. Информацията, която се разпространява в интернет трябва да е от реални хора, реални журналисти и собственици. Зад известни сайтове с известни собственици, може да им се търси отговорност, но когато една новина се появи в сайт еднодневка, тя се разпространява мълниеносно. Този процес може да бъде ограничен, ако има законодателни промени, които да разследват. Ние можем да стигаме до авторите на такива новини, ако имаме право да го правим\", заяви Колев. Ако имаме такова законодателство, това ще спре много злокачественото разпространение, но за целта трябва да имаме законодателна възможност да събираме доказателства в тази насока. Мисля, че всички, които присъстваха на конференцията, всички са съгласни, че това е проблем, който трябва да бъде разрешен. Ще му дойде времето в кратки срокове, категоричен беше Явор Колев.\" ", "date": "2018.11.03", "title": "Преглед на печата в събота 3 ноември"}
{"url": "http://www.cross.bg/internet-dostupa-yslygi-1587990.html", "text": "/КРОСС/ Председателят на Софийския градски съд разпореди спиране на достъпа до 40 сайта за инвестиционна търговия. По инициатива на Комисията за финансов надзор /КФН/ председателят на Софийски районен съд разпореди на всички предприятия, предоставящи електронни съобщителни мрежи и/или услуги в срок до 24 часа от публикуване на разпореждането на интернет страницата на КФН, да спрат достъпа от територията на Република България до 40-те изрично посочени в искането на КФН интернет страници.Преустановяването на достъпа до описаните интернет страници се налага от факта, че чрез същите се предоставят инвестиционни услуги от лица, които нямат право да предоставят такива услуги на територията на Република България.Списък с интернет страниците, достъпът до които следва да бъде преустановен, може да намерите ", "date": "2018.11.03", "title": "Спират достъпа от България до 40 сайта за инвестиционна търговия"}
{"url": "http://www.cross.bg/gora-novata-sofiya-1587993.html", "text": "/КРОСС/ В събота и неделя ще се движи автобус до Новата гора на София, съобщиха от пресцентъра на Столичната община.Целта е всички, които имат желание да участват в засаждането на новата гора, да имат възможност да ползват градски транспорт.На 3 и 4 ноември се пуска временна автобусна линия 56 А от Метростанция \"Вардар\" до Новата гора на София. Автобусите ще се движат по маршрута на автобусна линия 56 до кръстовището с ул. \"Траян Тенев\" с ул. \"Хармония\" и наляво по ул. \"Хармония\" до отклонението за сметището при кв. \"Суходол\".Линията ще спира на начална /крайна спирка на Метростанция \"Вардар\" за автобусни линии 56 и 45, в ж.к \"Западен парк\", на \"Околовръстен път\".Часовете на тръгване от метростанция \"Вардар\" са 9.00, 10.30, 12.00, 13.30 и 15.00 ч, а от Новата гора на София 10.10, 11.40, 13.10 14.40 и 16.00 ч.", "date": "2018.11.03", "title": "В събота и неделя ще се движи автобус до Новата гора на София"}
{"url": "http://www.cross.bg/obshtinski-sofiya-doklada-1587998.html", "text": "/КРОСС/ Въздухът на София е замърсен, но на никого в Общината не му пука. Това става ясно от , която критикува България заради високата смъртност у нас, дължаща се на мръсен въздух. Друго важно заключение от документа е, че Столична община няма адекватен план за справяне с проблемите на замърсяването, причинени най-вече от битовото отопление. Нещо повече, към замърсяването в момента, управляващите София ще добавят и вредните емисии, които ще дойдат с изграждането на завода за изгаряне на отпадъци. Това ще доведе до сериозни последици, както за околната среда, така и за здравето на хората.Трябва да се отбележи, че управляващите действат на принципа „след мен и потоп”. Политическата глупост достигна невиждани висоти, след като комисиите в Столичния общински съвет без реален дебат отхвърлиха  по темата за инсталацията. Проблемът е, че заради предубеждения и навика да гласуват послушно, общинските съветници от мнозинството обричат столицата на още по-сериозно замърсяване. Финансовите последствия от този „експеримент” също ще бъдат много сериозни.Елементарен поглед върху ситуацията около доклада би накарал всеки интелигентен човек да се замисли. Първо, около документа са се обединили общински съветници от целия спектър на опозицията в Столичен общински съвет, което е прецедент. Второ, в самия доклад на ясен български език са дадени сериозни експертни оценки за това какво очаква столицата ни след като заводът за изгаряне на боклук заработи.Следващата битка за доклада за референдум ще бъде на 8 ноември. Тогава Столичният общински съвет ще го разгледа на свое редовно заседание. Инициаторите на доклада – „Политическа група 5”, заявиха че до последно ще се борят за това, гражданите на София да имат думата при взимането на решение за инсталацията за отпадъци. В понеделник, 5 ноември, те ще представят своите виждания по темата по време на брифинг в БТА.", "date": "2018.11.03", "title": "Заводът за изгаряне на отпадъци може да има катастрофални последствия за София"}
{"url": "http://www.cross.bg/mario-syper-segale-1587994.html", "text": "/КРОСС/ На 84-годишна възраст почина човекът, на когото е кръстен популярният герой от видеоиграта \"Супер Марио\", съобщава BBC.Марио Сегале е американски строителен предприемач от италиански произход, живял в щата Вашингтон. През 80-те той отдава под наем склад като помещение за работа на компанията Nintendo, а те в знак на благодарност създават главния геройн а една от своите игри на него. Така се появява Супер Марио, любима на милиони хора по света.Интересен факт е, че преди да се сдобие с името Марио, разработчиците наричали героя \"Джъмпмен\" (скачащият човек).Приживе Сегале се е пазил от славата около тази история и вместо това е предпочитал да бъде известен с постиженията си в живота. През 1993 г. обаче в едно свое интервю се шегува, че очаква да му бъдат изплатени авторските права за името.Сегале е женен, има четири деца и девет внуци.Видеоигрите със Супер Марио са най-известният и успешен франчайз за всички времена. Само последната игра от поредицата събра продажби от над 12 млн. копия и стотици милиони долари. ", "date": "2018.11.03", "title": "Почина истинският Супер Марио"}
{"url": "http://www.cross.bg/obgrazhdaiite-hora-samo-1587985.html", "text": "/КРОСС/ Обграждайте се само с хора, които ще ви водят нагоре. Просто животът вече е пълен с такива, които искат да ви дърпат надолу.Джордж Клуни  ", "date": "2018.11.03", "title": "Обграждайте се само с хора "}
{"url": "http://www.cross.bg/tema-subota-deteto-1587988.html", "text": "/КРОСС/ Тема: Бум на цената на бензина - ударихме ли тавана? Разговор с Веселин Марешки, лидер на \"Воля\"Тема: София - ремонти и качество: Елен Герджиков, председател на СОСТема: Режисьорът Николай Волев за секса, като начин на употреба, и други диагнозиТема: Марги Хранова и Софи Маринова репетират за концертТема: Нов музикален проект свърза Стенли и Фънки - гости в студиотоТема: Деси Тенекеджиева с благотворителен бал в ЛондонТема: На живо: мъже плетат в центъра на СофияТема: Борис Панкин и Мариян Бачев ви канят на мюзикъла \"Да пееш под дъжда\"Тема: Убийството като диагноза - за жените, които вече ги няма;Тема: Росен Карамфилов - \"уж болният син\", който ни учи как да живеем;Тема: Историята на един будител, който изрисува училище;Тема: Веселите баби от Фермата - уроци по ръкоделие.Тема: Говори най-коментираният таксиметров шофьор у нас. Човекът, прекарал в колата си час, заедно с Викторио и все още живата му дъщеря. Как би реагирал, ако можеше да върне времето назад? Как щеше да се чувства днес, ако беше успял  да спаси с действията си живота на детето? Отговорите на шофьора - в предаванетоТема: История за ембарго и любов: Желяз Андреев и неговата приятелка Милена след оттегленото от САЩ искане за неговата екстрадиция. Щастлива развръзка след обвинения в незаконна търговия. И любов без ембарго!Тема: Предстои ли пиково замърсяване в столицата и района през следващите дни?Тема: Галя Щърбева представя французина Пиер и българката Лора, които напускат Швеция, заради Еленския балкан и желанието детето им да диша чист въздух. В рубриката \"Да хванеш гората\" те ще опровергаят мита, че в българските села няма работа и в тях трудно се отглеждат децаТема: Часове след големия финал - в събота гостува победителят от VIP Brother: Женско царство.Тема: ексклузивното интервю на Ива Софиянска-Божкова с Джеймс Джагър. Синът на рок легендата Мик Джагър и супер модела Джери Хол за първи път застава пред българска телевизионна камера. ", "date": "2018.11.03", "title": "Теми и гости в ефира днес"}
{"url": "http://www.cross.bg/izbran-prezident-nezavisimost-1587984.html", "text": "/КРОСС/ 1493 г. - По време на второто си плаване до Америка Христофор Колумб открива остров Доминика.1839 г. - В Цариград е провъзгласен \"Гюлханският хатишериф\".1867 г. - Отрядите на Джузепе Гарибалди губят от френската армия Битката при Ментана и не успяват да свалят Временното правителство на папата в Рим (то пада три години по-късно).1887 г. - Основан е португалският футболен отбор Академика от град Коимбра.1903 г. - С подкрепата на САЩ Панама обявява независимост от Колумбия.1912 г. - Балканската война: Турция се обръща към Великите сили с молба те да посредничат за преустановяването на военните действия.1916 г. - Катар попада под британска протекция.1918 г. - Полша обявява независимост от Русия.1918 г. - Австро-Унгария напуска Тройния съюз.1943 г. - Холокост: В концентрационния лагер Майданек (на територията на Полша) по време на Празника на земята (Erntefest) са разстреляни 18 400 евреи.1957 г. - СССР изстрелва космическия кораб Спутник-2, на борда на който се намира кучето Лайка, първото живо същество от Земята, което излиза в орбита.1961 г. - Бирманецът У Тан е избран за изпълняващ длъжността генерален секретар на ООН.1964 г. - Линдън Джонсън е избран за президент на САЩ.1966 г. - Ураган в Бенгалския залив отнема живота на около 1000 души.1970 г. - Парламентът на Чили избира за президент социалиста Салвадор Алиенде.1973 г. - Програма Маринър: НАСА изстрелва Маринър 10 към Меркурий и на 29 март 1974, той става първият космически апарат, който достига планетата.1978 г. - Доминика става независима от Великобритания държава в чест на годишнината от откриването ѝ.1986 г. - Федерални щати Микронезия придобиват независимост от САЩ.1988 г. - По инициатива на Желю Желев софийски интелектуалци създават Клуб за подкрепа на гласността и преустройството.1989 г. - ПК Екогласност внася в Народното събрание подписка срещу проекта \"Рила-Места\", след шествие по улиците на София, което е първа масова демонстрация срещу комунистическата власт в България.1992 г. - Демократът Бил Клинтън побеждава републиканеца Джордж Х. У. Буш и независимия кандидат Рос Перо, и е избран за президент на САЩ.2004 г. - Ясер Арафат изпада в постепенно задълбочаваща се кома; умира на 11 ноември. ", "date": "2018.11.03", "title": "3 ноември в историята"}
{"url": "http://www.cross.bg/zaharieva-poetesa-bivsh-1587987.html", "text": "/КРОСС/Диана Митева, член на УС и изпълнителен директор на банка ДСКНадежда Захариева, поетеса, бивш зам.-министър на културатаДоц. д-р Веселин Методиев, историк, екс-вицепремиер и министър на образованието Георги Мишев, писател, сценаристИнж. Светослав Глосов, Председател на УС на Агенция „Пътна инфраструктура\" Лилия Абаджиева, театрален режисьор Надежда Захариева, поетеса, бивш зам.-министър на културата Проф. д-р инж.Николай Михайлов, председател на Надзорния съвет на \"Трейс груп холд\",Петър Мерков, двукратен олимпийски вицешампион по кану-каякТаня Боева, фолкпевица   ", "date": "2018.11.03", "title": "Рождениците на 3 ноември"}
{"url": "http://www.cross.bg/zadyshnitza-vino-groba-1587986.html", "text": "/КРОСС/ Архангеловата задушница, наричана още Архангелска задушница, Рангелова задушница, Хрангеловото одуше, е една от трите най-големи. Отбелязва се в първата събота преди Архангеловден - защото събота е отредена за ден на покойниците. Във всеки православен храм на Архангелова задушница се прави Обща панихида за починалите, молим се за душата на мъртвите и палим свещ.На задушница посещаваме гробовете на нашите близки. Почистваме ги, прекадяваме с тамян и украсяваме с цветя. В миналото най-възрастната жена преливала гроба с червено вино. Ритуалът по преливане на вино започвало от мястото, където е главата на покойника в посока наляво - правило се три кръга по края на гроба.Върху гроба на починалите палим свещ, която е символ на нашата вяра, а пламъкът напомня за безсмъртието на душите. Тамянът пък символизира чистата молитва, цветята - добродетелите на починалия. На Архангелова задушница, така както при другите задушници, се правят общи трапези. Наричаната още Голяма задушница, тя е последната за годината, затова на общата трапеза на гробищния парк се поставят седем различни ястия (между които любими на починалия), за да „чуят\" благослова на мъртвите в настъпващите коледни пости. Първата хапка се слага на земята, а първата глътка вино се излива, не се пие и споменаваме починалите с думите \"Бог да прости\". Старите хора казват, че видиш ли мушица или пеперудка да жужи около тебе на този ден, значи душата на покойника е дошла.Правят се помени или, наричани още - раздавки, подавки. Раздават се на близки, комшии, роднини, дошли на гроба на починалия, а също и на другите хора около съседните гробове, дори на непознати.В раздавката за Архангелова задушница традиционно присъства вино, варено жито, питки (или хляб), пилешко, агнешко или въобще месо, дребни сладки, бонбони, ябълки и други плодове, кекс, но всъщност можете да подадете, каквото пожелаете. Житото символизира възкресението, хляба и виното - за спомен на Христовата жертва за нас. ", "date": "2018.11.03", "title": "Архангелова задушница e, почитаме починалите"}
{"url": "http://www.cross.bg/chasa-provede-arhangelova-1587989.html", "text": "/КРОСС/****/София./*От 11.00 часа пред Военния мавзолей-костница на Централните софийски гробища президентът и върховен главнокомандващ Въоръжените сили Румен Радев ще присъства на панихида по повод Архангелова (мъжка) задушница.****/София./*От 09.00 до 17.00 часа в зала 6 на НДК ще се проведе международна годишна  конференция Приобщаващо образование 2018 - „Роли и взаимодействие в приобщаващото образование\".****/София./*От 11.00 часа в центъра за психо-социална и здравна помощ на Асоциация „Детско сърце\" на ул. \"Яков Крайков\", № 3, ще се проведе дискусия по повод стартирането на информационна кампания за профилактика на внезапната сърдечна смърт (ВСС): „За всеки един удар на сърцето\".****/София./*Между 18.30 часа на 3 ноември и сутринта на 4 ноември необикновени приключения и преспиване в Музейко очакват любопитните деца в уикенда след Вси Светии. Детският научен център отваря врати за своята втора „Нощ в Музейко: Парти с преспиване\".****/София. /*От 19.00 часа в кино „Люмиер\" ще се състои официалната церемония по награж-даването в Деветото издание на So Independent.****/София./*От 19.30 часа в кино „Люмиер Лидл\" ще бъде излъчена американо-британската драма „Грешното възпитание на Камерън Пост\".****/Асеновград./*От 11.30 часа пред паметника на загиналите във войните 1912-1913 г. в района на 4-ти артилерийски полк ще бъде отслужена панихида за Архангелова Задушница.****/Бургас./*От 10.00 до 18.00 часа в Експозиционен център „Флора\" ще бъде представена жива изложба с над 250 канарчета.****/Бургас./*От 11.30 часа пред Военен клуб - Бургас ще се проведат ритуал по откриване на паметна плоча с имената на загиналите от 24-ти Черноморски пехотен полк и военен ритуал - панихида и полагане на венци и цветя по случай Архангелова (мъжка) задушница.****/Бургас./*В кв. „Крайморие\" ще бъде изложен реликварий в храм „Св. Пимен Зографски\".****/Варна./*От 10.00 часа в Зала 1 на Фестивален и конгресен център - Варна ще се състои тържествената промоция на Випуск 2018 на Факултета по общественоздравеопазване към Медицински университет „Проф. д-р Параскев Стоянов\" -Варна.****/Варна./*От 11.00 часа в района на Старите гробища пред паметника на загиналитеофицери, подофицери и войници във войните 1912-1918 г. ще бъде отслуженапанихида за Архангелова Задушница.****/Велинград./*От 9.00 часа председателят на ПГ на ГЕРБ и зам.-председател на партията Цветан Цветанов ще открие седмата политическа академия на Жени ГЕРБ „Национално управление и сигурност.****/Велико Търново. /*От 10.00 часа в Парк „Дружба\" ще се проведат Масови безплатни тренировки- Есен 2018.****/Велико Търново. /*От 11.00 часа в читалище „Искра\" във Велико Търново, ще гостува представлението на Държавен куклен театър - Търговище „Рисувани приказки с бате Ицо\".****/Велико Търново./*От 11.00 часа в района на Старите гробища пред „Паметника на загиналите офицери, подофицери и войници във войните 1912-1918 г.\" военните моряци ще почетат паметта на загиналите за свободата на България - ще бъде отслужена панихида и ще бъдат поднесени венци и цветя.****/Велико Търново. /*От 18.00 часа в голяма зала на Община Велико ще се състои концерт, организиран от Читалище „Седми юли\".****/Видин./*От 16.00 часа в сградата на Епиграфския център ще се проведе пресконференция по повод ралиспринт \"Вида 2018\". От 17.00 часа заместник-кметът Венци Пасков ще даде старт на ралито пред крепостта \"Баба Вида\".****/Враца./*От 10.30 часа в куклена зала на ДКТ ще се играе постановката „Мечо Пух\".****/Добрич./*От 09.00 часа на Военно гробище музей ще се проведе Ден на отворените врати по повод Архангелова задушница. През целия ден в града ще бъдат поднасяни цветя на войнишките паметници и паметни плочи.****/Пловдив./*От 11.00 до 17.00 часа в хотел „Рамада Тримонциум\" ще се проведе изложението „ExpoMedics\".****/Пловдив./*В 11.00 часа Централния гробищен парк пред паметника на опълченците ще бъде отслужена панихида по повод Архангелова Задушница.****/Пловдив./*В 17.00 часа в Музея на съединението ще бъде представена стихосбирката „Дихание\" на Веселина Здравчева. С представянето на стихосбирката Здравчева ще отпразнува 80-та годишнина.****/Плевен./*В 11.00 часа пред паметника на загиналите от Четвърти пехотен полк в Сръбско-българската война 1885 г. ще бъде отслужена Заупокойната молитва.****/Стара Загора./*От 10.00 часа в къща музей „Гео Милев\" ще се проведе национален младежкиконкурс за поезия „Веселин Ханчев\" - тридесет и пето издание.****/Хитрино/Шумен. /*Ще се проведе изнесено заседание по делото „Хитрино\" на мястото на влаковата катастрофа от декември 2016 година. /очаква се да е около обяд 12-13 часа/****/Ямбол./*От 10.45 часа пред параклиса в гробищния парк в града ще започне заупокойна молитва.****/Шумен. /*От 14.00 часа в зара 2 на Областна администрация Шумен е насрочено заседание на Общото събрание на Асоциацията по ВиК в област Шумен.  ", "date": "2018.11.03", "title": "Предстоящи събития в страната за 3 ноември"}
{"url": "http://www.cross.bg/pytin-ryskata-glavno-1587992.html", "text": "/КРОСС/Президентът на Русия Владимир Путин поздрави руските военни разузнавачи по случай професионалния им празник, похвали ги за смелостта и решителността им и предложи да се възстанови старото наименование Главно разузнавателно управление (ГРУ) вместо сегашното ГУ на Генералния щаб на въоръжените сили, предаде ТАСС. \"Поздравявам ви с професионалния празник - Деня на военния разузнавач, и със стогодишнината на легендарното ГРУ, сега Главно управление на Генералния щаб на въоръжените сили\", каза Путин, който е бивш офицер от КГБ. Държавният глава  говори пред пред ветерани и служители на службите на тържествено събрание в Театъра на руската армия в Москва. \"Не е ясно къде изчезна думата \"разузнавателно\", трябва да се възстанови името Главно разузнавателно управление\", каза президентът, аплодиран от присъстващите в залата. Путин подчерта, че разузнаването е съществена част от военното дело и военната наука, както е било винаги през вековете. Създадена от болшевиките през 1918 г. и смятана през съветската епоха за съперничеща на КГБ структура, Главната дирекция на разузнаването на Генералния щаб на въоръжените сили (ГРУ), преименувана на ГУ през 2010 г., се слави като най-мощната и най-смелата руска разузнавателна агенция, макар да е малко позната на широката общественост, посочва Франс прес. През последните месеци обаче всички говорят за ГРУ, особено западните държави, които го обвиняват, че е замесено в кибератаки по целия свят. Лондон обвини руската военна разузнавателна служба, че през март е отровила в Англия бившия руски двоен агент Сергей Скрипал. В САЩ ГРУ беше обвинено, че е в основата на хакерските нападения през 2016 г. срещу компютри на американската Демократическа партия, предшествали скандала с руската намеса в президентските избори в САЩ през 2016 г.. Това бе категорично опровергано от Москва. По това разследване през юли бяха повдигнати обвинения срещу 12 руснаци, за които беше обявено, че са агенти на ГРУ. Британските власти издадоха заповеди за арест на двама предполагаеми агенти на ГРУ, заподозрени, че на 4 март са извършили нападението срещу Скрипал и дъщеря му Юлия в град Солсбъри. Тези обвинения също бяха категорично отречени от Русия. В изказването си руският президент се спря и на ролята на ГРУ по време на войната в Сирия и каза, че то има голям принос за успеха на руската кампания там, предаде Асошиейтед прес.", "date": "2018.11.03", "title": "Путин поздрави руските военни разузнавачи по случай 100 години от създаването на ГРУ"}
{"url": "http://www.cross.bg/pimen-akepsim-zografski-1587983.html", "text": "/КРОСС/ Св. свщмчци Акепсим, Йосиф и Айтал станали жертва на гонението на персийския цар Сапор през IV в. Цар Сапор издал указ те да бъдат издирвани и наказвани със смърт християнските свещенослужители, ако откажат да принесат жертва на персийските божества. Когато бил на 80 години Акепсим бил заловен и изтезаван в тъмница. След това бил посечен с меч. Другите двама също приели мъченическа смърт след дълги години в тъмница и мъчения.Св. Пимен Зографски е български монах от манастира \"Св. Георги Зограф\" на Атон, зограф и книжовник, живял в края на ХVI век. Рисувал е стенописи и икони.3 ноември е ден на българския художник. За покровител на българските художници е обявен през ноември 1993 г. по идея на сдружението за възраждане на Софийското Светогорие (манастирите около столицата) \"Св. Пимен Зографски\". Празнува се от художниците иконописци и реставратори.", "date": "2018.11.03", "title": "Задушница. Св. свщмчци Акепсим, Йосиф и Айтал. Преп. Пимен Зографски"}
