{"url": "http://www.cross.bg/ychenitzi-varna-matematicheskata-1599330.html", "text": "/КРОСС/ Български ученици спечелиха първи места в най-престижния конкурс на НАСА и Националното космическо общество на САЩ за проектиране на космически колонии. В международния конкурс тази година участваха 2691 екипа и 12 899 ученици от над 30 страни.Катерина Саматовна от 11 клас на Математическата гимназия във Варна бе класирана на първо място с проекта „GENESIS-369\" в категория „Индивидуален участник\". Екип от 9 ученици от 11 клас на Математическата гимназия във Варна бяха класирани на първо място с проекта „Градът на космическия ускорител\" в категорията „Голяма група\". Това са Кристиян Горанов, Стефан Ангелов, Мартин Тодоров, Калина Георгиева, Ирина Антонова, Стефан Дачев, Тодор Славов, Драгомир Николов и Константин Попов.Ръководители на екипите са доц. Веселка Радева, ръководител на Планетариума на Морското училище, и Силвия Захариева, учител по физика и астрономия в Математическата гимназия във Варна.Двата екипа са поканени да участват в Конференцията на НАСА за международно космическо развитие в САЩ от 6 до 9 юни. Там екипите ще представят своите проекти и идеи. ", "date": "2019.03.17", "title": "Български ученици с първи награди на конкурс на НАСА за космически колонии"}
{"url": "http://www.cross.bg/peshtera-seloto-kitaii-1599326.html", "text": "/КРОСС/ Село Чжундун в планинската китайска провинция Гуейджоу се смята за единствената в страната с постоянно население естествена пещера.До това своеобразно селище, разположено на 1800 метра над морското равнище може да се стигне само пеша. Изкачването отнема около час, и придвижването не е никак лесно.В гигантската пещера в Китай живее цяло село от 100 човека.Жителите отглеждат домашни животни, най-близкият пазар е на час и половина в планината.Правителството обаче заявява, че \"в Китай не живее пещерен народ\", и закрива селското училище още в началото на 2011 година. Сега на децата се налага да вървят два часа пеша всяка сутрин до друго училище.В селото има баскетболна площадка.За да подобри условията на живот в селото, старейшините се опитват да уговорят местното управление да построи път и да свърже селището със съществуващата инфраструктура.Въпреки че в селото гледат телевизия, понякога има и вестници, като цяло то е откъснато от света. ", "date": "2019.03.17", "title": "В гигантска пещера в Китай живее цяло село от 100 човека"}
{"url": "http://www.cross.bg/italiya-koralov-kraii-1599325.html", "text": "/КРОСС/ Учени откриха първия известен коралов риф край Италия - в Адриатическо море, близо гр. Монополи в Пулия, съобщи Сайънс алърт.Кораловият риф е доста необичаен. Дължината му е 2,5 км, а цветът му е по-мек. Това се дължи на вида му - изложен е на много по-малко светлина от нормалното.Подобни рифове са голяма рядкост, защото коралите трудно оцеляват без много светлина. Рифът край Италия е на дълбочина около 35-50 м под повърхността. Изграден е от \"несимбиотични мадрепорови корали\" - каменни корали, които се хранят с органична материя, плуваща във водата. Там няма цветни водорасли, каквито използват коралите в Тихия океан. Рифът е и необичайно дебел в някои части - до 2 м. Това го прави много интересен за биолозите.\"В началото на 90-те години на миналия век работех като морски биолог на Малдивите - каза ръководителят на изследването Джузепе Кориеро от университета \"Алдо Моро\" в Бари, Италия. - Не съм и предполагал, че 30 години по-късно, че открия коралов риф на един хвърлей разстояние от къщата ми\".Екипът планира нови експедиции, за да установи докъде стига кораловият риф. ", "date": "2019.03.17", "title": "Учени откриха коралов риф край Италия"}
{"url": "http://www.cross.bg/gines-valeriya-valenkata-1599322.html", "text": "/КРОСС/ Закачлив пост, който разказва за трудния път на най-голямата руска валянка, която повече от две години се бори за признание като рекорд в Книгата на Гинес, привлече вниманието в Инстаграм.Гигантската валянка е изработена през 2016 г. от близо 500 кг овча вълна и е дело на младата художничка Валерия Лошак от Санкт Петербург. За пръв път е показана на хепънинг в туристическо селище близо до града.Историята с признаването на номинацията за Гинес е доста забавна. Валенките са специфично изделие - нещо средно между вълнен чорап и ботуш, известен от правремена в Русия.Руснаците продължават да спазват традицията - цели държавни предприятия произвеждат масово валенки. Отделно изделието е предмет и на арт интерпретации.  Така че руснаците добре знаят какво е валенка. Не така стои въпросът, обаче, с чужденците. Повече от две години се наложило на Валерия Лошак да убеждава Бюрото на Световните рекорди на Гинес да признае работата й за достойна за Книгата на Гинес, но там не възприемали валенката като обувка - смятали я за... чорап.И ето че снимка на руския президент, обут с валенки, изиграла ключова роля Валерия да спечели битката.Разберете как, от написаното от самата нея в Инстаграм:\"Подадох иск в категорията\" най-голямата зимна обувка\", но ми го отхвърлиха. Хората от Световните рекорди на Гинес не знаеха, че имаме такива ботуши. Възприеха го като...чорап!...Започнах да събирам доказателства: руските държавни стандарти за филцови ботуши, образци от сертификати за качество и др. подобни. Нищо не помогна, преди западните медии да видят президента Путин, обут с валенки. Това стана през януари миналата година на Богоявление. Снимката беше изпратена до Справочника на Гинес, и ето че най-сетне бях оценена!\", смее се майсторката на гигантската валенка.Валерия Лошак е монументалист, който изработва мащабни платна, шапки и дрехи.\"Трудно ми е да нарисувам нещо миниатюрно\", смее се художничката.Още като студентка тя се увлича по големия формат. Дипломната й работа е декоративно пано с размери 12 на 6 метра. Цялата композиция била разположена на 150 кв. м., а днес пътува като уникален по формата си експеримент в много изложбени зали.За изработката на валенката художничката използвала уникална по рода си иглопробивна машина от 100 игли, а работата й коствала само за първоначалния проект едногодишен труд.Когато за пръв път Валерия излага проекта на арт валенката на открито, по ирония на съдбата завалял дъжд, но тя останала суха! Тогава получила първите си аплодисменти от публиката.\"Вътре във валенката могат да влязат пет човека! Там можеш да погледнеш небето, да поразсъждаваш върху живота!\", споделя вълненията си Валерия.Първата й крачка към рекордите на Гинес започнало с участието й в Книгата на рекордите на Русия.Наложило се да се подобри технологията на \"валяне\". Това й коствало още една година труд!Това е трудният път на Валерия Лошак към сертификата на Гинес. Забележително усърдие, което очевидно си е струвало. А още по-скъпо за нея признание е огромният букет, който получила от майка си! ", "date": "2019.03.17", "title": "Гигантска руска валенка влезе в Книгата на Гинес с помощта на Владимир Путин"}
{"url": "http://www.cross.bg/bira-yilyam-printz-1599304.html", "text": "/КРОСС/ Принц Уилям показа завидни умения в наливането на бира, съобщи в. „Дейли мейл\". Британският престолонаследник присъства на церемонията по откриването на най-голямата пивоварна в Уелс - „Брейнс брюъри\" в Кардиф. 36-годишният херцог на Кеймбридж беше в изключително добро настроение и видимо се наслаждаваше на обиколката в пивоварната. Той отдели време да се запознае с производствения процес преди сам да застане зад бара и да покаже как се налива бира от току-що отворен кег. Той дори отпи от халбата, но се пошегува: „Полага ми се само глътка. Не трябва да изпивам цялата халба\".Като официален патрон на Уелския съюз по ръгби след посещението си в пивоварната принц Уилям се отправи към стадиона, където изгледа мача между Уелс и Ирландия.", "date": "2019.03.17", "title": "Принц Уилям показа завидни умения при наливането на бира "}
{"url": "http://www.cross.bg/vlak-blusna-peshehodetz-v-popovitza-1599332.html", "text": "/КРОСС/ Около 18 часа е получен сигнал за блъснат човек в Поповица от пътническия влак Първомай-Пловдив.Пострадалият е откаран в болница. Движението на влака е спряно до приключване на огледа и изясняване на причините за инцидента - съобщиха от полицията в Пловдив.  ", "date": "2019.03.17", "title": "Влак блъсна пешеходец в Поповица "}
{"url": "http://www.cross.bg/april-kosa-brodyeii-1599320.html", "text": "/КРОСС/ Хитовият мюзикъл \"Коса\" по текст на американските актьори Джеръм Рагни и Джеймс Радо, се завръща на българска сцена с 8 представления този април, съобщават организатоите от клуб \"Бродуей\" към Американския университет в БългарияТой ще бъде представен от студентите - членове на клуба в пет града в страната. От 2 до 5 април ще гостува в Благоевград, на 6 април - в Кюстендил, 8 април - София, 9 април - Бургас и 11 април - Варна.Това е 12-и мюзикъл, който студентите правят от създаването на клуба през 2007 г. Споделят, че творческият процес, както и организацията е изцяло тяхна.Трупата се състои от 40 души и освен български младежи, в екипа се включват и студенти от Виетнам, Америка, Холандия, Украйна, Русия, Сърбия и Албания.Спектакълът е режисиран от Елизабет Иванова-Гибсън, а хореографията е на Симона Янева, Алексия Коколиос и Йорго Чирияй. Вокалната подготовка на артистите е дело на Наталия Кокар и Яница Янакиева.Интерпретацията на мюзикъла ще бъде с оригиналния си текст на английски език, но по време на спектакъла ще има субтитри на български. Историята за група политически активни, дългокоси хипита, които мечтаят за \"Епохата на Водолея\" и се бунтуват срещу задължителната военна служба във Виетнамската война, вълнува публиката вече повече от 50 години.Дебютът на световноизвестният мюзикълът \"Коса\" е на сцената на The Joseph Papp's Public Theater в Ню Йорк през 1967 г. Екранизиран е след няколко години и става популярен в целия свят. До този момент има почти 2 хил. изпълнения на \"Бродуей\" и стотици постановки в различни държави. ", "date": "2019.03.17", "title": "Мюзикълът \"Коса\" се завръща на българска сцена с 8 представления през април"}
{"url": "http://www.cross.bg/lodki-stryma-reka-1599314.html", "text": "/КРОСС/ Слънцето се усмихна, температурите тръгнаха нагоре и първите лодки поеха по река Струма, в Кресненското дефиле, предаде кореспондентът на БГНЕС за региона. Така освен температурите, вдигна се и адреналина. Днес по все още ниските води на река Струма поеха гумените лодки на рафтърите, както и каяци.И ако перефразираме старата поговорка, макар и само три лодки - пак пролет правят. Водите на река Струма са все още ниски, тъй като топенето на снеговете започва тепърва, а и сезонът не е открит официално, но първите лодки са вече факт. Пролетта идва. ", "date": "2019.03.17", "title": "Рафтърите откриха сезона и поеха по река Струма "}
{"url": "http://www.cross.bg/facebook-miliona-napadenieto-1599335.html", "text": "/КРОСС/ Facebook е изтрил 1,5 милиона видеоклипа за един ден, които показват стрелбата в джамиите в Нова Зеландия, заяви говорителката на компанията Миа Гарлик. \"През първите 24 часа изтрихме 1,5 милиона записи за атаката [от потребители] по света, от които 1,2 милиона бяха блокирани на етапа на изтегляне\", пише тя в Twitter.Според Гарлик Facebook прави това от уважение към хората, засегнати от трагедията, както и от загрижеността на местните власти. Тя добави, че екипът на Facebook ще продължи да работи по денонощното премахване на тези видеозаписи.В петък, 15 март, беше извършен терористичен акт в джамия в центъра на новозеландския град Крайстчърч и в джамия, разположена в покрайнините му. При това нападение един от терористите е излъчил това, което се случва, във Facebook. Според последните данни жертвите на нападението са 50 души на възраст от 3 до 77 години, над 40 души са ранени. Единственият обвиняем за нападението остава 28-годишният Брентън Тарант. ", "date": "2019.03.17", "title": "Facebook изтри 1,5 млн. клипа от Нова Зеландия"}
{"url": "http://www.cross.bg/iioncheva-bulgariya-bitka-1599333.html", "text": "/КРОСС/ \"Нормално е в една демократична партия да има дебат. Той може да е изпълнен с аргументи, така че няма нищо страшно в него. Страшно е, когато в демократична система в една партия няма битки на идеи и лидерът се избира с 98 процента, както е при ГЕРБ\". Това заяви говорителят на ПГ на \"БСП за България\" и водач на листата на БСП за евроизборите Елена Йончева. Тя каза, че не й е било леко да застане срещу Сергей Станишев. \"Искам на благодаря на всички, които ми повярваха и застанаха зад мен - това е огромна отговорност\", каза Йончева. По думите й това не е битка просто за Европейския парламент. \"Това е битка за България - за всички хора, които са настроени проевропейски. Това е битка за справедливост, за нашето достойнство и срещу грабежа. Само чрез Европа ще се преборим за България\", коментира още тя. \"Започнах битки с помощта на моите колеги - първата е свързана със строителството на преградното съоръжение на границата с Турция - в момента се води разследване и главният прокурор заяви в \"Шоуто на Слави\", че има данни за корупция\", припомни Йончева. Тя обърна внимание и на \"Кумгейт\", като каза, че това не е частен случай, а по този феодален модел функционират повечето български общини. \"Голямата битка, която водим с колегите ни е проверката на пътищата. Когато излезе истината - защо не се строят пътищата ни по европейски стандарти, чрез независима европейска лаборатория, когато докажем, че 40 процента от стойността на бюджета отиват към управляващите - тогава ще се преборим. ГЕРБ си отиват\", каза Йончева.     Тя цитира доклада на Държавния департамент на САЩ, в който се казва, че 2/3 от корупционните сделки, свързани с високите етажи на властта, не се разследват от финансовото разузнаване. Йончева коментира още, че процентът на бедност и социално изключване в България е 40 процента. \"Каква стабилност при тези 40 процента бедност?, попита тя. \"Европа ще ни даде основните инструменти, за да победим в тази битка. Важно е да се гласува в тези избори, за да изметем управляващите\", заключи Йончева.", "date": "2019.03.17", "title": " Елена Йончева: Само чрез Европа ще се преборим за България"}
{"url": "http://www.cross.bg/kadri-rabotnitzi-hora-1599321.html", "text": "/КРОСС/ Хотелиери и ресторантьори започнаха търсенето на сезонни работници по Черноморието. Най-много свободни места има за сервитьори, бармани, готвачи, камериерки и администратори. И тази година недостигът на кадри ще бъде компенсиран с работници от Украйна и Молдова.Всяка година става все по-трудно. Липса на кадри изобщо, не на квалифицирани кадри, а изобщо на кадри. Всички млади хора бягат. Най-добре проблемът с образованието и квалификацията се решава, когато държавата се намеси, когато има държавна политика, заяви хотелиерът Атанас Карагеоргиев, цитиран от БНТ.Основно изискване към персонала е средно или висше образование, както и владеене на чужд език, предимно английски, руски или немски.Работодателите проявяват гъвкавост по отношение набирането на хора. По-скоро са склонни и търсят хора, които имат готовност за работа, имат готовност за учене и проявяват лоялност, обясни директорът на Регионална служба по заетостта - Варна Божидар Михайлов.Заплащането, което се предлага в зависимост от позицията, е около средната работна заплата за Варна - 800 лева.Свидетели сме, че и в последните години заплащането има минимален ръст нагоре. Постепенно работодателите свикнаха с идеята, че трябва да дадат малко повече пари, за да си запазят кадрите, допълни Михайлов.За предстоящия сезон хотелиерите по Черноморието отново ще привличат сезонни работници от Украйна, Беларус и Молдова. ", "date": "2019.03.17", "title": " Започна търсенето на сезонни работници по Черноморието "}
{"url": "http://www.cross.bg/katastrofa-zatrydnyava-dvizhenieto-na-am-trakiya--km-1599323.html", "text": "/КРОСС/ Затруднено движение по магистралата, в района на 118 км. Към 15.30 ч. бус със платформа, натоварена с автомобил, се блъснал в средната мантинела. От удара превозваната кола паднала в насрещното платно. Няма пострадали при инцидента - съобщават от пловдивската полиция.  ", "date": "2019.03.17", "title": " Катастрофа затруднява движението на АМ \"Тракия\" - 118 км "}
{"url": "http://www.cross.bg/iioncheva-elena-zhyrnalistika-1599324.html", "text": "/КРОСС/ Елена Йончева е водачът на листата на БСП за предстоящите европейски избори. Тя получи 95 гласа от Националния съвет. За председателя на ПЕС Сергей Станишев са гласували 75 представители на Съвета.Таен вот определи водача на листата.Битката между лидера на ПЕС Сергей Станишев и журналистката и говорител на БСП Елена Йончева беше оспорвана.Ръководството на БСП в лицето на Изпълнителното бюро номинира Елена Йончева за водач. Повечето номинации от местните структури и фактът, че Йончева е утвърдено лице в битката срещу корупцията, са качества, които изтъква лидерът на БСП Корнелия Нинова.Подкрепящите лидера на партията на европейските социалисти Сергей Станишев застават зад идеята, че водачът на листата на БСП трябва да бъде чиста партийна кандидатура. Лично той коментира, че БСП трябва да намери мъдро решение, което да покаже, че трябва да печели избори, а не да решава вътрешнопартийните въпроси и битки.Националният съвет на „БСП за България\" ще определи и местата на коалиционните партньори и гражданската квота. На по-късен етап ще бъде подредена и цялата листа.Биография на Елена Йончева:ПРОФЕСИОНАЛЕН ОПИТ:1990 - 1993\tРедактор и репортер в седмично обзорно предаване \"Панорама\", БНТ1993 - 1997\tОсновател и автор на \"Репортер\" - документално предаване за световна политика, БНТ1997 - 1999\tВодещ на \"Екип 4\" - дневно коментарно предване, БНТ1998 - 2000\tПреподавател по разследваща журналистика, Нов български университет2000\t\tПродуцент и автор на ТВ документални филми2017\tНароден  представител в 44-то Народно събрание, говорител на парламентарната група на \"БСП за България\"ОБРАЗОВАНИЕ:1989\tМагистър по телевизионна журналистика, Московски държавен университет \"М.В. Ломоносов\"1993\tМеждународна езикова академия, Оксфорд, Великобритания1999\tСпециализация, German Marshall Fond, САЩ2000\tСпециализация по телевизионна журналистика, ББС Лондон и Кардиф, Великобритания2003\tСпециализация по журналистика, USIA, САЩЧУЖДИ ЕЗИЦИФренски, английски, испански и руски език  ", "date": "2019.03.17", "title": "Елена Йончева е водачът на евролистата на БСП"}
{"url": "http://www.cross.bg/stanishev-iioncheva-ninova-1599319.html", "text": "/КРОСС/ Пленумът на БСП отказа да гласува предложението на Сергей Станишев и Елена Йончева да се гласуват заедно днес първото и второто място в евролистата. Ще гласуваме по устав, отхвърли предложението соцлидерката Корнелия Нинова и взриви пленума. Тя обяви, че не е задължително Станишев да е евродепутат. Той обаче е номиниран за листата и за водач от над 87% от структурите.Предложението на Станишев, което Йончева подкрепи, беше вариант за успокояване на страстите и преодоляването на разделението в партията В този час започва тайното гласуване за това Станишев или Йончева да е водач./Очаквайте подробности./ ", "date": "2019.03.17", "title": "Нинова взриви пленума: Не е задължително Станишев да е евродепутат"}
{"url": "http://www.cross.bg/vychich-surbiya-sgradata-1599327.html", "text": "/КРОСС/ Демонстрантите в Белград направиха жива верига около сградата на президентството, за да попречат на президента Александър Вучич да излезе от нея, съобщава вестник \"Данас\", цитиран от БТА. По думите на лидера на движението Двери Бошко Обрадович те правят \"обръч около Вучич\".Протестът против управляващите пред сградата продължава. Около нея стоят представители на специалните части. По данни на \"Данас\" има спорадични сблъсъци между екипираната за разпръсване на демонстрации полиция с граждани. Репортер на вестника съобщава и за използване на лютив спрей срещу демонстранти в близост до сградата.Една от организаторките на протеста \"Един от пет милиона\" Йелена Анасонович призова гражданите да не допуснат Вучич да излезе от сградата. Тя съобщи, че полицията е задържала един младеж, ученик, в дома му и че не е известна причината за това.Председателят на партия Левица Борко Стефанович призова гражданите да стоят пред президентството като \"жива верига на свободата\" и да не пуснат Вучич да излезе.Лидерите на опозиционния Съюз за Сърбия призоваха събралото се множество към мирна и ненасилствена форма на борба.Демонстрантите успяха да пробият полицейската блокада и да докарат блокирания от полицията камион с озвучаване пред сградата на президентството. Борко Стефанович съобщи, че в този сблъсък полицията прибягнала към насилие над депутата Бошко Обрадович, лидер на Двери.Полицейският синдикат на Сърбия призова полицаите да откажат да се разправят физически с демонстрантите, съобщава още \"Данас\".След кратка блокада, на журналистите, отразили пресконференцията на президента Вучич, бе дадена възможност да напуснат сградата.Лидерът на Народна партия Вук Йеремич заяви, че демонстрантите няма да се разотидат докато президентът Вучич не се обърне към тях. \"Очакваме президентът да дойде да разговаря с гражданите\", каза тойПо-рано на пресконференцията Вучич заяви, че е готов да разговаря с всички, но не и с Драган Джилас и Вук Йеремич.\"Вучич вече не е президент\"Александър Вучич вече не е президент, само още не са му го казали, ние ще го информираме за това, каза един от лидерите на сръбската опозиция, писателят Синиша Ковачевич, пред събралите се граждани пред президентството, цитиран от Танюг.Председателят на Демократическата партия и председателстващ Съюза за Сърбия Зоран Лутовац каза пред множеството, че гражданите са искали да слушат заедно пресконференцията на Вучич, но това не им е било позволено, защото беше блокиран камионът с озвучаването, от който трябваше да се предава пресконференцията.\"Искахме да отговорим на това, което каза, но той реши да се обърне само към своите журналисти, към своите хора, не към всички граждани. Човекът, който разделя Сърбия и го прави и днес, вместо да дойде тук да се обърне към вас, се обръща само към онези, които трябва да разпространяват неговите лъжи\", каза Лутовац. Той посочи, че Вучич казва, че иска да разговаря с гражданите, но сега го няма пред тях, а подбира с кого да разговаря, подбира и журналистите, и гражданите. \"Един истински президент трябва да чуе всички нас\", подчерта Лутовац. Председателят на Народната партия Вук Йеремич на свой ред заяви пред президентството, че обещава на президента Вучич, че \"ще падне до Великден\".Вучич: Имам чиста съвест, не се страхувам от демонстрантитеИмам чиста съвест и чисто лице за разлика от представителите на Съюза за Сърбия и затова не се страхувам от демонстрантите заяви президентът на Сърбия Александър Вучич в обръщението си към народа и пред журналисти, съобщават сръбските агенции.  ", "date": "2019.03.17", "title": "Демонстранти в Белград направиха жива верига около президентството"}
{"url": "http://www.cross.bg/obraza-obraz-dara-1599299.html", "text": "/КРОСС/ „С образа на DARA бях на ръба на възможностите си да приличам и да пея като жена. Най-голямото предизвикателство в това парче е да дишаш докато пееш, което е почти невъзможно. За Миро притеснението беше голямо, защото беше първият ми образ в шоуто\", разказа Константин Трендафилов в \"Събуди се\". С чувство за хумор певецът добави, че е използвал едни и същи обувки в преобразяването на DARA и Миро, но ролята на бившата му половинка е изисквала изключителна динамика на сцената. „За новият ми образ мога да кажа, че е емблематичен, без такива „чупки\" на сцената. Когато зрителите ме видят, вероятно ще си кажат: „край, този път го убиха\" , заяви Papi Hans, който зрителите ще видят като Дейвид Ковърдейл - вокала на Whitesnake утре вечер от 20:00ч. по NOVA. За новата си песен писателят и артист сподели, че е посветена на любов от разстояние, която го е вдъхновила за създаването на „Твой\".  В понеделник вечер Мария Илиева ще потърси своя герой с песента Hero и образа на Марая Кери, а Петя Буюклиева ще донесе кубинско слънце с Havana и Camilla Cabello. Стефан Илчев ще се появи с първи мъжки образ с емблематичния тандем на Modern Talking. Дичо ще трябва да преодолее всички разлики в музикалния стил с образа на Сашо Роман, а Милко Калйджиев ще върне публиката в златните години на диското с Boney M.  TITA ще се докосне до цяла епоха от българската музикална сцена като Паша Христова, а Деси Добрева ще покаже движенията от запомнящия се стил на Джанет Джексън .  ", "date": "2019.03.17", "title": "Papi Hans: „С образа на DARA стигнах до ръба  на възможностите да бъда жена“  "}
{"url": "http://www.cross.bg/brekzit-sporazymenieto-parlamenta-1599328.html", "text": "/КРОСС/ Британският премиер Тереза Мей предупреди в авторска статия от днес, че ако Брекзит бъде отложен толкова дълго, че се наложи Обединеното кралство да участва в европейските избори през май, това ще бъде \"ярък символ на колективния политически провал на (британския) парламент\", предаде Асошиейтед прес, на която се позова БТА. В авторската си статия, която беше публикувана днес във вестник \"Сънди телеграф\", Мей допълва, че ако британските депутати не подкрепят споразумението й за Брекзит преди срещата на Европейския съвет в четвъртък, Великобритания \"няма да напусне ЕС още месеци, ако изобщо някога го напусне\".Очаква се през новата седмица британският премиер да се опита за трети път да спечели одобрението на парламента за своето споразумение.В четвъртък депутатите гласуваха да поискат Брекзит да бъде отложен. Така вероятно ще бъде избегнато хаотично излизане на първоначално насрочената дата на Брекзит 29 март, но в крайна сметка правото да одобрява или отхвърля евентуално продължаване на срока има ЕС, отбелязва АП.Британското правителство не разполага все още с подкрепата на достатъчно депутати, за да спечели парламентарното гласуване на споразумението си за Брекзит, но \"значителен брой\" депутати са размислили и вероятно все пак ще подкрепят документа, заяви финансовият министър на Обединеното кралство Филип Хамънд, цитиран от Ройтерс.След станалото във вторник (за втори път тогава депутатите отхвърлиха плана на Мей за Брекзит - б.р.) значителен брой от колегите са променили мнението си. Според тях алтернативите са толкова неприемливи, че споразумението на премиера им изглежда най-добрия начин за Брекзит, каза Хамънд.\"Все още не, работата продължава\", добави той в отговор на въпрос дали правителството разполага с достатъчно гласове в парламента, за да прокара споразумението. Британското правителство може да се е отказало да внеси за трети път за гласуване в парламента през следващите седмици споразумението за Брекзит, договорено с ЕС, заяви пред \"Скай нюз\" днес министърът на търговията на Обединеното кралство Лиъм Фокс, цитиран от ДПА.Дали ще има ново гласуване зависи от това дали ще има мнозинство в Камарата на общините, каза Фокс. \"Няма да има никакъв смисъл от гласуване, ако няма никакъв шанс да спечелим\", добави той.Засега няма насрочена дата за трето гласуване в парламента, макар че британските медии тиражираха информация, че това може да стане във вторник.Ако парламентът приеме споразумението на Мей до 20 март, премиерът ще поиска от ЕС срокът за Брекзит да бъде продължен до края на юни, за да бъде прокарано междувременно в парламента съответното законодателство.Ако споразумението не бъде одобрено, тя ще поиска срокът да бъде удължен и в такъв случай правителството ще внесе редица предложения за гласуване в парламента следващия месец.На 21 и 22 март лидерите от ЕС ще имат среща в Брюксел, на която се очаква да решат дали да приемат срокът за Брекзит да бъде продължен и след 29 март. ", "date": "2019.03.17", "title": "Подкрепете плана ми или се гответе за дълъг развод с ЕС, предупреди Тереза Мей депутатите"}
{"url": "http://www.cross.bg/spyskane-kostyumi-sochi-1599329.html", "text": "/КРОСС/ Необичайно спускане със ски и сноуборд се проведе в руския курорт Сочи. Без да обръщат внимание на снега и минусовите температури, над 800 души облякоха не своите грейки, а банските си костюми, показва „Ройтерс\".Лошото време не спря ентусиастите да се опитат да подобрят световния рекорд. За повече настроение на събитието имаше силна музика, а банските костюми трябваше да са задължително в ярки цветове. Въпреки усилията си, опитът се провали, защото не им достигнах около 300 души, за да счупят рекорда за най-многобройно спускане по бански.  Бикини-спускането е част от годишния фестивал Boogel Woogel, който приключва тази неделя.Той включваше също състезания със стандартна зимна екипировка, каскадьорски изпълнения  и дори конкурс за красота. ", "date": "2019.03.17", "title": "В опит за световен рекорд: Стотици караха ски по бански в Сочи"}
{"url": "http://www.cross.bg/dobrev-iioncheva-kiril-1599331.html", "text": "/КРОСС/ \"Начело с Елена Йончева тръгваме  към победа на предстоящите евроизбори\". Това заяви пред медиите зам.-председателят на БСП Кирил Добрев след проведеното днес заседание на Националния съвет на партията. \"Изключително интересен, напрегнат и плодотворен пленум на НС на БСП. Проведохмме 4-часова дисуксия, БСП е единствената партия, в която се провеждат такива дискусии. Останалите партии си назначават водачите - при нас това стана след оживена дискусия и демократично тайно гласуване\", обясни той.Кирил Добрев подчерта, че 172-ма човека са участвали в гласуването за водач на листата на БСП - 95 подкрепили Елена Йончева, 75 - кандидатурата на Сергей Станишев, а 2-ма души не са излъчили фаворит.Добрев подчерта, че днес е гласувано единствено и само за водач на листата. На следващо заседание на НС ще бъде поредена цялата листа.  ", "date": "2019.03.17", "title": "Кирил Добрев: Начело с Елена Йончева тръгваме  към победа на евроизборите"}
{"url": "http://www.cross.bg/lyubomir-boledyvat-bulgariya-1599300.html", "text": "/КРОСС/ 200 000 мъже и 100 000 жени у нас боледуват от коварната болест сънна апнея - спиране на дишането по време на сън. Лечението струва между 2000 и 4000 лева, които болният трябва да плати сам.Сред засегнатите от заболяването е Любомир Пенчев. За да си купи апарат, с който да спи и да живее, е трябвало да отдели 2500 лв. „Теглихме кредит с жена ми, но се оказа, че не е достатъчен\", разказа Любомир.Налага се да вземе пари назаем и от приятел. В Германия болните получават такива апарати безплатно, а в България трябва да теглят заеми, за да ги купят.Затова лекар пусна хъркане на болни пред Mинистерството на здравеопазването в знак на протест. ", "date": "2019.03.17", "title": "Хиляди хора в България боледуват от сънна апнея"}
{"url": "http://www.cross.bg/ikonomika-biznes-nyama-1599308.html", "text": "/КРОСС/ Доста интересно е, че вицепремиерът Томислав Дончев, след 8 години в управлението, сега установява, че структурата на икономиката ни не е много благоприятна. За съжаление обаче, нещата не стават така, както той иска - държавата решава, пише една програма и преструктурира икономиката! Ако беше така, всички щяха да правят министерства и да преструктурират икономиките! Това е доста несериозно!Това каза пред БНР бившият вицепремиер за икономическото развитие, вицепрезидент на Черноморската банка за търговия и развитие и директор на дирекция в БНБ доцент Даниела Бобева по повод лансираната в последните дни идея за промяна на модела, по който функционира българската икономика. Вицепремиерът Дончев каза по-рано тази седмица, че планът за икономическа трансформация, изготвен от неговия екип, ще бъде готов до края на годината„Това, което наистина трябва да се направи е държавата да прави това, което трябва да прави, а тя не го прави - паднахме от 38-о място на 59-о място по Индекс за правене на бизнес. По-назад сме дори от страни като Косово, Македония, Молдова. Ние сме в доста надолу в класацията по отношение на режимите за създаване на бизнес, регулаторни режими...\", уточни Бобева в предаването „Неделя 150\" на програма „Хоризонт\".В ЕС и САЩ бизнесът е изключително важен играч в изследванията и технологиите и затова трябва да се съдят подходящи условия той да работи, изтъкна тя.„В българската икономика имаме много 380 000 предприятия. Първите 300 формират основната част от БВП. От 100-те най-големи предприятия 70 са чуждестранно контролирани, изцяло или частично. Тоест т.н. българска икономика основно се формира на базата на така наречените „стойностни вериги\". Тоест, ние сме парчета от големите мултинационални компании или просто създаваме части от техния продукт\", каза Бобева и продължи:„От стоте, имаме около 30% в енергетиката и по-специално в електропроизводството. Имаме в добивната промишленост още 20, а от сектора „Изследвания и иновации\" няма в 100-те големи, няма и в тристате големи! Тоест, имаме изключително отворена икономика, която се формира не толкова от българския бизнес, колкото от чуждестранния!\"По думите ѝ голяма част от фирмите ни работят на така наречения „субконтрактен принцип\" - изпълняват отделни поръчки на чуждестранни компании, което ги поставя в огромна зависимост от това как се развиват тези компании.„Имаме една доста вибрантна икономика, доста променлива на външните условия. Да, можем да създадем по-устойчива икономика, ако развием секторите, в които имаме сравнителни предимства\", заяви Бобева и даде за пример селското стопанство.Тя се съгласи с вицепремиера Дончев, че „ишлемето не е добрият вариант за българската икономика\". Но според нея „това е единственият начин да оцелее текстилът, а той все повече се свива, а е един от малкото сектори, водят до краен продукт\".Бившият лидер на Партия АБВ Константин Проданов, който е завършил магистратура в Япония и е работил в инвестиционни банки там, каза в „Неделя 150\", че България се опитва да излезе от бедността „със структура на икономиката на страна от третия свят\".„Няма как да стане! Най-многобройната професия в България са охранителите. Основно се търсят продавач-консултанти, шофьори, автомонтьори. 99% от българския бизнес са микропредприятия до 10 души. Високо технотехнологичния ни износ е 4-5-6% от общия износ при 18-20% в ЕС. Това, че вицепремиерът получи закъсняло прозрение обаче не ме обнадеждава, защото от ГЕРБ са много добри да хвърлят кьорфишеци от този тип, защото знаят, че в момента хората това искат да чуят.\"Той не се съгласи, че основната работа на държавата трябва да е насочена към облекчаването на условията за правене на бизнес.„Може цялата бюрокрация да премахнете, но това означава просто, че кварталното магазинче или тенекеджийница, или амбулантен търговец просто по-бързо ще си направят магазинче! Това не означава, че утре по-бързо някой ще създаде поредния иновативен технологичен хъб. Проблемът всъщност в момента е, че в нашата икономика, по линия на еврофондовете, има стотици милиони, които са налични за иновативни проекти - т.н. фонд на фондовете, но няма достатъчно читави проекти, няма кой да кандидатства\", каза Проданов.„Стопанската история показва, че няма страна, която се е измъкнала от капана на бедността без активното участие на държавата в определени периоди на своето развитие. В момента по този път много успешно върви Китай и държави като Южна Корея, Виетнам - там трябва да гледаме. Това обаче не става с магическо щракане на пръсти и създаване на поредната административна структура, а с държавни инвестиции в определени стратегически индустрии, където нашият бизнес не ги прави. Ако си говорим просто, че ще преливаме чиновници от едно в друго звено и се надяваме, че всичко друго ще се случи от само себе си, просто няма да стане\".Българският бизнес е „много малък, фрагментиран, без добра предприемаческа култура, без визия и без възможност да се конкурира с големите международни компании\", допълни Проданов и се обяви за държавни инвестиции в стратегически сектори като биотехнологии, информационни технологии, роботизация.Бобева обаче призова Проданов да посочи един успешен държавен бизнес у нас за последните 20 години и изтъкна, че „няма държавно предприятие, което да се управлява добре в България\". Тя се съгласи с необходимостта от инвестиции, но подчера:„Без да имаш евтин ресурс, няма как да растеш във високорискови сектори, защото новите технологии и технологичните сектори са високорискови\".Според нея има модерни начини за повишаването на ефективността на тези предприятия - чрез пускане на техни акции и ценни книжа на борсата. Така и АЕЦ „Белене\" може да стане ефективна, смята тя.„Има начин да се управлява добре икономиката като бъде по-прозрачна, по-открита и капиталовият пазар е един от инструментите, които показват това\".На въпроса как биха се отразили евентуални негативни тенденции в икономиките на ЕС на България, Бобева отговори с груба сметка, че 1% спад в растежа на икономиката на Германия рефлектира като спад с 0,8% на ръста у нас.Проданов се съгласи: „Така е! Около 65-70% от нашия износ е за страните от Европейския съюз. При всички положения сме обвързани с процесите, които случват там. Там като кихнат, ние тук ще хванем грип\". ", "date": "2019.03.17", "title": "Даниела Бобева: В българската икономика имаме 380 000 предприятия"}
{"url": "http://www.cross.bg/informatziya-goriva-tzena-1599315.html", "text": "/КРОСС/ БПГА подкрепя кабинета в борбата със сивата икономика, заявяват отново в декларация нейните членове. Но изразяват притеснения във връзка с новите изисквания за касовите бележки, съдържащи се в Наредба № Н-18. И затова настояват за отмяна на спорните текстове.Ето и пълният текст на декларацията на Петролната и газова асоциация:ДЕКЛАРАЦИЯ НА БЪЛГАРСКАТА ПЕТРОЛНА И ГАЗОВА АСОЦИАЦИЯБългарската петролна и газова асоциация би искала отново да заяви, че нейните членове винаги са подкрепяли усилията на правителството за борба със сивия сектор в търговията с течни горива и за повишаване на прозрачността на пазара.Разбираме, че въпросите, свързани с цените на течните горива, са обект на голяма обществена чувствителност и сме ангажирани с всички мерки, целящи да подобрят информираността на потребителите.В същото време нееднократно сме изразявали притесненията си относно влизането в сила на изискването за нови реквизити на касовите бележки от 1 април т. г., както е предвидено в измененията на Наредба № Н-18 за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин.Неведнъж сме излагали аргументите си против новите изисквания, а именно:1. Изразяваме принципно несъгласие с разпоредба от наредбата, която изисква като задължителен реквизит в касовата бележка да бъде посочена \"покупна цена на горивото без акциз и Данък добавена стойност\". Публичното оповестяване на чувствителна за конкуренцията информация, каквато е доставната цена на горивата, би могло да доведе до предотвратяване, ограничаване или нарушаване на конкуренцията.Посочването на доставната (покупната цена) в касовите бележки би довело до разкриване на чувствителна ценова информация, така че всеки един от участниците на пазара на всички нива ще има информация за цените, по които всички негови конкуренти купуват горива и би могъл да използва тази информация за антиконкурентни цели, които не са в интерес на крайния потребител. В този дух е и решението на Комисията за защита на конкуренцията, публикувано на 11.03.2019 г. КЗК намира, че \"това задължение (въвеждането на специфични изискване при извършване на продажби на течни горива, а именно фискалната касова бележка да съдържа информация относно стойност на придобиване) би могло да засегне конкурентната среда на пазарите на търговия на едро и дребно с горива, които не се подчиняват на държавна регулация по отношение на цените, а последните се определят свободно от пазарните оператори и се влияят от икономически процеси. От извършения икономически анализ е видно, че цената е най-същественият конкурентен параметър, посредством който дружествата могат да се конкурират. На следващо място, пазарът на продажба на дребно се характеризира с висока степен на прозрачност. Всяка от бензиностанциите обявява текущите си цени на табла в своите обекти, което предоставя на конкурентите й актуална и пълна информация за този конкурентен показател. Задължаването на търговците на дребно да оповестяват цените, на които закупуват горивото, с което търгуват, би пренесло тази прозрачност и на нивото на търговия на едро. Това може да има ограничаващо въздействие и върху двете вертикално свързани нива на дистрибуция, тъй като намалява стопанската независимост на пазарните участници при вземане на решения и премахва стимулите им да се конкурират.\"БПГА разполага и с юридическо становище от една от най-престижните кантори в Брюксел - Covington and Burling LLP, специализирана във въпроси, свързани с конкурентното право на Европейския съюз и държавите членки. То потвърждава напълно заключенията на българската Комисия за защита на конкуренцията, че настоящите промени в Наредба № H-18, създават условия за развитие на антиконкурентни практики.2. Въвеждането на изискване за допълнителна ценова информация само и единствено по отношение на горивата е прецедент за българската нормативна практика, нарушава принципа на равнопоставеност на субектите, участващи в търговския оборот и представлява своеобразна диксриминация на конкретен икономически сектор. Според нас на търговците на горива не би следвало да се вменяват задължения, каквито нямат търговци на други стоки, към които също има голям обществен интерес.3. Посочването на покупната и продажната цена би могло да доведе до погрешни заключения и спекулативни твърдения, че разликата между двете стойности представлява печалба за търговеца на горива на дребно, без да се вземат предвид многобройните необходимо присъщи разходи на търговците.4. Откриваме противоречие между разпоредбите на Наредба № Н-18 и изисквания на Закона за защита на потребителите. Той предвижда задължение на търговците да представят на потребителите \"по ясен и разбираем начин\" информация относно \"крайната цена на стоките или услугите с включени всички данъци и такси\", т.е. законодателството за защита на потребителите задължава търговеца да посочва крайната продажна цена с ДДС и акциз, така че да не няма възможност за добавяне към вече обявената цена на \"скрити\" елементи, като например административни такси.5. При проучване на нормативната уредба в други страни установихме, че подобни изисквания не съществуват в законодателството на останалите държави-членки на Европейския съюз.Всичко това ни кара да се опасяваме, че няма да можем да функционираме нормално и създава риск пред бъдещи инвестиции на членовете на БПГА. Изправени сме пред избора да не спазим една или друга разпоредба, което ни поставя в абсурдна ситуация. Поради това настояваме за отмяна на визираните текстове от Наредба № Н-18. ", "date": "2019.03.17", "title": "Българската петролна и газова асоциация с декларация заради новите касови бележки за горивата"}
{"url": "http://www.cross.bg/makron-filip-napisa-1599312.html", "text": "/КРОСС/ Френският президент Еманюел Макрон прекрати ски ваканцията си в Пиринеите и се завърна в Париж.Държавният глава пристигна в Елисейския дворец, където свика заседание на кризисния щаб, след погрома в самото сърце на френската столица, който оставиха след себе си протестиращите „жълти жилетки\".Макрон се срещна с вътрешния министър Кристоф Кастанер и други министри от кабинета си.В „Туитър\" премиерът Едуар Филип написа: „Също като голяма част от френския народ, аз съм много гневен днес\". Министър-председателят посети емблематичния булевард „Шанз Елизе\" и Триумфалната арка, които станаха обект на вандалски прояви. „Тези действия не са дело на протестиращи, а на подпалвачи, престъпници и мародери. Нищо не оправдава подобно насилие\", написа в социалната мрежа Филип. ", "date": "2019.03.17", "title": "Макрон прекъсна ски ваканцията си заради погрома в Париж"}
{"url": "http://www.cross.bg/dvamata-muzhut-kolata-1599313.html", "text": "/КРОСС/ Два трупа - на мъж и жена, са били открити в гараж в пловдивския квартал \"Смирненски\", съобщиха от ОДМВР Пловдив. Жената е на 35, мъжът е на 40 години, според местните медии.  Двамата са се задушили с газ. Открити са в автомобил в гаража, а двигателят на колата е бил запален. Смъртта е настъпила от задушливите газове.Най-вероятно става дума за самоубийство. В момента се разпитват роднини, проверява се за прощално писмо.Според неофициални източници мъжът и жената са били в извънбрачна връзка, и двамата са имали семейства. .Едната версия, по която работят разследващите е, че двамата са се отдали на интимни ласки в колата, която е била с работещ двигател и така са се задушили от газовете. Втората версия на полицаите и следователите е, че законните им половинки са разбрали за извънбрачната връзка и двамата влюбени са предпочели смъртта пред раздялата.В момента тече оглед, разследващите ще установят за инцидент ли става въпрос или за съзнателен избор. ", "date": "2019.03.17", "title": "Два трупа бяха открити в гараж в Пловдив"}
{"url": "http://www.cross.bg/predpazni-kolani-shymen-1599309.html", "text": "/КРОСС/ Над 80 са шофьорите, които до този момент са установени, по време на проверките на TISPOL, да шофират без предпазни колани. Двама от тях не са използвали и предпазни каски.40 са пътниците, които са санкционирани от униформените в Шумен, защото не са използвали колани на предните или задни седалки в автомобилите.Само при един от проверените автомобили е било установено, че на задната седалка пътува дете без задължително детско столче.Акцията на TISPOL продължава. Според статистиката на Пътната полиция само за първите два месеца на годината в Шумен и областта са били установени 133-ма шофьори, които не използват предпазни колани. ", "date": "2019.03.17", "title": "Над 80 карат без колан в Шуменско "}
{"url": "http://www.cross.bg/vychich-dzhilas-prezident-1599311.html", "text": "/КРОСС/ Минути преди началото на обръщението на сръбския президент Александър Вучич няколко хиляди души се събраха в знак на протест срещу управляващите, предаде кореспондентът на БГНЕС. Още в самото начало на своята реч Вучич отправи обидни квалификации по отношение на лидерите на опозицията. Той нарече Бошко Обрадович - фашист, а Драган Джилас - „олигарх\". В началото на обръщението си Вучич заяви, че пред президентството има точно 1023 протестиращи.Обръщението на сръбския президент идва само няколко час, а след като снощи протестиращите нахлуха в сградата на държавната телевизия РТС. Влезлите в сградата искаха да се включат в централните новини, за да обяснят, защо в продължение на три месеци протестират. В декларация на опозиционния \"Съюз за Сърбия\", който организират протеста, призоваха за оставката на вътрешния министър Небойша Стефанович и на самия Вучич.\"И сега всички тези, които крещят пред сградата... Всичко това е незаконно... Снощи бяха точно 1540 души... И сега са много по-малко, но те са много шумни. Те трябва да се вървят. Фашистът Обрадович и олигархът Джилас искат властта, за да плячкосват... Разбирам ги, защо го правят. Сигурно си мислеха, че ще се уплаша. Но, не се страхувам. Нямам какво да губя, освен живота си. Ще защитавам Сърбия от фашиста Обрадович и олигарха Джилас. На всички е ясно за какво става въпрос, когато виждат, че медиите в Прищина съобщават как Джилас е пребит. Когато Рамуш Харадинай твърди, че ще ме събори си мислех, че се шегува, но сега виждам за какво става въпрос\", каза Вучич.„Обрадович е обикновен малък фашист\", продължи сръбският президент и добави: „Той има патологична нужда от това да бие жени. Но, попаднаха на твърд орех. Изправиха се пред човек, който не се плаши. Аз съм тяхната цел, защото Сърбия с всеки изминал ден става все по-силна\".Лидерите на Олигархията са Драган Джилас и Вук Йеремич, каза още Вучич докато се чуваха протестните викове пред сградата.Сръбският президент не пропусна да спомене, че Джилас и Йеремич имат подкрепата на македонския премиер Зоран Заев. В същото време Вучич заяви, че не се интересува от мнението на западните дипломати, а се вълнува единствено от случващото се в Сърбия.В заключение сръбският президент подчерта: „Никога няма да позволим хиляда, пет хиляди или сто хиляди, които протестират да управляват чрез насилие. Няма да позволим на фашиста Обрадович и на олигарха Джилас да управляват\". Той също така благодари и на хората в Косово, които се събират да го подкрепят. „Не тръгвайте. Благодарим ви\", добави той.Обръщението на сръбския президент бе предавано на живо от множество медии. След приключване на изявлението на Вучич журналистите му ръкопляскаха.БГНЕС припомня, че снощи протестиращите срещу режима на сръбския президент Александър Вучич влязоха в сградата на държавната телевизия РТС. Те искаха да се включат в централните новини в 19.30 часа и да обяснят, защо в десетки градове на Сърбия всяка седмица от декември месец насам, протестират стотици хиляди граждани.Заедно с тях в сградата на РТС влязоха и част от ръководителите на протеста \"Един от 5 милиона\" - лидерът на партия „Двери\" Бошко Обрадович, основателят на „Съюз за Сърбия\" Драган Джилас и лидерът на Демократическата партия Зоран Лутовац. След като отказаха да напуснат сградата специални полицейски части изведоха демонстрантите. Голяма част от тях бяха изнесени влачени за ръцете и краката от полицаите. Лично вътрешният министър Небойша Стефанович е издал заповед за намесата на специалните части. ", "date": "2019.03.17", "title": "Хиляди протестиращи пред президенството в Белград, Вучич ги нарича фашисти и крадци"}
{"url": "http://www.cross.bg/stanishev-nyama-prizoval-1599316.html", "text": "/КРОСС/ Участвам в състезанието. Няма предам тези, които ни подкрепят. Това е заявил в емоционална реч пред Пленума на БСП президентът на ПЕС Сергей Станишев. Днес националният съвет на партията се събра на \"Позитано\" 20, за да избере водача в листата за европейски избори.БСП да гласува едновременно за първо и второ място в евролистата си е поискал от червения пленум президентът на ПЕС Сергей Станишев. Той е бил подкрепен от Елена Йончева, която е основният му конкурент за водач като фаворит на ръководството. Така двамата дават знак, че не искат БСП да излезе разделена от пленума. Да покажем, че сме обединени, а не разединени, призовал Станишев другарите си. Всеки знае силните и слабите страни и на Елена и моите, обяснил Станишев в залата. И призовал БСП да покаже и отношение към европейското семейство на ПЕС. Програмите ни съвпадат на 95%, да не акцентираме на различията, настоял той.Президентът на ПЕС е подчертал, че важният въпрос не е \"Станишев или Йончева\", а как партията е стигнала до вътрешно разделение и как членовете й да изляват от тази ситуация обединени, за да спечелят изборите.\"Няма как да спечелим разединени\", заявил категорично Станишев и призовал да не бъде удовлетворявано желанието на съперниците днешният Пленум да се превърне в касапница.Сред основна причина за поява на вътрешно разделение той е посочил липсата на искрен диалог в партията за сметка на извиването на ръце. \"Но нека бъдем искрени помежду си\", призовал лидерът на социалистите в Европа. В подкрепа на необходимостта от повече честност Станишев е добавил и това, че червените са се докарали дотам да нямат доверие в едно тайно гласуване, като това на Националния съвет днес. Той е обяснил още, че възприема множеството номинации от структирите като своеобразен вътрешен референдум - по подобие на обещаните от Корнелия Нинова допитвания по време на кампанията й за председател на БСП.Президентът на ПЕС посочи два вида причини, поради които не се отказва от неуютната по думите му позиция да изглежда като човек, който се бори за пост. Те са морални и политически. Едната е отстояване на европейската ориентация на БСП, а другата - голямото доверие, което е получил при номинациите.В словото си Станишев е споменал и съмнението в коректния характер на вътрешнопартийната кампания. \"Всички знаем също така как беше провеждана. Няма да я коментирам: всеки е видял, всеки е чул различни неща. И това говори за лошата вътрешна атмосфера в нашата партия\", е заявил той.Като мотивация за успех Сергей Станишев е накарал присъстващите да си представят как след пленума заедно излизат той, Корнелия Нинова, Елена Йончева, членове на Изпълнителното бюро, но и хора от опозицията. И всички заедно заявяват, че отиват на изборите, за да ги спечелят. Президентът на ПЕС е завършил речта си с израза с категоричното \"Няма как да финишираш първи на един крак\". ", "date": "2019.03.17", "title": " Станишев пред Пленума: Няма как да спечелим разединени "}
{"url": "http://www.cross.bg/patrik-sveti-denya-1599310.html", "text": "/КРОСС/ Ирландците по света отбелязват Деня на Свети Патрик. Той е един от най-известните и почитани християнски светии, съобщава Ройтерс. По традиция за празника в Ню Йорк се организира пищен парад, който преминава по Пето авеню в Манхатън. Десетки танцьори и музиканти, облечени в зелени одежди - цветът, асоцииран със светеца, забавляват хилядите любопитни дошли от цял свят специално за празника.Зелени панделки и детелини са се носели по случай Деня на Свети Патрик още през XVII век. Според преданието светецът е използвал трилистната детелина, за да обясни Светата троица на езичните ирландци и носенето на детелини се е превърнало във важен символ.Денят на Свети Патрик се отбелязва особено пищно в Ню Йорк - градът с най-голяма ирландска диаспора в целите САЩ. Той е и национален празник в родината на светеца - Ирландия. За всички ирландци по света Денят на Свети Патрик е почивен ден, в който семействата се събират заедно.", "date": "2019.03.17", "title": "Пищен парад в Ню Йорк за Деня на Свети Патрик"}
{"url": "http://www.cross.bg/semeiistvoto-izgorya-vreme-1599318.html", "text": "/КРОСС/ С трета рожба се сдоби бойният пилот от авиобаза \"Граф Игнатиево\" Петър Димитров, чиято къща изгоря на 24 февруари т.г. в пловдивското село Брестник. Съпругата му Константина му е родила син Михаил на 16 март след полунощ, похвали се семейството, което неотдавна се нанесе във ведомствено жилище в поделението, съобщи \"24 часа\". Бебето е с тегло от 3800 грама и е с ръст от 51 см. Щастливата майка сподели, че името на новороденото момченце е избрано, след като го сънувала по време на бременността. Освен това иконата на Архангел Михаил оцеляла от пламъците, изпепелили къщата им. Тогава Константина решила, че синът й ще носи името на светеца.Семейството, което има две дъщерички, е на седмото небе от щастие. Опитват се да забравят сполетялата ги беда и да съберат сили да продължат напред. На 24 февруари съпрузите и двете им деца били в дома си, когато усетили, че мирише на дим. Пожарът лумнал от комина. Смятат, че изпълнението на строителството е било некачествено, а къщата им била от екологични материали. По време на инцидента съпругата на пилота бе бременна в 9-ия месец. Къщата им изгоря напълно, тъй като е правена предимно с дървени материали. Семейството теглило голям кредит, за да я построи. Цялата им покъщнина бе унищожена.След като се разчу за сполетялото ги нещастие, хиляди откликнаха с помощи. Военното министерство им осигури жилище в гарадока на Граф Игнатиево. Обикновени хора започнаха да изпращат средства, пособия от първа необходимост и дрехи за децата.Все още не е разчистен теренът от опожарения дом в Брестник. Очакват се застрахователите да приключат с огледите. ", "date": "2019.03.17", "title": " Трето дете се роди в семейството на пилота, останало без дом след пожар "}
{"url": "http://www.cross.bg/kostadin-kariera-zapochva-1599317.html", "text": "/КРОСС/ 40-годишният собственик на казина и заложна къща Костадин Кобаков е мъжът, който се е задушил в гараж в  заедно със своята 34-годишна приятелка. Двамата са имали интимна връзка, но жената е била семейна с 2 деца. Любовниците влезли в гаража, седнали в автомобила и се отдали на ласки. Станало им студено и запалили двигателя на автомобила, за да се сгреят. Понеже колата е била с газова уредба, двамата не са усетили как са се задушили, съобщи \"24 часа\".Телата са били намерени около 11 часа тази сутрин от бащата на Костадин - Асен Кобаков.\"Намерих ги сутринта. Гледката беше страшна. Предчувствах, че ще стане нещо страшно. 100 пъти му звънях на телефона, но не вдигаше\", каза бащата. Семейството е от Пазарджик.Пред злополучния гараж на новата кооперация, където Костадин наскоро си купил апартамент, пристигна и съпругът на починалата жена.\"Защо не са отишли на хотел, синът ми е имал в джоба си 4700 лева, за да се фука пред приятелката си\", допълни смазаният от мъка родител. Жилището било закупено наскоро и вътре било празно, тъй като е в чисто нова сграда. Костадин въртял бизнеса с баща си. Държали казина в Пазарджик. Имал и музикални заложби, както и записи с Мишо Шамара и Ванко 1.\"Беше ми слабост, не трябва да се угажда на децата, какво не съм направил за него\", съкрушен е Асен Кобаков.Двамата се запознали преди няколко месеца по интернет, разказва пловдивският сайт Trafficnews.bg. Кобака не е женен, нямал друга връзка. След като приключил с музикалната си кариера, влязъл в семейния бизнес. През зимата продал жилището си в Пазарджик и си купил апартамент на Слънчев бряг. Баща му пък му подарил друг апартамент в Пловдив.Артистичната кариера на Костадин започва още през 90-те. Като малък танцува брейк при най-добрия брейкаджия в България известен с псевдонима Жоро Робота. Оттогава е и любовта му към рапа. Музикалната си кариера започва през 1998 г. когато записва първия си албум \"Моят бизнес\", продуциран от \"Гумени Глави\" издаден през 1999 г. Тогава става член на група \"Гумени Глави\" с участия в техните клипове, албуми и подгрява техните концерти. 8 месеца по-късно напуска групата и започва самостоятелна кариера.През 2000г. Кобака, пуска новия си проект с Д-р ПИТ, Джи Пи, М.О., ЕВИ и Иляна Събева - Росини. Записва с Мишо Шамара и Трой.  ", "date": "2019.03.17", "title": "Рапърът Кобака от \"Гумени глави\" и приятелката му са задушените в гаража (обновена)"}
{"url": "http://www.cross.bg/pamporovo-subirat-instryktori-1599303.html", "text": "/КРОСС/ Най-добрите ски и сноуборд инструктори от цял свят се събират в Пампорово. В рамките на няколко дни те ще обменят опит в различни дисциплини, като ски бягане, алпийски ски, включително и методи за обучение на хора с увреждания. Всичко това ще бъде съпроводено от демонстрационни спускания на едни от най-големите имена в българките ски и сноуборд.За самото откриване на събитието, умения ще покажат Екатерина Дафовска, Радослав Янков и Александра Жекова. Малко по-късно в Пампорово ще бъде даден старт на домакинството на България на световния конгрес.", "date": "2019.03.17", "title": "Ски и сноуборд инструктори от цял свят се събират в Пампорово"}
{"url": "http://www.cross.bg/bulgariya-evropa-evropeiiski-1599297.html", "text": "/КРОСС/ Предстоят европейски избори, след които Европа няма да е същата. Промяната е неизбежна. Европейските граждани искат справедливост, ново начало и промени в Европа. Политиците на статуквото направиха грешки, допуснаха безпринципни съюзи, загърбиха интересите на хората, прегърнаха интересите на корпорациите и личните си такива. Бюрокрацията окова душата на Европа. Късогледството на системните партии и липсата на лидерство родиха опасни крайни популистки и националистически идеи и движения. Крайният либерализъм роди крайния национализъм. В тази сложна среда ние трябва да възстановим изконните ценности на Европа -социална справедливост, солидарност, свобода, равни права и възможности и достойнство за всички европейски граждани. В България сме на прага не просто на поредните европейски избори. Пред нас има възможност, реална възможност, да управляваме и да променим България. Тези избори са съдбоносни за страната ни и БСП. Нашата цел е победа на европейските избори, предсрочни парламентарни и спечелването им. Вие идвате от цяла България. Знаете от първо лице колко огромна е нетърпимостта към режима на ГЕРБ и Борисов. Те превърнаха корупцията в държавна политика и я разписаха в закон (законът Домусчиев). Те превърнаха задкулисието в държавна политика, записана в закон (законът за вероизповеданията). А накрая узакониха и политическия рекет като официална държавна политика, като поставиха съдбата на Народното събрание в зависимост от рекета на един компрометиран с няколко обвинения бизнесмен, попаднал в политиката. Това не може да продължава дълго. Тук искам да благодаря, че подкрепихте излизането на парламентарната група на \"БСП за България\" от НС. Надявам се, че времето убеди и колебаещите се от вас в правотата ни.БСП не може да бъде смокинов лист, зад който да се скрие новата тройна коалиция ГЕРБ-ДПС-ОП . Мнозинството е нестабилно. То не се крепи на програма, няма принципи и идеи, не прави политики, няма морал - виси единствено на сговор, сделки, схеми.ГЕРБ и Борисов превърнаха парламента в евтина търговска борса. Цяла България видя това ясно и отчетливо, благодарение на нас. Извън парламента БСП е по-силна и ясно разграничена от общия сговор.  Нашата позиция по закона за вероизповеданията го показа. Наказателният вот расте. Пред нас има реален шанс да бъдем не само опозиция, но и носители и изразители на този вот, алтернатива за обезверения българин. Има много събрани болки и неудовлетвореност у хората. Но коя е най-голямата - липсата на справедливост и гигантската ненаказана корупция. Ние доказахме, че битката с корупцията може да бъде наша кауза. Смело разкрихме злоупотребите в Хасково гейт, строителството на оградата с Турция, строителството на пътища и много други конкретни случаи, които разклатиха властта и за които работиха и рискуваха много от нашите депутати и другари. Това е кауза, която може да събира, а не да разделя. Няма българин, който да не е гневен, че от неговия джоб се краде и малцина се обогатяват за сметка на неговия стандарт на живот - от плочката на улицата, през цените на лекарствата до големите проекти, които пропадат.  Това е тема, която може да увеличи нашата сила. Тя може да привлече колебаещи се и периферия. От борбата с корупцията зависят икономиката, доходите, битката с неравенствата, справедливостта - всичко, на което залагаме в нашите Визия за България и Визия за Европа. Тя е в най-висша степен и европейска. Докато в цяла Европа страните използват средствата от европейските фондове за растеж и реални неща като болници, пътища, детски градини, училища, у нас те изчезват в корупционната бездна. Сега се формира и европейската прокуратура - специален орган за борба с корупцията. Явно и европейските институции определят този въпрос като един от най -важните. Мнозина от нас работиха по този въпрос и аз им благодаря. Показахме, че сме добър екип. Елена Йончева се утвърди като лице на тази битка. Тя получи признание за усилията си на нашия най-висш форум-конгреса. Нейните разследвания за корупция достигнаха до европейските медии и институции. Тя е в контакт с европейската служба за борба с измамите ОЛАФ, с Генерална дирекция \"Конкуренция\", Генерална дирекция \"Вътрешен пазар, промишленост, предприемачество и МПС\" по въпросите на обществените поръчки с европейски средсва. Тя е смела, задълбочена, педантична в работата си, която може да продължи и на европейско равнище. Не на последно място тя даде надежда на българите, че не всичко е загубено и има кой да се бори с октопода, задушаващ България. Можем да обединим усилията си - тя там и ние тук заедно да продължим тази битка. Елена съчетава в себе си качествата на политик и журналист, който освен борбата с корупцията, отстоява и свободата на словото и независимата журналистика. Елена обобщава образа на човек, който се бори за справедливост и свобода- две основни европейски ценности и ценности на БСП. Тя не само има най-много номинации на конференциите, но привлича и избиратели извън партията, което бе многократно заявено от хора, които не са част от партията или нейните традиционни поддръжници.С тези мотиви, ИБ на БСП предлага на Националния съвет на БСП Елена Йончева за водач на листата за европейски избори 2019г.  ", "date": "2019.03.17", "title": "Нинова: Елена Йончева е лице на борбата за справедливост"}
{"url": "http://www.cross.bg/otbelyazva-post-velikiya-1599296.html", "text": "/КРОСС/ Архиерейска Василиева света литургия отслужиха в присъствието на патриарха в храм \"Св. Александър Невски\" в столицата. Тя е по повод първата неделя от Великия пост, когато се отбелязва празникът Тържество на православието.Днешният ден се отбелязва още като Неделя православна. Празникът е посветен на тържеството на светото православие над иконоборческата ерес. По този повод във всички храмове в страната беше отслужена тържествена литургия.На литургията в храма „Св. Александър Невски\" присъства и патриарх Неофит. Дойдоха и много вярващи, които се помолиха за здраве и благоденствие.Василиева света литургия ще бъде отслужена 11 пъти в годината, включително всяка неделя от Великия пост. ", "date": "2019.03.17", "title": "Православието отбелязва първата неделя от Великия пост"}
{"url": "http://www.cross.bg/gradini-detskite-yasli-1599305.html", "text": "/КРОСС/ Активисти на младежката организация на БСП в София събраха 500 подписа под искане за повече места в детските ясли и градини в София.Организатор на подписката е Михаела Стоянова. Тя е майка на дете, за което е нямало място нито в яслата, нито в детската градина„Принудени сме да ползваме услугите на частни ясли и детски градини. За мен това не е редно да се случва\", мотивира се тя.„Аз съм Георги Ангелов.„Липсата на места в детските градини и ясли на територията на Столична община е над 5200. За район „Триадица\" миналата година са отпуснати само 50 места за прием в детските ясли, което е крайно недостатъчно\", каза Георги Ангелов.Борис Цветков - общински съветник от БСП, заяви, че родителите са в правото си.„При положение, че има терени, отредени за детски градини, общината декларира приоритет и отделя пари, е недопустимо този проблем още да не е решен\", добави той. ", "date": "2019.03.17", "title": "Млади социалисти организират подписка за повече места в детските градини в София "}
{"url": "http://www.cross.bg/mansh-popov-albert-1599295.html", "text": "/КРОСС/ Първият българин, който участва на финали на Световната купа по ски алпийски дисциплини - Алберт Попов, е 21-ви в класирането след първия манш в Солдеу (Андора).В конкуренцията на още 24 от най-добрите скиори през сезона, българинът, който през годината стана 6-ти в Шладминг и 9-ти в Кицбюел, стартира в слалома с 19-ти номер и завърши за 57,40 секунди.Той изостава на 3,17 секунди от лидера след първия манш Клемент Ноел.Вторият манш в състезанието започва в 14:15 ч. българско време.Алберт Попов спечели 95 точки през сезона в слалома и зае 21-о място в крайното класиране в дисциплината преди финалите, което му даде шанс да е първият българин, който участва в последното състезание преди края на кампанията. ", "date": "2019.03.17", "title": "Алберт Попов е 21-ви след първия манш в Андора"}
{"url": "http://www.cross.bg/zadurzhaha-nelegalni-migranti-v-plovdiv-1599301.html", "text": "/КРОСС/ 25 души - мъже, жени и деца, с неизяснена още националност, са задържани в събота сутринта на Централна гара Пловдив, предаде БГНЕС. Те са пътували от Турция. Бежанците ще бъдат настанени в миграционен лагер, съобщават от полицията.", "date": "2019.03.17", "title": "Задържаха нелегални мигранти в Пловдив"}
{"url": "http://www.cross.bg/bryno-kyche-zhivotni-1599302.html", "text": "/КРОСС/ 7 месеца условна присъда заради жестокост към животно. Това е окончателното наказание за мъж, който преди две години преби почти до смърт домашно куче в София. Доктор Габриела Панкова няма да забрави 4 юли 2017-а година, когато дежурството в клиниката я среща с Бруно. Разказва, че той преобръща представите й докъде може да стигне човешката жестокост, но и волята на кучето да живее.„Името, което дадох на Бруно, произлиза от \"бруталност\", брутално пребито куче. И първите букви ги взех от \"бру\", \"бруталност\", защото Бруно символизира силата, която едно животно има и доверието, любовта към хората, която не се губи предвид преживяното\", сподели ветеринареният лекар  Панкова. Устата на кучето е била завързана, сложено е в чувал, удряно е с металeн прът и камък. Според официалната информация причината за жестокостта на извършителя е, че кучето ухапало негов приятел.„Няма да забравя първия момент, в който той започна да се храни. Беше гладен, но едвам дъвчеше храната заради раните, които имаше\", каза още Габриела Панкова Кучето прекарало месеци в клиниката. Осиновители му намира германката Розалин Шмих. Тя е от доброволците, които всяка неделя разхождат общо около 1500-те кучета в общинския приют до София„Аз исках не просто да бъде куче, вързано в някой двор, защото на някой му е станал жал за него. Исках да се махне от приюта и да получи шанс да бъде истински домашен любимец\"  каза доброволецът от \"Бандата на 1500-те Розалин Шмих. Докато тече възстановяването и връщането на Бруно към живота, започва и делото срещу човека, опитал се да го убие. Случаите на агресия към животни зачестяват. Само през януари, тази година, от полицията са започнали 42 разследвания за престъпления с животни. почти всички са за проявена жестокост от човек към животното.„Доста често не се стига до самия извършител, защото няма свидетели. Освен това  хората се притесняват да свидетелстват\", заяви директорът на \"Екоравновесие\" Веселин Асенов.По данни на МВР през миналата година е имало два пъти повече престъпления срещу животни в сравнение с 2014-а. Причината за ръста обаче не бил, че самите престъпления са повече, а че обществото е станало по-нетърпимо към тях и подава повече сигнали. Няма обаче обобщена информация колко от престъпленията са завършили с присъди, както и какви са те.В случая на Бруно развързката е положителна. Новите му стопани в Германия се шегували, че дори си има приятелка. Нея също осиновили, след като била жертва на насилие. ", "date": "2019.03.17", "title": "7 месеца условна присъда за жесток побой над домашно куче"}
{"url": "http://www.cross.bg/otnovo-rysiya-mogerini-1599307.html", "text": "/КРОСС/ Върховния представител по външната политика и сигурността Федерика Могерини заяви, че 5 години след незаконното анексиране на Крим и Севастопол от Русия, Европейският съюз не признава и продължава да осъжда „това нарушение на международното право\".В изявлението се подчертава, че Съюзът осъжда изграждането на Керченския мост без съгласието на Украйна и отново призовава Русия да освободи задържаните украински моряци в края на ноември.Могерини отбелязва, че положението с правата на човека значително се е влошило и като един от примерите се посочва закриването на медиите на кримските татари и забраната на дейността на Меджлиса.ЕС отново призовава за незабавното освобождаване на Олег Сенцов и на всички, задържани на Кримския полуостров и осъдени в нарушение на международното право.Могерини посочва още, че жителите на Крим са принуждавани да приемат руско гражданство и набирани в руската армия.„Европейският съюз остава ангажиран с пълното прилагане на политиката си на непризнаване, в това число и чрез ограничителни мерки, като призовава отново държавите - членки на ООН, да обмислят подобни действия\", изтъква Върховния представител по външната политика и сигурността. ", "date": "2019.03.17", "title": " ЕС каза на Русия, че не признава анексията на Крим "}
{"url": "http://www.cross.bg/zarkov-evropa-iioncheva-1599306.html", "text": "/КРОСС/ От 299 възможни, Елена Йончева има 266 номинации, което показва, че хората в БСП, партиите членове и симпатизанти, разбират, че е ключово за партията и за България да започне промяна от тези избори. Това каза за БНР заместник-председателят на БСП Крум Зарков. Според него номинацията на Йончева ще изпрати сигнали към хората у нас, които ценят демокрацията и справедливостта.„В последните години се доказа като човек, който не се страхува да каже че царят е гол\", каза Зарков в интервю за предаването „Неделя 150\" на програма „Хоризонт\".„Структурите са номинирали повече от един човек. Господин Станишев също има много номинации - по-малко от госпожа Йовчева, но значителен брой! Това е напълно нормално - господин Станишев е бил 13 години председател на тази партия и второто е председател на Европейски социалисти, което е национален капитал. Каквото и да се случи, това, че той не е водач, ако накрая решим той да не е водач, не значи че неговата позиция не е от значение за БСП и за България че той ще престане да бъде фактор в Европа\".Зарков не вижда „абсолютно нищо притеснително в това, че е имало разнопосочни мнения\" между лидера на европейските социалисти и ръководството на БСП. Според него  това е „напълно нормално\".След 2 седмици Националният съвет на партията ще се събере отново и спрямо всички номинации направени от структурите ѝ - над 100, „с тайно гласуване ще се нареди листата от втория надолу\".Това означава, че едва след 2 седмици ще се разбере позицията на лидера на ПЕС в листата, обясни той.„На абсолютно същия демократичен принцип ще определим кой ще е водач, както и колко ще имаме от коалиционни партньори и гражданска квота в листата.Според Зарков който и за е водач, той ще има две много тежки задачи.„Първата задача е тук, в България, да проведе тези избори по възможно най-добрия начин. Втората е да постигне това, което хората очакват от българските представители в Европа - да постави остро въпроса за справедливостта у нас, въпроса за ниските доходи у нас спрямо тези на другите европейски държави и достойно да се чува българския глас във всички институции на ЕС\".По повод разследванията срещу Йончева у нас Зарков заяви:„Тя има обвинение, но позволете да кажа, че, според мен, те не са сериозни, още повече, че няма да я спасяваме от нищо. Тук процедурите вървят и госпожа Йончева се защитава, включително и в съда. Иванчева е обвинена за пране на пари от КТБ, което е толкова абсурдно, че въобще не ни притеснява\".Социалистът изтъкна, че в подготвената от БСП „Визия за Европа\" са засегнати всички европейски проблеми, които са на дневен ред.„Всички знаят, че Европа трябва да се промени и ние казваме как според нас. Но в  тези избори ние трябва ясно да кажем на българските граждани, че те са европейци и че имат право да защитават своя интерес в Европа. Българинът остава привързвам към своето членство в Европейския съюз, но започват да се пораждат известни съмнения, известни разочарования, а нашите проблеми са абсолютно европейски. Европейският съюз ще бъде единен и силен, само ако се изравнят до нормална степен нивата на живота. Не е възможно повече за една и съща работа, за сходна производителност на труда, да са 1 към 10 доходите между германския и българския работник\".Зарков заяви че БСП не разговаря с партия „Воля\" след решението на формацията да напусне НС.„Този парламент не функционира по елементарните правила на парламентаризма, той се превърна в един спектакъл, в едно непрекъснато надлъгване между различни политически сили, целта на която на което остава скрита за българските граждани. Аз твърдя, че извън вкопчването с във властта, желанието да не се сринат, няма друга цел.... Днес, 60 дни преди изборите, ние не знаем по какви правила ще ги провеждаме, тъй като все още са отворени законопроектите, които вървят с една или друга посока. Това е последствие от самата структура на това мнозинство - аморфно, несигурно и неясно. Тази аморфност се засилва от факта, че ГЕРБ няма ясна представа за това какво точно иска да направи утре. Единственото, което знаят със сигурност, е че искат да останат на власт.\"„Всеки ден, който минава в този парламент, доказва че ние нямаме място там засега, първо, защото условията, които поставихме, не бяха изпълнени, но още по-голямата причина е, че нито един от уроците не са научени. Те продължават да вкарват закони днес, да ги гласуват утре „на сляпо\". В такива условия дебатът е невъзможен. Ако се възстановят условията за дебат, тогава може да мислим. Сега въобще не е на дневен ред\". ", "date": "2019.03.17", "title": "Крум Зарков: Мястото на Станишев в евролистата на БСП ще бъде ясно след 2 седмици "}
{"url": "http://www.cross.bg/tarant-gosti-pleven-1599298.html", "text": "/КРОСС/ Брентън Тарант не е оставил писмени послания в книгите за впечатления на туристическите обекти, които се предполага, че е посетил.Плевен, Велико Търново, Габрово са само част от маршрута му у нас. След като наел кола от София, австралиецът отпътувал за Плавен, където пренощувал. Тарант е дошъл на 10- ти ноември. Резервацията е направена онлайн. Не е ясно дали по- рано през деня или след като е напуснал къщата за гости се е отправил към Панорамата. Ясно е само, че след себе си не е оставял знаци. Тарант пристига в Плевен по късен здрач, с бял автомобил по- голям от миниван, разказва домакинът на къщата за гости.\"Беше с интересен паспорт, затова го разгледах. Имаше доста печати по паспорта. Аз не помня точно какво е, но това ми направи впечатление, че той си е турист ...\", спомня си Йордан.Австралиецът напуснал стаята около 8-9 сутринта. Предполага се, че е следвал предварително начертан туристически тур. Един от обектите е панорамата \"Плевенска епопея\".Видеокамери запечатват посетителите, но записите се пазят 3 месеца. Екскурзоводите не са запомнили лицето му.Образът убягва дори на човека- история пред монумента. Юлиян Боев, търговец на сувенири, казва, че за такава физиономия няма спомен. Наша проверка във Велико Търново и Габрово показа, че противно на очакванията, терористът не е оставил писмени послания в нито един от обектите, които се предполага, че е посетил.След централна България, турът на Тарант е продължил на юг. Вероятно той е отсядал и в други хотелски обекти, но официална информация за пребиваването му в тях все още няма. ", "date": "2019.03.17", "title": "Белият терорист спал в къща за гости в Плевен"}
{"url": "http://www.cross.bg/stoiinev-dragomir-izbori-1599290.html", "text": "/КРОСС/ \"Ръководството на партията предлага на Националния съвет на БСП Елена Йончева да бъде водач на листата ни за евроизборите. Ние уважаваме мението на нашите структури и се вслушваме в тях - от 293 организации, тя е номинирана в 266\". Това заяви пред Нова телевизия зам.-председателят на ПГ на \"БСП за България\" и член на ИБ на БСП Драгомир Стойнев.  \"Елена е олицетворение на борбата за справедливост, човек който не се страхува да казва истината\", каза той и даде като примери оповестената от нея информация за начина на управление на много общини в страната, за начина на изграждане на оградата по границата ни с Турция, за некачественото строителство на инфраструктура. \"Искаме тя да е в Европейския парламент, за да продължи битката си за справедливост и там\", подчерта той.Драгомир Стойнев изтъкна, че БСП има желание да разшири членската си маса, да привлече нови симпатизанти и гласоподаватели, за да може да спечели европейските избори, а от там и голямата си цел - победа на парламентарните избори. \"За всички е ясно, че ще има предсрочни парламентарни избори. Въпрос е на време\", категоричен бе той. Драгомир Стойнев заяви, че за всяка партия е богатство в листата си да има личности като Сергей Станишев, Деница Златева,  проф. Иво Христов и проф Румен Гечев, Петър Курумбашев и Момчил Неков, които също са получили много номинации. \"Дано и другите партии имат такива личности. Убеден съм че след две седмици тези хора ще намерят място и в листата за еврозборите. С тях ще направим добър отбор, който да спечели европейските избори и да защитава интересите на българските граждани в Европа\", заключи Драгомир Стойнев.", "date": "2019.03.17", "title": "Драгомир Стойнев за номинацията на Елена Йончева: Вслушахме се в гласа на структурите на партията"}
{"url": "http://www.cross.bg/glaykoma-lechenie-zayavi-1599291.html", "text": "/КРОСС/ Безплатните очни прегледи за глаукома в болница „Централ Хоспитал\" в Пловдив ще продължат още две седмици - до 29 март включително, заяви началникът на Отделението по Очна хирургия и Очни болести д-р Димитриос Власиадис. Интересът на пациентите е огромен и предвидените часове се оказаха недостатъчни за всички желаещи да се консултират, посочи завеждащият. Той припомни, че прегледите се провеждат след предварително записване на тел: 0879/097-074, без да се изисква направление от личния лекар.Кампанията, която се провежда със съдействие на Ортодоксалния орден на Хоспиталиерите, бе организирана по повод Международния ден за борба с глаукомата, който по традиция с отбелязва през март. Фокусът на офталмолозите бе насочен към това заболяване, защото настъпва без симптоми, но категорично. Необходимо е да отбележим, че всеки десет години от живота удвояват риска от глаукома - тя е най-често срещана при над 60-годишните и все още рядко се среща под 40 г. Болестта е вторият най-чест причинител на слепота в света и засяга около 50 милиона души. По този показател тя отстъпва само на катарактата. В този смисъл, глаукомата има огромно социално значение - всяка година, за лечение се изразходват няколко милиарда долара за медикаментозно, лазерно или хирургично лечение, заяви д-р Власиадис. Огромна част от случаите на глаукома и нейните усложнения могат да се избегнат, ако се обърне внимание на профилактиката, което на практика означава само един преглед при очен специалист.    ", "date": "2019.03.17", "title": "Безплатни очни прегледи за глаукома в Пловдив "}
{"url": "http://www.cross.bg/chovek-napred-chasovnika-1599281.html", "text": "/КРОСС/ Стрелките с час напред ще изместим в последния ден на месеца, когато баба Марта ще напомни с пълна сила за себе си и ще ни вледени с минус 6 градуса. Това показват дългосрочните синоптични прогнози на gismeteo, пише „Телеграф\". В 4 часа сутринта на 31 март за предпоследен път ще минем от зимното към лятното часово време.Очаква се от 2021 година въртенето на часовника да спре окончателно, след като допитване показа, че над 90% от гражданите на ЕС са против местенето на стрелките.   Лекари и психолози отдавна са категорични, че преместването на часа напред или назад тотално разстройва режима, който човек си е изградил. През първата седмица човек на може да спи както трябва - или се буди много рано или при ставането от леглото не е в кондиция. Ежедневните задължения започват да му костват много големи усилия.   Изследвания на учени показват, че в понеделника след смяната на времето инфарктите скачат с 60% вследствие на колебания в кръвното налягане. Най-много страда сърцето. Възможно е да се получат пристъпи на главоболие, отпадналост и световъртежи. Тази промяна се отразява зле и на хората с хронични заболявания.", "date": "2019.03.17", "title": "Голяма промяна ни чака в края на месеца! Местим часовника на минус 6 градуса"}
{"url": "http://www.cross.bg/sharp-sustoyanie-sindrom-1599283.html", "text": "/КРОСС/ Осем години след публикуването на резултатите от клиничен експеримент, обидени болни продължават да затрупват психиатъра Майкъл Шарп със заплахи. Шарп преподава в Оксфордския университет и си е позволил да открие, че някои пациенти, страдащи от синдром на хроничната умора, могат да подобрят състоянието си чрез речеви и физически упражнения. Заради това той е подложен на почти ежедневен тормоз в социалните мрежи.Нямам търпение да видя заслуженото му публично унижение и професионалното му падение, пише Пол Уотън в \"Туитър\". Друг мъж, на име Антън Майер, твърди, че Шарп се \"държи като насилник\". Нито един от двамата мъже не е бил пациент на Шарп. Те дори не го познават лично. Но не са съгласни с резултатите от изследванията му на синдрома на хроничната умора - състояние, което обрича пострадалите на изтощение и болка. Според тях психиатърът твърди, че състоянието им е плод на психически проблем. Шарп уточнява, че мнението му не е такова - според него синдромът е биологично състояние, което може да бъде утежнено от социални и психически фактори.Той не е единственият - агенция \"Ройтерс\" се е свързала с десетки преподаватели, лекари и учени, занимаващи се с този конкретен синдром, всички от които твърдят, че са били тормозени онлайн. Само двама имат конкретни планове да продължат клиничните си изследвания по тази болест, която засяга 17 млн. души по света. Не се знае какво я причинява, диагностицитрането ѝ е трудно, лек - няма. Но има доказателства, че определени терапии помагат в някои случаи.Пациенти обаче твърдят, че това приравнява болестта им с психичен проблем и това ги ядосва. Те предпочитат проучванията да се фокусират върху търсенето на биологичната причина за това състояние, наричано още миалгичен енцефаломиелит.Един от тях е Дейвид Тюлър - бивш журналист с докторска степен по обществено здраве от Калифорнийския университет, Бъркли. В последните три години той е публикувал над 140 поста в блога си, критикувайки изследвания и конференция по темата, наричайки учените, извършващи ги, \"луди\" и страдащи от \"масови делюзии\".Шарп се е отказал от изследванията си на синдрома заради тормоза. От над 20 водещи групи учени, само една или две продължават да работят в тази сфера. Същото показва и най-голямата база данни за клинически експерименти в света - clinicaltrials.gov. Според нея между 2010 г. и 2014 г. е имало 33 такива опита; от 2015 досега - около 20, въпреки че за това състояние се говори все повече, казват учени.Терминът миалгичен енцефаломиелит е използван за пръв път през 1956 г. , за да опише състояние, свързано с умората след болести; тридесет години по-късно е създаден терминът \"синдром на хроничната умора\". Не е ясно какво го отключва, макар че обикновено той започва след тежка болест или физическо натоварване, понякога - след прекарана вирусна инфекция. Няма тестове, които да помогнат с диагностицирането му, болестта често е неразбираема за семействата и близките на болните.Не се очертава скоро да бъдат открити лекарства, така че учените изследват психологически или психиатрични подходи за облекчаване на симптомите. Пациенти и активисти обаче смятат, че това отвлича вниманието (и финансирането) от търсенето на причините или поне на начин за диагностика.Саймън Уелъсли, преподавал по медицина в \"Кингс колиндж\" в Лондон и бивш председател на Кралския колеж на психиатрите, преди няколко години се е отказал от изследванията, защото онлайн тормозът пречи на работата му с пациенти. Но в \"Туитър\" все още го наричат \"опасен\", \"зъл\", \"жалък егоист\" и го обвиняват, че умират заради него. В университета проверяват предварително пратките, които той получава, за да не рискуват да бъде нападнат някак.Същото се случва с Пер Финк от болницата към Орхуския университет. Финк ръководи клиника, предлагаща терапии на пациенти с този синдром. 10 хил. души са подписали петиция той да бъде прогонен от научна конференция в Колумбийския университет в Ню Йорк през 2018 г. Тюлър е призовал читателите на блога си да протестират по време на конференцията.Идеята, че критици и активисти могат да спорят с учените, не е нова. Повечето изследователи твърдят, че с радост биха се включили в дискусии. Но масовите комуникации дават на онлайн активистите огромна сила, която излиза извън контрол.В окото на бурята е изследване колко са ефективни различни терапии, известно като \"опита PACE\" и публикувано в авторитетния медицински журнал \"Лансет\" през 2011 г. През април миналата година блогърът Тюлър е събрал 87 500 долара дарения, за да \"разбие\" изследването, което нарича \"боклучаво\".62-годишният Тюлър блогва, изпраща стотици писма и пътува по света, за да се среща с поддръжниците, които финансират дейността му. Но не е провеждал никакви научно издържани изследвания.Този синдром е само пример за вербалните войни, разразяващи се в социалните мрежи между учени и обикновени хора, отбелязва \"Ройтерс\". Други - климатичните промени, за които научната общност е на 95% сигурна, че се дължат на човешка дейност. Ваксините - колебанието спрямо които е една от 10-те най-големи заплахи за световното здраве, според СЗО. ", "date": "2019.03.17", "title": "Учени се отказват от изследванията си заради онлайн тормоз"}
{"url": "http://www.cross.bg/obshtina-protest-stolichna-1599282.html", "text": "/КРОСС/ Протест на жителите на \"Горубляне\" ще блокира булевард \"Цариградско шосе\" по-късно днес. Акцията ще се проведе на ключовото кръстовище на булеварда между улиците \"Павел Косарев\" и ул. \"Димитър Пешев\" между 16 и 19 ч., става известно от съобщение до медиите.Това ще затрудни придвижването на шофьорите, които искат да влязат или излязат от града.Причина за поредния протест е нареченето от тях \"принудително отреждане на терени за зелени площи\" и \"многогодишната дискриминация на нискоетажните квартали спрямо панелните жилищни комплекси\" покрай желанието на Столична община да изгради върху 1250 декара Източен парк, граничещ с \"Младост\", \"Дружба\" и \"Горубляне\". Позицията им гласи, че Столична община вече 23 години \"запазва\" имоти без да ги обезщетява. ", "date": "2019.03.17", "title": "Протест ще блокира булевард \"Цариградско шосе\" днес"}
{"url": "http://www.cross.bg/beshe-predi-kazah-1599280.html", "text": "/КРОСС/ Любовта идва в много различни форми и нюанси. Понякога изненадващо и от пръв поглед, понякога леко и постепенно. Принц Хари, Блейк Лайвли и още звезди разказват за момента, в който са осъзнали, че са намерили сродните си души.\"Запознахме се две години преди реално да се съберем. Мисля, че я опознах толкова добре първо като приятел и зaтова ми беше лесно, когато вече бяхме заедно. Да знам, че тя е единствената за мен. Казах на братята ми седмица след първата ни среща, че ще ѝ предложа брак още същата година. Беше май месец, когато казах, че ще го направя през септември. Предложих през юни.\"\"Спя на много горещо. Спя на 26 градуса с чорапи и роба всяка вечер. Първата нощ, в която спах в дома на Кание, няма да кажа датата, защото ще си имам неприятности, но беше преди много години, той също спеше на горещо и с чорапи. Казах си, о, Боже мой, срещнах сродната си душа.\"\"Фактът, че се влюбих в Меган толкова невероятно бързо беше потвърждение за мен, че звездите са се наредили така, че всичко да е идеално. Точно тази красива жена просто буквално се спъна и падна в живота ми. И аз паднах в нейния.\"\"Имах чувството, че ще се омъжа за този мъж, просто не бях готова все още, но знаех, че ще се случи. Изобщо не познавах неговия свят, но винаги съм се интересувала от технологии. Имах няколко инвестиици в тази сфера преди да го срещна и исках да знам повече. Започнахме да си говорим, отначало само като приятели. И така започна всичко, просто се влюбих в света му.\"\"Знаех от самото начало, че тя е единствената. Тя беше в Ню Орлиънс, снимаше филм, а аз летях напред-назад за да бъда с нея. Току-що беше прекратила дълга връзка. Втория път, в който отидох да я видя, бях на летището и забелязах, че съм на корицата на списание People в издание за ергени. Като ерген номер едно. Грабнах го и отидох да говоря с нея. Казах ѝ: \"Виж, знам, че току-що излезе от тази дългосрочна връзка и разбирам, ако имаш нужда да бъдеш сама. Няма да ми хареса, но ще те разбера. Но преди да отговориш, искам да видиш нещо...\" Показах ѝ списанието, а тя започна да разлиства, за да види кои са другите ергени. Тогава си казах, че е жената за мен.\"\"Рус е. Предположих, че ще имаме много сладки руси бебета... Просто знаеш, когато срещнеш правилния човек.\"\"Знаех, че ще бъде моят най-добър приятел до края на живота ми. Това беше най-важното нещо за мен. Никога не бях имала такова приятелство преди. Можех да го харесвам толкова, колкото го и обичах.\"\"Не мисля, че беше един конкретен момент. Просто знаех, че я обичам и можех да си представя да прекарам целия си живот с нея. Можех да си представя да имаме деца. Почувствах, че е време да ѝ предложа брак.\"\"Знаех, че Том е мъжът за мен от първата ни среща. В очите му виждах почтен мъж, който вярва в същите неща, в които и аз.\"\"Да, любовта от пръв поглед съществува. Ще ви се случи във фоайето, където играчите на \"Манчестър Юнайтед\" почиват, въпреки че ще се понапиете малко и няма да помните детайлите. Докато другите играчи пият на бара, Дейвид стои отстрани със семейството си. И има толкова сладка усмивка. Ти също си близък със семейството си и си мислиш колко сходни сте с Дейвид. И после той ще поиска номера ти. Все още пази самолетния билет, на който го написах.\"\"Просто знаех, когато се запознах с него, че ще го познавам завинаги. Беше странно - веднага го почувствах като част от семейството си. Никога не ми се беше случвало преди. Обикновено се чувствам много неуверена на срещи. С него не беше така. Имахме се един друг. Душите ни бяха близки.\"\"Постоянно посещавах един ресторант, както и на първата ни среща. Храната беше феноменална. И много актриси в Холивуд тогава не ядяха нищо, само салата. Когато ходех на срещи с такива момичета, те никога не ядяха това, което аз. Когато Сара излезе на вечеря с мен, яде от всичко, включително и един рак, който преди това бяха пуснали да се разхожда по плота. Убиват го и го готвят пред теб. Изяде го без да мигне. Тогава си казах, че това е моето момиче.\" ", "date": "2019.03.17", "title": "Знаменитостите разкриват как са открили любовта на живота си"}
{"url": "http://www.cross.bg/maslo-kokosovo-taka-1599279.html", "text": "/КРОСС/ Кокосовото масло има антимикробно, антигъбично и антибактериално действие, така че не само ще ви помогне в борбата с акнето, но и ще поддържа лицето ви хидратирано и свежо.Само капка кокосово масло ще направи кожата ви блестяща. Жените могат да го използват за покриване на петна по кожата, които се появяват с напредването на възрастта. Нанесете върху мястото, втрийте добре и оставете да попие. С редовна употреба в продължение на една или две седмици ще видите постепенно избелващия ефект, съветват от Е-здравей.Природно средство срещу насекомиАко смесите малко кокосово масло с мента или розмарин и се намажете, ще забележите драстично намаляване на комарите около вас. Този естествен препарат против насекоми не съдържа вредни вещества като тези, които ще закупите в магазина.Стимулиране на растежа на ноктитеАко искате дълги нокти, но те постоянно се чупят и лющят, решаване на проблема е с нанасяне на кокосово масло. Малка доза около кожичките ще има огромен ефект.Превенция на стрииС обикновен масаж с кокосово масло на рисковите места можете превантивно да действате срещу появата на стрии, дори и малко ще избелите тези, които вече ги имате на тялото. След няколко седмици ще забележите резултатите.Срещу цъфтяща коса и за стимулиране на растежаСложете малко кокосово масло на ръцете си, изчакайте да се затопли и с пръсти разнесете по косата си. Концентрирайте се върху краищата на косъма, но поставете малко и в близост до корените за здрава кожа на главата. По този начин ще се стимулира растежа на косата, така че ще получите дългите къдрици, които искате. Оставете кокосовото масло един час, а колкото по-дълго, толкова по-добре, така че бихте могли дори и да спите така. След това измийте косата с шампоан и изплакнете добре. ", "date": "2019.03.17", "title": " Невероятните ползи от кокосовото масло"}
{"url": "http://www.cross.bg/ychilishta-detza-ychilishte-1599292.html", "text": "/КРОСС/ Саморазправата в някои училища е ежедневие, това каза пред Дарик преподавателят по география Иво Райнов. Той е учител в ловешката езикова гимназия, но в първите години на професионалния си път е преподавал в училище подобно на това в квартал Гозница.През седмицата в училище „Св. Св. Кирил и Методий\" в града възпитател се намеси с юмруци при сбиване между ученици и впоследствие напусна работа. По думите на Иво Райнов класната стая разболява учители, най-вече преповавателите в училищата - гета, каквото било въпросното. Според него трябва да има оценка за дисциплина и финансови санкции за родителите, чиито деца проявят агресия.„Аз мога да говоря по този проблем само като човек, който има дълъг опит в образованието. Реакциите са трудни в такава ситуация и преди да бъдат стоварени всички обвинения към учителя, трябва да се познава добре ситуацията в едно такова училище\", коментира Иво Райнов. По думите му там са събрани деца единствено от ромски произход.„Ясно ви е, че те са с много лошо възпитание. Да не кажа въобще с липса на възпитание, с изключително слаба култура, и този тип поведение, поведението на саморазправа и жестокост помежду им е ежедневие. И реакциите на учителите в такива училища са и деликатни, и трудни. Но тези хора трупат постоянно умора и отчаяние, защото са забравени и не получават подкрепа. И вероятно в един момент са възможни и подобни реакции като тази, която, разбира се, не се хареса никому, и която няма как да оправдаваме, но която е и съвсем логична, имайки предвид същината на тези училища и децата, които учат в тях\", коментира Райнов.Аз не мисля, че в масовото българско училище това се случва постоянно. Работя в училище, в което такива ситуации са невъзможни. Просто културата и възпитанието на децата са съвсем различни\", заяви той.Преподавателят е категоричен, че съществуват училища гета. „Мисля, че за всеки, който поне малко познава образователната система, това е ясно.\" По думите му това са училища, в които са събрани деца от ромски произход; деца, които имат изключително лошо възпитание. „Но тези деца и техните родители вече разбраха, че парите са във връзка с ученика. Т.е. тези училища съществуват заради тези ученици. В много случаи тези училища са на ръба на съществуването като брой места. Там опитът да се действа с метода на санкцията би означавало загуба на средства и училището да бъде под заплаха. Това е един компромис, който е заложен по начина, по който са организирани тези училища. В повечето случаи ги наричат средищни училища. Те събират деца от околните села или крайните квартали. Това не е начинът те да бъдат интегрирани. Това предполага агресията при тях, защото знаят, че са ненаказани.\"", "date": "2019.03.17", "title": "Учител: Саморазправата в някои училища е ежедневие "}
{"url": "http://www.cross.bg/raketi-proekt-krilati-1599293.html", "text": "/КРОСС/ Северното проектно-конструкторско бюро е започнало да разработва конструкторска документация за модернизираните фрегати по проект 22350М, които ще носят на борд до 48 крилати ракети \"Калибър\", съобщи за ТАСС източник от отбранителната промишленост.Планира се фрегатите от обновения проект да са с увеличена водоизместимост - до 7 хиляди тона, а максималният боен комплект от ракети \"Калибър\" да е до 48 единици. Корабите ще могат да бъдат въоръжени и с хиперзвукови ракети \"Циркон\". Ще имат и единна универсална автоматизирана система за управление на огъня от всички видове корабни средства за поразяване, което \"ще повиши значително тяхната боеспособност\", каза източникът на ТАСС.В момента в бойния състав на ВМС на Русия влиза фрегатата \"Адмирал Горшков\" (проект 22350). Провеждат се изпитания на фрегатата \"Адмирал Касатонов\" (по същия проект). Тяхната водоизместимост е 4,5 хиляди тона - значително по-малка от планираната по новия проект 22350М, и всеки от тях може да носи до 16 крилати ракети \"Калибър\". ", "date": "2019.03.17", "title": "Русия разработва нови фрегати, които могат да бъдат въоръжени с до 50 крилати ракети "}
{"url": "http://www.cross.bg/velikobritaniya-shotlandiya-vyatur-1599294.html", "text": "/КРОСС/ Жълт код за опасно време беше обявен за някои части на Великобритания. Сняг и силен вятър ще има в Шотландия, Северна Ирландия и в североизточната част на Острова.Виелица вече предизвиква редица проблеми по пътищата, а дърво падна върху къща в Западен Съсекс, съобщават британските медии.Синоптиците предупредиха, че на места ще паднат до 10 сантиметра сняг. Полицията в Шотландия предупреди водачите да бъдат изключително внимателни заради влошените метеорологични условия. ", "date": "2019.03.17", "title": "Силен снеговалеж и бурен вятър във Великобритания "}
{"url": "http://www.cross.bg/dobrev-kiril-elena-1599284.html", "text": "/КРОСС/ \"ИБ на НС на БСП ще предложи на Националния съвет на партията  Елена Йончева да води евролистата ни.\" Това заяви пред bTV зам.-председателят на БСП Кирил Добрев.  Като първи мотив за това решение той посочи, че от проведени 293 конференции в страната тя има 266 номинации. \"Елена е припозната в огромна част от партията.  Това показва, че тя е обединителен образ не само за партията, но и за обществото. Нелепо ще е да не заложим на такъв водач на листа\", каза още той.  Като втори мотив Добрев отбельзя, че с Елена Йончева се търси разширяване на влиянието. \"На трето място тя е изключително лоялен и коректен човек  и флагман на борбата с корупцията в България  и се подкрепя от цялото общество\", заяви още зам.-председателят на левицата. Кирил Добрев подчерта, че с голям брой номинации са и президентът на ПЕС Сергей Станишев, зам.-председателят на БСП Деница Златева,  народните представители от ПГ на \"БСП за България\" проф. Иво Христов и проф Румен Гечев, както й сегашните евродепутати от БСП/ПЕС Петър Курумбашев и Момчил Неков. \"Днес трябва да определим водача, а на следващ пленум ще стане ясна и самата листа. Европейските избори са елемент към спечелването на парламентарните, от тази гледна точка за нас е изключително важно разширяването на влиянието\", подчерта той. Добре наблегна, че по устав Изпълнителното бюро на БСП предлага на Националния съвет, а решението се взима от пленума. \"Националния съвет може да издигне и други кандидатури, може и да вземе друго решение. При нас нещата се решават по демократичен избор. Това е разликата между нас и всички останали партии\", заключи Кирил Добрев.", "date": "2019.03.17", "title": "Кирил Добрев: Ще предложим на НС Елена Йончева да бъде водач на листата ни за евроизборите"}
{"url": "http://www.cross.bg/slavcho-velkov-tarant-1599287.html", "text": "/КРОСС/ Стрелецът от Нова Зеландия Брендън Тарант е бил любознателен човек, защото един неграмотен не пише 73 страници манифест, в който да обяснява мотивите, които са го подтикнали към такова действие. Такъв профил на терориста направи в предаването „Тази неделя\" експертът по сигурността Славчо Велков.По думите му той се е информирал за историята ни от книгата на Жорж Кастелан „История на Балканите XIV-XX\". Акцентът в нея е върху действията на Османската империя срещу страните, които е завладяла, и впоследствие нейната религиозна и административна политика, поясни той.„Мога да дам три адреса на книжарници в Крайстчърч, където тази книга се продава, преведена на английски\", каза Славчо Велков.Той предположи, че Тарант е дошъл в България, знаейки историята ни и вдъхновен от това, което се е случило. От противодействието по време на робството и след това водените войни за национално освобождение.„Дошъл е да провери всичко това и да се надъха. Доказателство за това са местата, които е посетил, и които са наситени с български военни паметници\", коментира още експертът. Славчо Велков обясни, че терористите, които са вълци единаци и не принадлежат към терористични организации, са изключително трудни за установяване, тъй като не комуникират с никого и сами готвят актовете и набавят оръжията си.„Видно от надписите върху оръжието му е, че са правени от човек, който неумело борави с кирилица. Повечето от тях стоят и в момента на български военни паметници, които са над 1900 в 1200 населени места само в България. На стотици паметници има такива надписи, каквито виждаме по оръжието\", коментира Славчо Велков.„Ако по време на посещението му се пазят записи от камери на обществени места, съм почти сигурен, че ще го видим с фотоапарат или телефон около паметниците\", допълни той.По думите му Тарант подражава и се учи от хора като Андеш Брайвик, Мохамед Мерах, братята Куаши и братята Царнаеви. Според Велков той е действал по-скоро сам под влиянието на исторически и реални събития в Европа.„Той иска да придаде показен характер, не е камикадзе като някои други. Дори снима всичко на живо и го предава в социалните мрежи. Бяга, но знае, че ще остане жив. Сега той ще бъде най-известният човек в Нова Зеландия\", коментира експертът. ", "date": "2019.03.17", "title": "Славчо Велков: Тарант се е вдъхновил от историята ни и е дошъл у нас, за да се надъха"}
{"url": "http://www.cross.bg/adrian-transplantatziya-albert-1599288.html", "text": "/КРОСС/ Един огромен проблем в здравеопазването ни, който обрича на смърт хората, чакащи трансплантация, се превърна в повод за песен.На 13 октомври 2018-та година 29-годишният Адриан Петков почина в болница в очакване на белодробна трансплантация. Неговият брат - Алберт, написа песен в памет на всички, които \"не спечелиха битката за живот\".Песента се казва \"За пари\".Повечето от управляващите и лекарите на високи позиции правят всичко за пари, каза в студиото на „Тази неделя\" Алберт Петков. По думите му за това се пее и в песента. „Ако бяхме по-богато семейство, щяхме да заминем за чужбина някъде, където нещата са уредени и да направим трансплантацията на брат ми и да не зависим от системата\", смята още Алберт. Още когато е на 5 години, лекарите откриват, че Адриан страда от муковисцидоза. Болест, която затруднява дихателните пътища и с годините се влошава.Операцията, на която е трябвало да се подложи, обаче не се извършва в България, а чуждестранните клиники в ЕС са отказвали да го приемат заради изтекло споразумение между страната и организацията \"Евротрансплант\".В последните месеци той е принуден от болестта да се движи с кислородна бутилкаИ до последния си дъх участваше в протестите на пациенти, чакащи за трансплантация. Дни преди да получи шанс за нов живот, Адриан издъхва в болницата. Министерството твърди, че е направило всичко възможно да спаси Адриан. ", "date": "2019.03.17", "title": "Гневен рап срещу българското здравеопазване"}
{"url": "http://www.cross.bg/rachev-georgi-temperatyrite-1599286.html", "text": "/КРОСС/ Истинска пролет е вече, в следващите дни температурите ще надхвърлят 20 градуса, такава прогноза направи в предаването \"Тази неделя\" климатологът Георги Рачев.Докато трае Баба Марта обаче, той отказа да поема ангажименти и да каже категорично дали е свършила зимата. По думите му въпреки високите температури, в края на месеца има вероятност на високите места да падне сняг.\"В момента проблемът не са температурите, а липсата на валежи. Лятото ще бъде дъждовно, според прогнозата от този момент напред. Западната половина на страната ще бъде по-дъждовна\", прогнозира още климатологът.Георги Рачев сподели и впечатленията си от пътуването си до Виетнам. По думите му там времето е много разнообразно, защото държавата е опъната по меридиана.\"В Ханой беше мрачно и леко хладно, но в Дананг и Сайгон е по-топло\", обясни Георги Рачев. Виетнам е много любопитна страна за туристите, според него.Страната вече е един от най-големите износители на ориз, за 35 години населението се е увеличило с 30 млн. души. ", "date": "2019.03.17", "title": "Климатологът Георги Рачев: Има вероятност лятото да е дъждовно "}
{"url": "http://www.cross.bg/beshe-sredstva-godina-1599285.html", "text": "/КРОСС/ В петък беше премиерата на „Снимка с Юки\" в рамките на „София филм фест\". След прожекцията в „Люмиер - Лидъл\" се проведе традиционното парти на продуцентите от „Чучков Брадърс\", което тази година беше посветено на лентата на Лъчезар Аврамов. За поредна година братя Чучкови обвързват събитието си със събиране на средства за дома за стари артисти. „От години събираме пари за артистите в дома, защото за жалост животът им там не е никак лесен и това е най-малкото което можем да направим, когато на едно място събираме толкова много хора от артистичните среди, защото старостта е нашето бъдеще. Тази година смятаме да не спрем само с това събитие, а да направим цялостна кампания и всеки който иска да помага да го направи\", споделя Борислав Чучков.Един от основните актьори на „Снимка с Юки\", Димитър Маринов, реши да дари хонорара си от „Като две капки вода\", където беше гост жури. „Изобщо не го мислих. В момента, в който Борко ми сподели идеята си за събиране на средства му казаха, че веднага се включвам. Всеки човек заслужава достойни старини и ако можем да помогнем на артистите това е за набиране на средства за дома е: Дом на ветпрекрасно\", разказа Маринов.Към каузата се включиха още Доротея Толева, Виктор Божинов, Димитър Стоянович, Лъчезар Аврамов, Александър Сано и др.Сметката ераните на културата и изкустватаIBAN  BG67UNCR96603119861011BIC    UNCRBGSF УНИКРЕДИТ БУЛБАНК КЛ. СОФИЯ ПЛ. ПОЗИТАНО ", "date": "2019.03.17", "title": "Благотворителна акция за Дома за възрастни артисти на премиерата на „Снимка с Юки\""}
{"url": "http://www.cross.bg/lyuis-hamiltun-sustezanieto-1599274.html", "text": "/КРОСС/ Пилотът на Мерцедес Валтери Ботас доминира тотално на състезанието за Голямата награда на Австралия от старта до финала и грабна по безапелационен начин победата при откриването на сезон 2019 във Формула 1. Финландецът бе недостижим от момента, в който изпревари съотборника си Люис Хамилтън още на старта, и в течение на състезанието в Мелбърн си осигури комфортна преднина от над 20 секунди пред Люис.Ботас бе толкова уверен преди финала, че поиска от Мерцедес да мине през бокса за нови гуми, за да направи най-бързата обиколка в състезанието. От отбора не му позволиха този риск, но Валтери успя да го направи със старите си гуми, което му донесе още една точка бонус към 25-те от победата днес.Люис Хамилтън днес нямаше отговор на темпото, което наложи Ботас, и понесе най-тежката загуба във вътрешната битка от идването на съотборника му в Мерцедес. Въпреки това британецът осигури двойна победа за германския тим, който доминира тотално в Австралия.На третото стъпало на подиума в Мелбърн се качи Макс Верстапен от тима на Ред Бул. Холандецът имаше нужното темпо в края на надпреварата да изпревари дори и Хамилтън за второто място, но грешка и минаване през тревата го лишиха от това. ", "date": "2019.03.17", "title": "Сензация във Ф1! Люис Хамилтън победен от съотборника си"}
{"url": "http://www.cross.bg/chapytova-podkrepyat-slovashki-1599276.html", "text": "/КРОСС/ Либералната кандидатка Зузана Чапутова, която критикува политиката на сегашното правителство, печели с голяма преднина първото място на президентските избори в Словакия, показват резултатите след преброяването на 99,88 на сто от гласовете, предаде Франс прес.Екоактивистката, която твърди, че гражданите искат промяна, печели 40,55 на сто от гласовете. На второ място с 18,66 на сто остава Марош Шефчович, 52-годишен вицепрезидент на Европейската комисия, подкрепян от управляващата лява популистка партия \"Смер - социална демокрация\" (СМЕР-СД).Избирателната активност достигна 48,73 на сто.45-годишната Чапутова благодари на всички словашки избиратели, като се обърна към тях не само на словашки, а и на езиците на националните малцинства.Според проучване на социологическата агенция \"Фокус\" 64,6 на сто от имащите намерение да гласуват на втория тур на изборите на 30 март смятат да подкрепят Чапутова. Действащият президент Андрей Киска също призова избирателите да подкрепят Чапутова в пост във Фейсбук. ", "date": "2019.03.17", "title": "Екоактивистка ще е първата жена президент на Словакия"}
{"url": "http://www.cross.bg/katrin-taseva-mnogoboya-1599277.html", "text": "/КРОСС/ Катрин Тасева се окичи със сребърния медал в многобоя на Гран При по художествена гимнастика в Киев. Българката повтори представянето си от 2018-а, когато отново бе втора на същото силно състезание.Катрин направи много силно представяне и постигна общ сбор от 76.650.Тя допусна сериозна грешка единствено на бухалки (19.250). Тасева бе оценена с 19.200 на топка, със 17.950 на лента, за да финишира гросмайсторски на обръч с 20.250.Така днес българката вероятно ще е в борбата за медали на всички финали в отделните уреди.Златото в многобоя остана за украинката Влада Николченко (77.950). Екатерина Селезньова от Русия изненадващо е трета (75.800).При ансамблите победата отново бе за домакините от Украйна. Сребърният медал бе за отбора на Израел, а Италия остана с бронз.Вече е ясно, че Катрин Тасева и Невяна Владинова са заявени за индивидуалните състезания на Световната купа у нас през април. Общо 68 състезателки ще мерят сили в турнира. Седмица по-рано в Песаро (Италия) ще стартират Катрин и Боряна Калейн.Ансамбълът ни е записан с шест състезателки - Симона Дянкова, Лаура Траатс, Мадлен Радуканова, Стефани Кирякова, Ерика Зафирова и Камелия Стоилова. Отборите по план трябва да бъдат 17. \n\t\t\t\t\t ", "date": "2019.03.17", "title": "Страхотна Катрин Тасева е сребърна на Гран при в многобоя"}
{"url": "http://www.cross.bg/mart-teatur-april-1599278.html", "text": "/КРОСС/ \"Фантомът на операта\" се завръща на сцената на Националния музикален театър от 23 март. Зрелищният мюзикъл ще се играе само до 14 април през този театрален сезон. За да отговори на изключително големия интерес на публиката и след изчерпване на билетите до края на март Музикалният театър води продължителни преговори с фирмата -носител на авторските права и успя да договори нови дати.Така българската публика ще има възможност да гледа култовия музикъл на родна сцена на нови десет дати от 31 март до 14 април.Това е единствената допълнителна възможност за зрителите да видят спектакъла на Музикалния театър до края на театралния сезон.Последните дати на \"Фантомът на операта\" в Музикалния театър през този сезон:- 31 март (неделя) - от 17.00 часа ;- 4, 5, 6 април от 19.00 часа;- 7 април (неделя)от 17.00 часа;- 10, 11, 12, 13 април от 19.00 часа;- и 14 април(неделя) от 17.00 часа. ", "date": "2019.03.17", "title": "\"Фантомът на операта\" от 23 март отново на сцената на Музикалния театър"}
{"url": "http://www.cross.bg/brexit-otlagane-farazh-1599268.html", "text": "/КРОСС/ Евроскептикът и член на Европейския парламент Найджъл Фараж започна поход срещу вота на британския парламент, при който беше решено да бъде искано отлагане на Brexit. Походът стартира в събота от Съндърланд, североизточна Англия. Изборът не е случаен. Градът е първото място, в което се обявяват за излизане на Великобритания от ЕС.По време на събитието Фараж заяви, че с искането за отлагане, Brexit е в опасност. Очаква се походът от над 430 км да завърши пред парламента в Лондон на датата, на която първоначално се предвиждаше Великобритания да напусне ЕС.", "date": "2019.03.17", "title": "Найджъл Фараж стартира поход срещу вота на отлагане на Brexit"}
{"url": "http://www.cross.bg/film-sofiya-beshe-1599260.html", "text": "/КРОСС/  Българският филм \"Прасето\" на Драгомир Шолев спечели три от наградите на 23-ия София филм фест. Наградата на публиката отиде при \"Снимка с Юки\" на Лъчезар Аврамов, а румънският филм \"Чудовища\" на Мариус Олтеану си тръгна с Голямата награда \"София - град на киното\".Отличията бяха връчени на церемония в зала 1 на НДК преди официалното закриване на фестивала с филма на Агнешка Холанд \"Мистър Джоунс\". Между отделните награди квартет \"Славей\" припяваше химна на фестивала \"Нека бъде светлина\", което предизвика много усмивки сред присъстващите.На сцената на 23-ия София филм фест рок музикантът Кирил Маричков беше удостоен с Наградата на София за цялостен принос към музиката и киното.Тази година отбелязваме 50 години от фестивала \"Уудсток\" и също толкова от основаването на руската група \"Цветы\" на Стас Намин, коментира директорът на София филм фест Стефан Китанов при връчването на наградата.Днес в рамките на София филм фест гледах един филм \"20 години Щурците\", а преди две години празнувахме 50 години, което е повече от групата на Стас Намин, каза Кирил Маричков при получаването на наградата. Той благодари на покойните си родители, че са го научили защо демокрацията е по-добра от тоталитаризма и че изкуството изисква сериозно отношение.Голямата награда \"София - град на киното\" беше връчена от председателя на журито Ник Пауъл, който описа филма \"Чудовища\" като високохудожествен и много човечен. Наградата за победителя - режисьорът Мариус Олтеану, е осигурена от Столичната община и представлява диплом и парична премия от 7000 евро за режисьора и продуцента на филма.Специалната награда на журито за филм от международния конкурс беше присъдена на \"Прасето\" на Драгомир Шолев, а наградата за режисура - на Нора Фингшайд за филма \"Извън системата\". За най-добър български филм беше отличен \"Прасето\", който грабна и наградата на ФИПРЕССИ.Наградата \"Домейн Бойар\" за най-добър балкански филм отиде при \"Нейната работа\" на режисьора Николас Лабот. Отличието е диплом, парична премия от 1000 евро и кашон вино. Специална награда получи и филмът \"Товарът\" на Огньен Главонич.Наградата на критиката за най-добър балкански филм беше присъдена на \"Пеперуди\" на турския режисьор Толга Карачелик.Наградата на младежкото жури за филм от международния конкурс отиде при \"Техеран: Град на любовта\" на Али Джаберансари.Наградата Jameson за най-добър български късометражен филм - диплом и парична премия от 6000 евро, получи \"Рози в нощта\" на Пенчо Кунчев. Специален диплом беше връчен на късометражния филм \"Пипнах те!\" на режисьора и сценарист Стефани Дойчинова.Отличието за най-добър документален филм беше присъдено на \"Тайният живот на Вера\" на режисьора Тонислав Христов. Наградата е диплом и парична премия от 1000 евро. Почетен диплом беше връчен и на филма \"За бащите и синовете\" на Талал Дерки.Сред официалните гости на 23-ия София филм фест бяха Кшищоф Зануси, Биле Аугуст, Павел Павликовски, Димитър Маринов и Агнешка Холанд.След официалното закриване, кинофестивалът ще продължи до края на март с прожекции в столицата и с традиционни издания в Бургас, Пловдив и Варна ", "date": "2019.03.17", "title": "Българският филм „Прасето“ спечели три от наградите на 23-ия София филм фест "}
{"url": "http://www.cross.bg/protzenta-izsledvane-zabolyavaniya-1599269.html", "text": "/КРОСС/ Полезни или вредни са яйцата - богат източник на протеин, но съдържащи и потенциално вредния холестерол, е тема, която се разисква отдавна. Ново изследване вероятно ще поднови този дебат, съобщават Асошиейтед прес и Франс прес, позовавайки се на публикация в изданието на Американската медицинска асоциация.Анализ на данни от шест проучвания, обхванали 30 000 американци, показва, че консумацията на половин допълнително яйце дневно е повишила риска от сърдечносъдови заболявания с 6 процента и от преждевременна смърт с 8 процента за периода на изследването.Резултатите сочат също, че набавянето чрез храната на допълнителни 300 мг холестерол дневно е свързано със 17 процента по-висок риск от сърдечносъдови заболявания. Въпросното количество обаче е двойно по-голямо от това, което консумира на ден средностатистическият американец.Том Сандърс, диетолог от Кралския колеж в Лондон, обаче отбелязва, че настоящите резултати се различават съществено от тези от мащабно американско изследване от 1999 г., което не установява подобен ефект. Британският специалист смята, че въпросните резултати са валидни само за САЩ, където се консумират повече яйца и месо в сравнение с Европа.Скорошно китайско проучване дори установи, че холестеролът понижава риска от болести на сърцето.\"Яйца в умерено количество? Три или четири седмично? Няма проблем. Това е в съответствие с актуалните хранителни препоръки за Великобритания\", казва Сандърс. Във Франция се отхвърля идеята, че човек не трябва да яде повече от две яйца седмично. Според хранителните препоръки за страната продуктът може да се консумира редовно.", "date": "2019.03.17", "title": "Ново изследване подновява дебата за ползата или вредата от яйцата"}
{"url": "http://www.cross.bg/predi-nego-zheni-1599270.html", "text": "/КРОСС/ Кабинетът на премиера на Нова Зеландия Джасинда Ардърн е получил „манифеста\" на терориста Брентън Тарант, убил 50 души в две джамии в Крайстчърч 9 минути преди атаката.Аз бях една от повече от 30 получатели на манифеста, който ми беше изпратен по електронната поща 9 минути преди нападението\", заяви Ардърн пред репортери. „В него не е имало включена локация, нито специфични подробности\", каза още тя и допълни, че документът е бил препратен и на разузнавателните служби.Междувременно стана ясно, че жертвите на терористичната атака са от 3 до 77-годишна възраст, като сред тях има и 4 жени. Пълните подробности за загиналите все още не са потвърдени публично от властите, а списъкът не е пълен.В него са включени имената на 44 мъже и жени. Липсва самоличността на две от 50-те жертви. ", "date": "2019.03.17", "title": "Новозеландската премиерка получила манифеста на атентатора преди стрелбата "}
{"url": "http://www.cross.bg/dzheksun-samoybiiistvo-paris-1599265.html", "text": "/КРОСС/ Дъщерята на Майкъл Джексън, Парис, е била приета в болница след опит за самоубийство, съобщава сайтът за светски новини Ти Ем Зи (TMZ), цитиран от БТА.Служители на щатската полиция и на Бърза помощ са посетили дома на Парис Джексън рано сутринта в събота. Предполага се, че тя е опитала да си пререже вените. Парис вече е изписана от болницата. Според източници от семейство Джексън опитът й за самоубийство се дължи на напрежението около документалния филм за покойния й баща \"Да напуснеш Невърленд\". ", "date": "2019.03.17", "title": "Дъщерята на Майкъл Джексън е приета в болница след опит за самоубийство"}
{"url": "http://www.cross.bg/efrem-veliko-turnovo-1599267.html", "text": "/КРОСС/ Във Велико Търново иконата с мощите на Светия Великомъченик и Чудотворец Ефрем Нови ще бъде посрещната в 9.00 часа в катедралния храм, а от 17.00 часа ще бъде отслужен молебен за здраве и душевно спасение.За свети Ефрем се знае, че чува молитвите на вярващите много бързо и помага за лечението за много болести. Във Велико Търново ще бъдат представени двете книги на журналиста Ангел Бончев, посветени на светеца. За премиерата на изданието, която ще се проведе в храма \"Рождество Богородично\", ще пристигне гръцкият певец Никос Месогитис. През 2011-та година той е присъствал на отварянето на раклата с мощите на Свети Ефрем в гръцкия град Неа Макри малко преди канонизацията на Светията.", "date": "2019.03.17", "title": "Мощите на Ефрем Нови посрещат във Велико Търново "}
{"url": "http://www.cross.bg/preselnitzi-proverka-magistrala-1599271.html", "text": "/КРОСС/ Полицията залови 13 нелегални преселници на магистрала в Северна Гърция след проверка на камион, шофиран от 63-годишен мъж. Той е арестуван по подозрения за трафик на хора.Камионът е бил спрян за проверка в ранните часове на деня близо до пътен възел Дервени.Мигрантите, чиито етнически произход засега е неясен, са носели голяма сума пари, за да платят трансфера си до Италия през западното пристанище Патра, съобщиха полицейски източници.Притокът на преселници през гръцко-турската граница се увеличи драстично през последните месеци, а властите в Атина съобщават, че за миналата година скокът е с една трета. ", "date": "2019.03.17", "title": "Хванаха 13 нелегални мигранти на магистрала в Гърция "}
{"url": "http://www.cross.bg/payatzi-golokraki-mezhdyzvezdni-1599272.html", "text": "/КРОСС/ Открити за първи път в Колумбия голокраки паяци бяха кръстени на щурмоваците от \"Междузвездни войни\" заради изключителната прилика между представителите на различните видове, пише в. \"Дейли мирър\".Въпреки че насекомите са широко разпространени в северната и централната част на Южна Америка, наличие на голокраки паяци досега не е документирано на колумбийска територия.Специалистите описват шест неизвестни досега вида голокраки паяци, обитаващи страната. Четири от тях не се вписват в никой вече съществуващ род, поради което учените ги причисляват към нов, наречен Stormtropis на имперските бойци от \"Междузвездни войни\".Изследователите обясняват, че голокраките паяци съставляват семейство от едва 11 вида еднакво изглеждащи насекоми с дребни до средни размери, чието място в Дървото на живота отдавна е предмет на разисквания.Причината да бъдат кръстени на имперските щурмоваци е именно почти идентичната им външност и камуфлажната им способност - една от техните най-поразителни характеристики. Голокраките паяци са способни да прикрепват почвени частици към кутикулата си, което им позволява да се сливат със заобикалящата ги среда.\"Имперските щурмоваци си приличат много и имат камуфлажни способности, а с тромавите си движения доста напомнят за новите видове паяци, поради което решихме да кръстим насекомите на тях\", казва Карлос Перафан, съавтор на изследването от Университета на републиката в Уругвай. ", "date": "2019.03.17", "title": "Учени кръстиха нови видове паяци на щурмоваците от „Междузвездни войни“"}
{"url": "http://www.cross.bg/goryblyane-chasa-obshtinata-1599275.html", "text": "/КРОСС/ Жителите на Горубляне подновяват своите протести. Според организаторите, недоволството е провокирано от опитите на общината да отчужди частни имоти  за зелени площи. Участниците в акцията възнамеряват днес следобед от 16 часа да протестират на кръстовището на бул. \"Цариградско шосе\" с ул. \"Павел Красов\" и \"Димитър Пешев\". Възможно е да се стигне до блокиране на движението. В 16 часа от НДК ще тръгне протестно шествие с искане за удвояване на доходите и пенсиите и разследване на всички крупни корупционни сделки, ощетили с милиарди българския народ.", "date": "2019.03.17", "title": "Горубляне на протест срещу общината "}
{"url": "http://www.cross.bg/vychich-prezidentut-surbiya-1599273.html", "text": "/КРОСС/ Президентът на Сърбия Александър Вучич в 12 часа местно време ще направи обръщение към нацията след снощния протест, при който протестиращи срещу управлението на държавния глава влязоха в сградата на държавната Радио-телевизия Сърбия в Белград.Те обвиняват Вучич в контрол над медиите и в нарушаване на човешки права.", "date": "2019.03.17", "title": "Президентът Вучич отговаря на протестиращите "}
{"url": "http://www.cross.bg/chasa-pishe-nova-1599256.html", "text": "/КРОСС/ Водещата тема за неделните печатни издания и днес е атентатът в Нова Зеландия, при който загинаха 50 души.Терористът Брентън Тарант пренощувал 2 вечери в София, пише вестник  Изданието цитира главния секретар на МВР Ивайло Иванов, който съобщи пред БНР, че „нападателят от Нова Зеландия е бил у нас единствено като турист\".28-годишният австралиец „спал в хотел у нас на метри от ГДБОП\", а \"в Плевен нощувал в обикновена къща без много екстри\", уточнява по темата. Изданието публикува и обширен материал за „българската история в арсенала на терориста от Нова Зеландия\" по снимки от „пълнителите на оръжието, използвано в стрелбата в двете джамиите\".„БСП пред тежък избор днес - Сергей или Елена ще води евролистата\", пита в заглавие вестник „24 часа\" по повод предстоящия днес Национален съвет на партията. „Председателят на ПЕС е номиниран от над 87 процента от конференциите на места\", а „веднага след него се нарежда Елена Йончева, която е предпочетена от лидера Корнелия Нинова\", пише още изданието. Според него сме свидетели и на „прецедент\" за социалистите, тъй като „за първи път се гласува на различни пленуми за първия и за останалите в списъка\".„Спорът за нов състав на ЦИК беше безумен\", смята председателят на Народното събрание Цвета Караянчева, цитирана от „Телеграф\". Вестникът цитира нейно интервю за електронна медия, в което Караянчева обявява още, че „Никола Чанев ще е кандидат на ГЕРБ за кмет на Кърджали\". „ГЕРБ издига бивш данъчен\" и \"настоящ областен управител\" за кмет на града, уточнява „24 часа\". „В сряда ще гласуваме новата ЦИК, каза Караянчева\", пише още вестникът.„500 лични лекари затварят заради липса на специалност\", предупреждава „24 часа\". „Проблемът може да се окаже сериозен в Кърджали, Разград и Търговище, където и сега джипитата не достигат\", подчертава изданието.„Местим часовника в минус 6 градуса\", пише „Телеграф\". „Стрелките с час напред ще изместим в последния ден на месеца - 31 март, когато Баба Марта ще напомни с пълна сила за себе си и ще ни вледени с минус 6 градуса\", пояснява вестникът. ", "date": "2019.03.17", "title": "Преглед на вестниците "}
{"url": "http://www.cross.bg/sofiya-tzentralna-gara-1599263.html", "text": "/КРОСС/ След получен анонимен сигнал за поставено взривно устройство снощи от 18:10 ч. беше сградата на Централна гара София от компетентните органи за извършване на оглед. Гарата е отново отворена за достъп на пътници.Не е имало прекъсване на движението на влаковете, като клиентите на БДЖ са насочвани да си закупуват билети от превозния персонал в композициите. В момента движението на влаковете през Централна гара София се осъществява по разписание. ", "date": "2019.03.17", "title": "Влаковете през Централна гара София се движат по разписание"}
{"url": "http://www.cross.bg/chasa-hram-1599255.html", "text": "/КРОСС/ София.От 09.30 часа Белоградчишки епископ Поликарп ще отслужи Василиева света Литургия в патриаршеската катедрала „Св Александър Невски\".***София.От 10.00 часа на входа на Южния парк от страната на бул. „Витоша\" младисоциалисти организират акция в подкрепа на петицията „Срещу липсата на места в детските градини в София\".***София.От 11.00 часа Националният съвет на БСП ще проведе заседание.***София.От 13.00 часа в зала 6 на НДК ще се проведе втората национална конференция на гражданско Движение „ЗАЕДНО\". От 16.00 часа от „Пилоните на НДК\" ще тръгне шествие-протест с искане за удвояване на доходите и пенсиите и разследване на всички крупни корупционни сделки, ощетили с милиарди българския народ.***София.От 16.00 часа на бул. „Цариградско шосе\" ще се проведе протест срещу „отчуждаването, корупцията в Столична община и кражбата на имоти\", организиран от инициативен комитет и гражданско обединение „Житница\".***София.От 17.00 часа Белоградчишки епископ Поликарп ще отслужи архиерейска вечерня в митрополитската катедрала „Св. вмца Неделя\". Духовна беседа ще изнесе ик. Ангел Ангелов - духовен надзорник на Софийска епархия.***Бургас.От 11.00 часа в Туристическия и археологически комплекс „Акве калиде\" ще се проведе работилница за детско творчество.***БургасОт 14.30 часа в Общинско кино „АБ\" на Драматичен театър „Адриана Будевска\" ще бъде прожектиран филмът \"Миниатюра за пиано\", част от фестивала „София филм фест на брега\".***БургасОт 16.00 часа в Общинско кино „АБ\" на Драматичен театър „Адриана Будевска\" ще бъде прожектиран филмът \"Ловци на вещици\", част от фестивала „София филм фест на брега\".***БургасОт 18.00 часа в Общинско кино „АБ\" на Драматичен театър „Адриана Будевска\" ще бъде прожектиран филмът \"Прасето\", част от фестивала „София филм фест на брега\".***БургасОт 20.00 часа в Общинско кино „АБ\" на Драматичен театър „Адриана Будевска\" ще бъде прожектиран филмът \"Джебчии\", част от фестивала „София филм фест на брега\".***Варна.От 11.00 часа в Grand Mall Varna студенти от Медицинския университет организират кампания „Усмивка за цял живот\".***Велико Търново.От 09.00 часа в храм „Рождество Богородично\" ще бъде посрещната икона на свети Ефрем Нови с частица от светите му мощи. Тя ще остане в църквата през целия ден, а в 17.00 часа пред иконата с мощите на свети Ефрем Нови ще бъде отслужен молебен за здраве и душевно спасение. От 17.30 часа отново в храма ще бъдат представени книгите за живота и чудесата на светеца „Свети великомъченик и чудотворец Ефрем Нови\" и детската „Светецът светкавица\" на журналиста Ангел Бончев.***Велико Търново.От 12.00 часа доброволци организират почистване облагородяване на северния двор на МОБАЛ „Д-р Ст. Черкезов\".***Велико Търново.От 19.00 часа в ДКС „Васил Левски\" ще се състои концерт спектакъл на румънската певица Inna.***Враца.От 09.00 часа Врачанският митрополит Григорий ще оглави Василиева света литургия в катедралния храм „Св. 12 апостоли\".***Долна Оряховица.От 11.00 часа жители на Долна Оряховица излизат на мирен протест на градския площад заради лошото състояние на уличната мрежа в града.***Ловеч.От 09.00 часа Ловчанският митрополит Гавриил ще оглави Василиева света Литургия в катедралния храм „Св. св. Кирил и Методий .***Пампорово.От 13.00 часа на плац Студенец и ще бъде открит 21-вият Международен конгрес на Интерски.***Пловдив.От 09.00 часа Пловдивският митрополит Николай ще отслужи Василиева света Литургия в митрополитския храм „Св.вмчца Марина\". От 11.00 часа ще бъде отслужен Молебен за Неделя Православна с изнасяне за поклонение на свети мощи и чудотворни икони, с литийно шествие около храма.***Пловдив.От 10.00 часа на ски писта „Старина\" ще започне състезанието за Купа „Канари\".***Смолян.От 09.00 часа Архимандрит Висарион ще оглави св. Василиева Литургия в катедрален храм „Св. Висарион Смоленски\".***Стара Загора.От 09.00 часа в РБ „Захарий Княжески\" ще се проведе конференция за видео и анимация „Код: Motion\" Стара Загора 2019. ", "date": "2019.03.17", "title": "Предстоящи събития в страната на 17 март  "}
{"url": "http://www.cross.bg/sgradata-obradovich-protestirashtite-1599262.html", "text": "/КРОСС/ Лидерът на партия „Двери\" Бошко Обрадович призова протестиращите да продължат акцията си днес пред президентския дворец, където президентът Александър Вучич ще направи обръщение във връзка с проникването в сградата на РТС. \"Приятели, мисля, че всички ние ще отидем утре на това обръщение и ще поискаме оставката му. До утре по обяд край президентския дворец\". Това заяви Обрадович, след като късно снощи специалните сили на сръбската полиция изведоха протестиращите от сградата на националната телевизия РТС.Опозиционните лидери Драган Джилас и Бошко Обрадович бяха сред последните изведени от сградата на РТС. След това събралите се опитаха отново да проникнат в сградата, но полицията ги избута с щитове, съобщават ТАСС и БТА.Вътрешният министър Небойша Стефанович обеща на извънредна пресконференция, че всички участници в протеста, влезли в сградата на РТС, ще бъдат наказани.Министърът на отбраната Александър Вулин нарече протестиращите \"фашисти\" и заяви, че те трябва да бъдат строго наказани. Това беше първият инцидент след месеци мирни протести срещу Вучич, отбелязва Асошиейтед прес. ", "date": "2019.03.17", "title": "Планират нов протест в Сърбия още днес"}
{"url": "http://www.cross.bg/rozhdenitzi-na-mart-1599254.html", "text": "/КРОСС/Елеонора Гигова, журналистДаниела Марчева, член на Висшия съдебен съветПроф. Дончо Конакчиев, вицепремиер в правителството на Жан Виденов, бивш депутатД-р Мая Микова-Луканова, физиотерапевт в МБАЛ - Елин Пелин, член на лигата \"Лекарите, на които вярваме\"Виолета Сечкова, тв продуцентГен. Златан Стойков, бивш началник на Генералния щаб на армиятаЙордан Господинов-Дачко, актьорЙорданка Стефанова, актриса  ", "date": "2019.03.17", "title": "Рожденици на 17 март  "}
{"url": "http://www.cross.bg/gradysa-slunchevo-predimno-1599264.html", "text": "/КРОСС/ Днес ще бъде слънчево, с повече облаци преди обяд над източната половина от страната. Вятърът ще е слаб, предимно от запад. Затоплянето ще продължи и максималните температури ще са предимно между 19 и 24 градуса, по-ниски - по морския бряг, съобщава БТА.Над Черноморието ще преобладава слънчево време. Повече облаци ще има в сутрешните часове, но валежи не се очакват. Ще духа слаб до умерен вятър от западната четвърт. Максималните температури ще бъдат предимно между 12 и 15 градуса, на места в южните райони - до 18-20 градуса. Температурата на морската вода е 7-9 градуса. Вълнението на морето ще е 1-2 бала.Над планините ще бъде предимно слънчево. Ще духа до умерен западен вятър, който привечер ще се ориентира от югозапад и ще отслабне. Максималната температура на височина 1200 метра ще е около 14, а на 2000 метра - около 8 градуса.В понеделник ще остане слънчево, сутринта на отделни места в източните райони - с намалена видимост. В Източна България ще духа слаб до умерен югозападен, по Черноморието - югоизточен вятър. Максималните температури ще са между 20 и 25 градуса. Късно след обяд над северозападните райони ще се развие купеста облачност.Във вторник ще има по-значителни временни увеличения на облачността, на отделни места, главно в планините и планинските райони - с краткотрайни превалявания. Възможно е и да прегърми. Вятърът ще се ориентира от север-северозапад и дневните температури слабо ще се понижат. ", "date": "2019.03.17", "title": "Пролетно и топло, до 24 градуса днес"}
{"url": "http://www.cross.bg/napadenieto-aziz-predi-1599261.html", "text": "/КРОСС/ Броят на жертвите на нападението срещу две джамии в новозеландския град Крайстчърч достигна 50, след като полицията откри още едно тяло в една от джамиите, съобщават Ройтерс и ДПА. Ранените са също 50, от тях 36 остават в болницата. Двама души са в критично състояние.48-годишният Абдул Азиз, роден в Афганистан, е успял да спаси живота на мнозина, прогонвайки нападателя от джамията Линууд, съобщават Асошиейтед прес и БТА. Азиз нападнал Брентън Тарант с това, което имал под ръка - машина за кредитни карти, с която замерил нападателя. След като хвърлил по него и собствения му празен пистолет, разбивайки предното стъкло, нападателят се уплашил достатъчно, за да напусне мястото на нападението. По-късно той бил спрян от новозеландски полицаи.Тарант вече бил отнел живота на 42 души в друга джамия, преди да нападне Линууд, където преди намесата на Азиз загиват седем души. Един човек почина по-късно в болницата. Азиз е напуснал родината си като млад и е живял над 25 години в Австралия, преди да се премести в Нова Зеландия преди две години.Турският президент Реджеп Ердоган показа запис от нападението срещу джамиите на митинг и определи атаката като посегателство срещу \"нашата страна, нашия народ и мен самия\". Той подчерта, че страните по цял свят, особено западните, трябва да попречат на възхода на ислямофобията.Ердоган добави, че нападателят е отправил заплахи към мюсюлманите от турски произход. Тарант е посетил два пъти Турция и е заявил, че турците нямат място в Европа, добави президентът, уверявайки, че властите разследват посещенията му и хората, с които се е срещал, отбелязва Ройтерс.\"Не искаме да видим отново конфликт между кръста и полумесеца\", подчерта Ердоган на митинга.Лидери от цял свят изразиха тъгата и възмущението си от нападението срещу джамиите, припомня Ройтерс. ", "date": "2019.03.17", "title": "Жертвите на нападението в Нова Зеландия са вече 50"}
{"url": "http://www.cross.bg/elektronni-sredata-suzdavaneto-1599258.html", "text": "/КРОСС/ До средата на тази година се очаква всички училища в страната да са изградили със средства на Министерството на образованието и науката Wi-Fi мрежи със защитена интернет-среда. Това съобщи министър Красимир Вълчев на среща в Банско с учители, директори, преподаватели от професионални гимназии и детски градини, общински съветници, кметове и народни представители, съобщиха от пресцентъра на министерството. Министърът подчерта, че това е само част от цялостната среда за електронно обучение. Към нея трябва да се добавят също и електронни образователни ресурси.Един от новите проекти на МОН предвижда създаването на отворен облак. Това ще бъде платформа с безплатни образователни ресурси. Министърът акцентира върху възможността тя да съдържа електронни уроци, разработвани от самите учители. Преподавателите ще преминават първо през обучение за използването и създаването на подобни ресурси, обяви още Красимир Вълчев.\"Учителите трябва да бъдат мотивирани да създават и споделят нови уроци\", каза още министърът. По проекта са предвидени и средства за възнаграждения на авторите-учители. Той обърна внимание, че при използването на информационни технологии е особено важно усвояването на дигитални умения от страна на учениците не просто като потребители на електронни устройства, а за насърчаването им да се превръщат в дигитални създатели. След въвеждането на предмета „Компютърно моделиране\" в трети клас предстои и финансиране на дейности по интереси още от първи клас. ", "date": "2019.03.17", "title": " До средата на годината: Всички училища у нас с Wi-Fi мрежи"}
{"url": "http://www.cross.bg/gyivna-irlandiya-sveti-1599259.html", "text": "/КРОСС/ 17 март е Денят на свети Патрик - празникът на всички ирландци по света, които по последни данни наближават 80 милиона души, като само в САЩ хората с ирландски произход са над 40 милиона.Затова и 17 март Ирландия се отбелязва тържествено не само в Ирландия, но и в много страни по света. В последните години в чест на засилващото се партньорство между Ирландия и България, посолството на Ирландия организира различни културни събития, чрез които България се включва в глобалните празненства за Деня на Св. Патрик.Едно от тези събития е представянето на ирландска литература. За първи път на български език излезе книга на ирландската писателка Ейлиш Ни Гуивна. Това е сборникът с разкази „Литературен обяд  и други разкази\", който вече е по книжарниците.  Ейлиш ни Гуивна е магистър по Средновековие и доктор по Ирландски фолклор. Автор е на разкази, романи, книги за деца, театрални и радиопиеси. Носителка е на множество награди, в това число Stewart Parker за драма, Butler за проза, няколко награди Oireachtas за ирландски роман и три Bisto за детска литература.Романът на Ейлиш ни Гуивна „Танцът на танцьора\" е финалист за наградата Orange през 2000 г., а сборникът ѝ „Лед от вътрешността на страната\" е отличена книга на Ню Йорк Таймс. През 2015 г. получава наградата Irish PEN за изключителен принос към ирландската литература. Ейлиш ни Гуивна пише книги и на ирландски и на английски език.Ейлиш Ни Гуивна беше през изминалата седмица в България и проведе няколко срещи с български студенти и с читатели в София и във Велико Търново.Тазгодишните тържества Ирландия посвещава на силната ирландска връзка с ЕС, затова ирландски министри ще посетят всички 27 европейски столици за Денят на свети Патрик.По случай Денят на свети Патрик 250 сгради и забележителности по цял свят ще се включат в инициативата Global Greening като бъдат осветени в зелено на 17 март.", "date": "2019.03.17", "title": "17 март е Денят на свети Патрик - празникът на всички ирландци по света"}
{"url": "http://www.cross.bg/stanishev-kandidatite-iioncheva-1599266.html", "text": "/КРОСС/ Очаква се на заседание Националният съвет на БСП за България да избере водача на листата за предстоящите евроизбори и да определи местата на коалиционните партньори и гражданската квота.На по-късен етап ще бъде подредена и цялата листа. Основният сблъсък ще бъде между кандидатурите на председателя на ПЕС Сергей Станишев и журналиста и говорител на социалистите Елена Йончева, които получават най-много номинации от общинските структури.Кандидатската листа на БСП се утвърждава от Националния съвет на партията, но подредбата на кандидатите в нея е предложение на Изпълнителното бюро. Вотът в партийната централа ще бъде таен.По всяка вероятност Станишев ще е част от кандидатите за новия европейски парламент. Той призова БСП да се яви на изборите с ясна политическа физиономия и да излъчи такива кандидати, които ясно да могат да защитят българския интерес. ", "date": "2019.03.17", "title": "Станишев VS Йончева за водачи на листата за ЕП "}
{"url": "http://www.cross.bg/kolko-osuznavate-vsichki-1599253.html", "text": "/КРОСС/ „Колкото по-далеч стига човек, толкова повече осъзнава колко малко знае.\"Лао ДзъДа, приятно е да си си вкъщи и да си имаш своя собствени рутини. Има обаче нещо специално в това да изоставиш познатото и да посетиш ново място или култура, да разшириш кръгозора си.Желанието за пътешествие демонстрира копнеж да пробваш, научиш и видиш нови неща. То изисква от нас да излезем от зоната на комфорта си. Но усилието си заслужава, тъй като новите изживявания могат да ни променят и направят далеч по-завършен и интересен човек.Някои казват, че щом човек открие радостта на пътуването, иска още и още. Едно е сигурно - пътувайки, всеки трупа ценни спомени, които са вечни, докато е жив и са богатство, което никой никога не може да му отнеме.Ето защо пътуването променя всичко...1. Осъзнавате колко голям и прекрасен е светът.2. Разбирате колко много плажове има, на които можете да се излежавате, колко планини, които да покорите.3. Осъзнавате колко много добро можете да сторите.4. Ще видите, че добротата превъзмогва всички езикови бариери.5. Осъзнавате колко много нови истории и хора ще откриете.6. Ще пробвате редица неща за първи път.7. Ще ви бъде некомфортно, може би домът ви ще ви липсва. Но всичко ще е наред.8. Осъзнавате, че всички си приличаме.9. Ще разберете, че всички имаме нужда от помощ, всички искаме да бъдем обичани и разбрани.10. Ще разбирате кои са вашите силни и слаби страни. Не веднъж и два пъти.11. Ще научите, че може да се сприятелявате навсякъде.12. Ще израснете. Неизмеримо. ", "date": "2019.03.17", "title": "14 причини защо пътуването променя всичко"}
{"url": "http://www.cross.bg/stava-zagivat-voenen-1599250.html", "text": "/КРОСС/ 45 г. пр.н.е. - В битката при Мунда, Юлий Цезар побеждава армията на оптиматите, водена от Помпей Младши и Тит Лабиен, неговата последна победа.180 г. - Комод става римски император, след като баща му Марк Аврелий умира във военен лагер Виндобона (днешна Виена).455 г. - Петроний Максим става западноримски император.624 г. - В Мека Мохамед удържа ключова победа над своите опоненти в курейши.1229 г. - Армията на кръстоносците от Шестия кръстоносен поход навлиза в Йерусалим.1845 г. - В Англия е патентован ластика.1861 г. - Провъзгласено е Кралство Италия.1891 г. - Край Гибралтар потъва британския параход SS Utopia, загиват 574 души.1899 г. - Астрономът Уилям Хенри Пикеринг открива Феба - естествен спътник на Сатурн.1901 г. - Изложба от 71 картини на Винсент ван Гог в Париж, 11 години след смъртта му, предизвиква сензация.1915 г. - Основан е ФК Тунджа Ямбол в читалище „Съгласие\".1931 г. - Невада легализира хазарта.1942 г. - Холокост: Гестапо започва депортирането на 15 000 евреи от Лвов към Лагера на смъртта в Белзец (Полша).1948 г. - В Брюксел е подписан договор за военен съюз между Великобритания, Франция и Бенелюкс - първообраз на НАТО.1951 г. - Издаден е указ на Президиума на Народното събрание на Народна република България за всенародна безплатна медицинска помощ.1959 г. - Тензин Гятсо, 14-я далай лама, напуска Тибет и отпътува за Индия.1965 г. - Създаден е Съюзът на архитектите в България.1969 г. - Голда Меир става първата жена министър-председател на Израел.1980 г. - Английският парламент решава да бойкотира Летните олимпийски игри в Москва.1982 г. - В европейския клубен шампионат ЦСКА елиминира тогава действащия шампион Ливърпул след 2:0 в продълженията.1991 г. - Служебното правителство на Димитър Попов подписва първо споразумение с Международния валутен фонд.1992 г. - Самоубийствен атентат с кола-бомба взривява посолството на Израел в Буенос Айрес (Аржентина), загиват 29 души и са ранени 242.  ", "date": "2019.03.17", "title": "17 март  в историята"}
{"url": "http://www.cross.bg/stiga-chovek-po-dalech-1599248.html", "text": "/КРОСС/  „Колкото по-далеч стига човек, толкова повече осъзнава колко малко знае.\"Лао Дзъ", "date": "2019.03.17", "title": "Колкото по-далеч стига човек,"}
{"url": "http://www.cross.bg/lenta-varna-posoka-1599251.html", "text": "/КРОСС/  Днес в участъка от 48-ми до 50-ти км в посока Варна на АМ „Хемус\" движението ще се осъществява само в изпреварващата лента поради ремонтни дейности. Необходимо е шофьорите да карат внимателно и със съобразена скорост, спазвайки пътната сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.03.17", "title": "Движението на АМ „Хемус“ в посока Варна ще е в една лента"}
{"url": "http://www.cross.bg/aleksiii-evfimian-boga-1599249.html", "text": "/КРОСС/ Преподобни Алексий бил единствен син на Евфимиан и Аглаида - благочестиви, знатни и богати християни в Рим, живели през ІV век. Той бил роден късно след дълги родителски молитви, поради това бил особено мил на баща и майка. Алексий получил добро възпитание и образование. От ранни години той обикнал Господа от цялото си сърце. В желанието си да Му угоди, той тайно си налагал лишения, спазвал строг пост, носел на тялото си груба власеница. Горейки все повече и повече от любов към Бога, той пожелал да се отрече заради Него от всички световни радости и да му служи в иночески чин. Но родителите му не желаели това и когато Алексий пораснал, те му намерили невяста, мома от царски род, необикновено красива, и го оженили. Вероятно св. Алексий не се решил явно да се противи на родителската воля, но намерението му да се отрече от суетата на света се вкоренило в неговото сърце.В самия ден на женитбата, когато младите съпрузи останали насаме, Алексий пристъпил към девойката, дал й златния пръстен и скъпоценния си пояс, загънат в копринен плат, и й казал: \"Пази това и Бог да бъде между мене и тебе, докато благодатта Му не устрои в нас нещо ново!\" Подир това влязъл в своята отделна спалня, съблякъл си сърмените дрехи, скъпоценни камъни, тайно напуснал бащиния дворец и заминал от града. Той дошъл на пристанището, качил се на кораб и се отправил за Лаодикия (Мала Азия). През всичкото време по пътя той молел Бога да го избави от светската суета и да го удостои на страшния съд да застане от дясната Му страна. От Лаодикия Алексий отишъл в Месопотамия, град Едеса, гдето се намирал неръкотворният образ на Спасителя. Там Алексий раздал парите си на бедните, а сам почнал да живее като просек пред храма \"Св. Богородица\". Той се хранел от подаяния, дене и ноще се молел и всяка неделя се причащавал със светите Тайни.Тежко било на семейството да понася неговото отсъствие. Дълго го търсили в града и околностите. Като видели, че Алексий не се връща, майка му в дълбока скръб се затворила в стаята си. \"Няма да изляза оттук - казала тя, - докато не узная какво се е случило с милия ми син\". Младата съпруга се затворила заедно с нея и те неутешно плачели и тъжели. А Евфимиан пращал слугите си в разни градове и страни, за да разузнаят за Алексий, но безуспешни останали техните търсения. Някои от тях дошли в Едеса, но между просяците, които се тълпели пред храма, те не познали своя млад господар и дори му дали милостиня наравно с другите просяци. Алексий ги познал и в смирението си се зарадвал, че получил подаяние от слугите си.Седемнадесет години Алексий проживял с просия пред храма \"Св. Богородица\". С дълбокото си смирение и постоянна молитва той угодил на Бога. Един от служителите на храма видял в съня си Божията Майка, която му казала: \"Въведи в църквата ми Божия човек, защото молитвата му стигна до Бога и както венец върху царска глава, така Дух Светий ще почива върху него!\" Църковнослужителят недоумявал за кого са тия думи, но видението се повторило и Божията Майка посочила просяка, който седял при храмовите врати. Оттогава всички започнали да оказват на Алексий голяма почит. Тогава той, като не желаел човешка слава, тайно напуснал града. Качил се на кораб, който отплавал за Киликия, като мислел да се посели там при църквата \"Св. ап. Павел\". Но случило се съвсем друго. При пътуването по море се дигнала страшна буря. Корабът, след като се лутал дълго, излязъл на бреговете на Италия, недалече от Рим. Алексий решил да отиде в Рим и там да живее около дома на своя баща.Приближавайки се до родителската къща, той срещнал баща си, който се връщал от царския дворец, придружен от многобройни слуги. Алексий му се поклонил до земята и казал: \"Рабе Божи, смили се над мене бедния и дай ми ъгъл в твоя дом, за да мога да се храня с трохите, които падат от трапезата ти! А Господ ще те благослови и ще ти даде царството небесно, и ако имаш някого от твоите близки да странства, ще го завърне благополучно.\" Тия последни думи напомнили на Евфимиан за любимия му син. Той се просълзил, заповядал да дадат на просяка една колиба до неговия дом и, обръщайки се към слугите, казал: \"Ще дам награда на тоя от вас, който ще се грижи за просяка и ще му носи храна от моята трапеза\".Така почнал да живее св. Алексий пред вратите на бащиния дом. Никой не могъл да го познае, понеже седемнадесет години, прекарани в бедност и лишения, съвършено изменили неговата външност. Всеки ден един от слугите донасял на бедняка храна от трапезата на бащата, но той я раздавал на бедните, като сам се задоволявал с хляб и вода. Непрестанно се молел, причастявал се всяка неделя, понасял с най-голямо търпение бедността, презрението и оскърбленията, често нанасяни му от слугите, които му се присмивали, хулели го и дори понякога го биели. По-тежко за него било едно друго изпитание: в своята колиба, която се намирала до самия бащин дом, той могъл да чува плача и риданията на майка си и жена си, които не преставали да тъжат за него. Но той твърдо решил да принесе тая привързаност в жертва на Бога и докрай устоял в своето намерение.Тъй минали още 17 години. Бог предвъзвестил на Алексий близката му смърт. Тогава той поискал хартия и мастило от слугата, който го наглеждал, и описал целия си живот оттогава, когато бил напуснал родителския дом. В заключение на описанието той искал от родителите и от съпругата си прошка. \"И аз страдах заради вашата скръб - пишел той - и непрестанно молех Бога да ви даде търпение и да ви приеме в царството Си. Вярвам, че той ще изпълни молитвата ми, защото от любов към Него, аз бях така немилосърден към вашата тъга и тъй жесток към самия себе си.\"Като написал това, св. Алексий започнал спокойно да очаква смъртта и цял се предал на молитва.Около това време, както разказва преданието, папа Инокентий служел божествена литургия, на която присъствал и цар Хонорий (395-423). През време на богослужението изведнъж всички чули думите: \"Потърсете Божия Човек, който се готви да излезе от тялото, за да се помоли за града!\" Всички били обзети от страх и недоумявали - за кого ли се отнасят тия думи! Но на другия ден през време на всенощната църковна служба същият тайнствен глас казал: \"В дома на Евфимиан търсете Божия човек!\" Тогава царят казал на Евфимиан: \"Защо не си ни обадил, че у тебе живее човек Божи?\" - \"Бог ми е свидетел - отговорил Евфимиан, - че аз не зная за кого са тия думи!\" Той повикал своя домакин и го попитал, няма ли между неговите слуги такъв, който особено да се отличава с добродетели и благочестие, но домакинът не можал да посочи никого.Царят и папата сами поискали да отидат в дома на Евфимиан. Евфимиан отишъл напред, за да приеме високите гости с нужните почести. Той излязъл да ги посрещне според обичая със свещи и тамян.Веднага в стаята, където се намирали с Евфимиан царят и папата, влязъл слугата, комуто било поръчано да се грижи за Алексий и рекъл: \"Господарю, не ония ли просяк, когото ми повери ти, е човекът Божи? Той цяла нощ прекарва в молитва, спазва строг пост и понася оскърбленията с търпение и кротост.\" Като чул това, Евфимиан се отправил в колибата, в която живеел Алексий, и го повикал от прозореца, но отговор нямало. Повикал го три пъти и като не получил отговор, влязъл в колибата. Там просякът лежал мъртъв. Лицето му било покрито. В ръцете му имало изписана хартия. Евфимиан открил лицето му и видял, че сияе с необикновена светлина. Той поискал да вземе хартията, но не могъл да я изтръгне от ръцете на умрелия.Тогава се върнал в дома и казал на императора и папата: \"Намерих този, когото търсим, но го намерих вече мъртъв.\" Царят заповядал да приготвят богат одър; изнесли тялото на просяка от бедната колиба, поставили го на одъра и всички коленичили и му се поклонили.Тогава императорът взел от ръката на умрелия изписаната хартия и сред общо мълчание, започнали да четат написаното. Евфимиан скоро узнал, кой е бил покойникът. Съкрушен от скръб, той паднал на земята, ридаел и прегръщал мъртвото тяло на сина си, като казвал: \"О, мило мое дете! Защо ти така ни натъжи? Колко години прекара до къщата ми, видя скръбта на родителите си и не ги утеши! Какво да правя сега? Да оплаквам смъртта ти или да се радвам за завръщането ти?\" Аглаида и снаха й, като чули виковете и риданията, поискали да узнаят, какво се е случило. А когато чули, че умрелият просяк е същият Алексий, закогото тъй дълго тъгували, те с плач и ридание излезли от своя затвор, промъкнали се през тълпата и прегърнали бездиханното тяло. Всички плачели, като гледали тяхната дълбока и безутешна скръб.Одърът с тялото на праведния Алексий бил поставен на площада по повеля на царя и папата и жителите на Рим дохождали да се поклонят на светите мощи на Божия човек, който от любов към Господа пожертвал всички световни радости и се отрекъл от щастие, богатство и човешка слава, за да служи Богу в смирение и нищета.Жития на светиите, Синодално издателство, 1991 г.  ", "date": "2019.03.17", "title": "Преп. Алексий, човек Божий. Прпмчк Павел."}
{"url": "http://www.cross.bg/tema-nova-pesen-1599252.html", "text": "/КРОСС/ Тема: Време за реванш - Кобрата срещу Снайпериста, седмица преди мача в Калифорния. Съперникът на Кубрат Пулев - Богдан Дино, ексклузивно пред НОВА.Тема: Развод по британски и последиците за Европа. Какво ще се промени за българите на Острова?Тема: Когато „сбогом\" е само начало. Папи Ханс, с нова роля и нова песен.Тема: Херкулес от Червен бряг, който донесе злато на България. Световтнтият шампион по вдигане на тежести Карлос Насар, в студиото на НОВА.Тема:Тема: Пътища към енергийна независимост. Разговор с Румен Овчаров.Младежта на България. Разговор с Първан Симеонов и Ани Владимирова.Деси Добрева, с нова песен.Актьорът Симеон Лютаков в неделното утро.БНТ2 с ново етношоу.Стефан Попов: Пътешествие в Йордания.На живо от Пампорово: Зимни емоции и конгрес на ски-учителите. ", "date": "2019.03.17", "title": "Теми и гости в сутрешните блокове на телевизиите"}
{"url": "http://www.cross.bg/bulgariya-suvet-elektromeri-1599289.html", "text": "/КРОСС/ Контролът върху отчитането на електромерите и ефектът от внедряването на дистанционно обслужвани средства за търговско измерване бяха обсъдени на заседание на Потребителския съвет към „ЧЕЗ България\", което се проведе на 15 март - Международния ден на потребителя.Дистанционно обслужваните електромери дават възможност за поглед в реално време върху мрежата, за наблюдение на заетия капацитет и незабавна реакция при аномалии. Стриктният контрол дава възможност да се повиши качеството на услугата за потребителите. Електромерите от нов тип са и първата стъпка към реализирането на все по-високите изисквания на клиентите, които в близко бъдеще ще могат да произвеждат електроенергия за собствени нужди. Електромерите притежават сертификат по MID директива, която е задължителна за всички държави-членки на ЕС и са за напрежение според Eвропейската норма N5016, а именно между 207 и 253 волта.„Използването на дистанционно обслужваните електромери води до повишаване на надеждността на мрежата. Всички електромери, които се поставят, отговорят на стандартите в България и Европейския съюз и са снабдени с хардуерна и софтуерна защита, за да се гарантира най-високо качество на предоставяната услуга\", заяви Илиян Мутафчиев, директор „Мерене и управление на данните\", „ЧЕЗ Разпределение България\" АД.„ЧЕЗ Разпределение\" представи пред участниците в съвета мерките, които дружеството предприема, за да контролира процеса на отчитане. Подчертано бе, че електромерите се отчитат задължително до 31 дни, а точността на отчета се контролира чрез няколко нива на контрол.Участниците в потребителския съвет призоваха клиентите, които нямат възможност да осигурят достъп до електромерите по време на редовния отчет, да използват възможността за самоотчет - чрез денонощната телефонна линия на ЧЕЗ 0700 10 010, в център за обслужване на клиенти, по факс 02/8959 667, чрез имейл klienti@cez-rp.bg или сайтовете на ЧЕЗ в секциите за електронни услуги.Потребителският съвет към ЧЕЗ е създаден през 2013 г. В него членуват потребителски, граждански и експертни организации, които припознават като своя кауза защитата на правата на клиентите и подобряване на процесите на обслужване в съответствие с най-добрите европейски практики - Комисията за защита на потребителите, Българска национална асоциация АКТИВНИ ПОТРЕБИТЕЛИ, Федерация на потребителите в България, Независим съюз на потребителите в България, Европейски потребителски център, Български потребителски център, Институт за енергиен мениджмънт, Техническия университет - София.  ", "date": "2019.03.17", "title": "Потребителският съвет на ЧЕЗ обсъди ползата от дистанционните електромери"}
