{"url": "http://www.cross.bg/gurtziya-ognebortzi-yuzhna-1606451.html", "text": "/КРОСС/ Десетки огнеборци се борят с голям горски пожар, който  бушува в Южна Гърция. Това съобщиха местните власти, цитирани от БТА.Противопожарната служба посочи, че огънят е пламнал днес следобед в планински район на полуостров Пелопонес, на около 250 километра западно от Атина. Причината засега е неизвестна.В гасенето са се включили 40 пожарникари, 15 пожарни автомобила и два самолети. ", "date": "2019.06.10", "title": " Десетки огнеборци се борят с голям пожар в Южна Гърция"}
{"url": "http://www.cross.bg/mladite-vsichki-izbori-1606448.html", "text": "/КРОСС/ \"Първо искам да поздравя всички младежи за неуморната работа по време на изминалата кампания за Европейски избори 2019 година. Искам да поздравя всички областни и общински структури за проведените мероприятия и инициативи. Очевидно всички усилия са допринесли за ръста в електоралната подкрепа на младите към БСП , който съм убеден, че ще продължим да увеличаваме.\" С тези думи председателят на Младежко обединение в БСП Николай Бериевски откри редовното заседание на Националния съвет.Бериевски насочи вниманието на членовете към предстоящото най-голямото европейско събитие, на което България ще бъде домакин, а именно Летен лагер 2019 г. Той припомни, че лагерът ще се проведе в периода 29 юли - 4 август в Албена, където участие ще вземат над 800 делегати от цяла Европа.\"Изключително съм горд, че именно ние ще бъдем домакини на това събитие, защото то дава изключителна възможност - проблемите на младите хора да бъдат върнати в дневния ред на Европа\", категоричен бе Бериевски.Председателят на Младежко обединение в БСП - София Петко Димитров направи изчерпателен анализ на кампанията за отминалите европейски избори, като изброи всички младежки мероприятия и инициативи, които се проведоха в рамките на месец май.\"Кампанията ни \"Гласувай, има смисъл\" се проведе в почти всички области. Идеята на тази инициатива беше да припомним на младите хора, че всъщност от тях зависи много и бъдещето е в техните ръце. В Плевен се проведе среща дискусия със студенти от Медицинския университет в града. Във Варна младежите организираха среща с граждани и шествие в центъра на морската столица. В Пловдив област младежите организираха благотворителен турнир по канадска борба, в който се включиха много млади хора. В София се организира конференция Европа на младите, в която взеха участие над 200 души, представители на НПО сектора, синдикати и др.\" - така представи част от дейности на младите социалисти по време на кампанията Петко Димитров. Зам. - председателят на младите социалисти Атанас Атанасов изтъкна като приоритет за бъдещата работа на обединението, предстоящите местни избори. Той категорично заяви, че именно младежката енергия, сила и обединеност ще бъдат водещи в победата на Българската социалистическа партия през есента. На заседанието бе обсъден и предстоящият за левицата ежегоден събор- Бузлуджа 2019 година, където Младежкото обединение в БСП отново има водеща роля. ", "date": "2019.06.10", "title": " Младите в БСП:  Младежката енергия и сплотеността ще доведат БСП до силни резултати на местните избори"}
{"url": "http://www.cross.bg/strana-bulgariya-rabotnata-1606449.html", "text": "/КРОСС/ „Руската федерация е стратегически партньор на България в енергийния отрасъл. Уверена съм, че сътрудничеството ни в тази област е ключово за развитието на двустранните отношения.\" Това каза министърът на енергетиката Теменужка Петкова, която откри петото заседание на работната група по енергетика в състава на Междуправителствената българо-руска комисия за икономическо и научно-техническо сътрудничество, която се провежда в София.  В рамките на срещата България и Русия обсъдиха сътрудничеството помежду им в ядрената енергетика, в газовата и нефтената област, както и в електроенергетиката. Българската страна информира руските си партньори за основни моменти от разработената процедура за избор на стратегически инвеститор за АЕЦ „Белене\", която вече е публикувана в Официален вестник на ЕС. В процедурата е предоставена възможност за включване на големи консуматори - чрез договори за изкупуване на електроенергия или за придобиване на миноритарно участие в капитала на проектната компания. „Разглеждаме сериозно възможността за участие на „Росатом\" в проекта, каза съпредседателят на работната група от руска страна - заместник-министърът на енергетиката Анатолий Яновский. Министър Петкова поясни, че срокът за подаване на заявления за участие от потенциалните инвеститори изтича в средата на м. август тази година.Българската и руската страна отбелязаха, че продължава реализацията на мерките, заложени в подписаната през 2017 г. Пътна карта за развитие на газопреносната инфраструктура на територията на нашата страна. Българската страна информира, че, след направените промени в Енергийната стратегия, в момента е в ход процес на разширяване на газопреносната инфраструктура на „Булгартрансгаз\" ЕАД от българо-турската до българо-сръбската граница. В рамките на работната група отново бе подчертано значението на проекта в контекста на перспективата за изграждане на газоразпределителен център на територията на България. Концепцията за газоразпределителен център предвижда доставки на газ от Руската федерация като един от източниците за захранването му.", "date": "2019.06.10", "title": "Министър Петкова: Русия е стратегически партньор на България в енергийната област"}
{"url": "http://www.cross.bg/ychastval-ychenik-izmami-1606447.html", "text": "/КРОСС/ Районният съд във Велико Търново осъди ученик, участвал в телефонни измами за над 53 хиляди лева. Наложена му е присъда една година лишаване от свобода, която е отложена с изпитателен срок от три години, съобщиха от прокуратурата.Непълнолетният ученик е участвал в три телефонни измами, извършени от 5 до 20 септември миналата година в Арбанаси и Велико Търново. Потърпевши са три възрастни жени, които са дали на младежа общо 53 265 лева. Ученикът е бил преносвач на сумите и е работил в съучастие с двама мъже от град Левски.Пред съда младежът е признал вината си и е сключил споразумение с прокуратурата. Наказанието му не подлежи на обжалване и има последици на влязло в сила. ", "date": "2019.06.10", "title": "Осъдиха ученик, участвал в ало измами за над 53 хил. лева"}
{"url": "http://www.cross.bg/fest-sofia-fitnes-1606438.html", "text": "/КРОСС/ „Открий своята сила, открий своята тренировка!\" е мотото и на тазгодишния Sofia Fit Fest 2019, който ще се проведе на 4, 5 и 6 октомври в зала „Арена Армеец\". Тази година изданието на фестивала е два пъти по-мащабно. Ще бъдат представени над 35 вида фитнес дисциплини за групови тренировки и общо над 40 от най-успешните и популярни фитнес презентъри от цял свят и България.Площта на Sofia Fit Fest 2019 е значително увеличена, в сравнение с предишната година - 2 000 кв.м. открита зона и 1 300 кв.м. закрита част, всяка от които с целодневна активна програма. И тази година най-мащабното събитие за групови тренировки се провежда в партньорство с Фондация „София - Европейска столица на спорта\".Един от най-успешните и легендарни спортисти в България - Йордан Йовчев, активно подкрепя Sofia Fit Fest 2019. Тази година той е официалният посланик на фестивала, включва се в лекторската програма, както и със собствена спортна демонтрация на станцията за стрийт фитнес, чийто възможности ще ни демонстрират и от Клуб по гимнастика и стрийт фитнес „Street Workout Bulgaria\".„С най-голямо желание и удоволствие и тази година съм част от Sofia Fit Fest. Защото има какво да предадем на всеки, който е или иска да бъде физически активен, който иска да прекара емоционално и забавно време с нас. На фестивала ще съм мотиватор и лектор, и ще се включа с личния си пример, който се надявам, че ще вдъхнови много нови фенове на активния начин на живот.\", сподели Йордан Йовчев по повод предстоящото издание на фестивала.Sofia Fit Fest 2019 ще предложи на своите посетители специално изградена открита кросфит зона, на която тази година ще се проведат състезания и с награден фонд. Зоната се изгражда в партньорство с доказани професионалисти - кросфит треньори и мениджъри на две от най-развитите и популярни кросфит зали в София, CrossFit 681 и Crossfire. А участниците ще имат възможността да бъдат тренирани лично от Ставри Ставрев - първият българин, класирал се на най-престижните игри по кросфит в САЩ тази година, на които за 200 квоти се бориха над 400 000 атлета от цял свят.Една от целите на фестивала - да представя иновациите и последните световни тенденции в света на груповия фитнес, се осъществява и тази година. За първи път в България на Sofia Fit Fest 2019 ще бъде представена концепцията MYFUNTONE и нейният основател, шведката Яна Спринг. А превърналата се в световен феномен Strong By Zumba, тази година ще се тренира  с една истинска звезда и мастър треньор от САЩ - Нейт Офър. Сред изненадите на Sofia Fit Fest 2019 са и Legion Run препятствията, специално конструирани за фестивала.„Хората в България все повече осъзнават нуждата и ползите от по-активния начин на живот, съчетаващ здравословно хранене и спорт. Вярваме, че Sofia Fit Fest ще им предостави не само нужната информация и допълнителна мотивация, но и практически съвети как да се възползват максимално от най-новите постижения и тенденции в сферата на фитнеса и спорта в зала.\", каза Марина Ранкова, създател и организатор на Sofia Fit Fest и един от водещите спортни инструктори у нас.Трите фестивални дни събират в себе си множество тренировки, демонстрации, семинари и обучения. На 4 октомври програмата е посветена на специализирани обучения и сертификации за спортни инструктори и треньори, водени от лицензирани  професионалисти от цял свят. На 5 и 6 октомври участниците на Sofia Fit Fest 2019 могат да се насладят на  активна програма, провеждаща се на 2 сцени, с най-популярните и утвърдени български и международни фитнес презентъри, покриващи почти всички най-обичани спортни класове (дисциплини) за групови тренировки. Всеки участник може да наблюдава или участва във всеки един клас от фестивалната програма свободно и спрямо своите предпочитания и възможности. Sofia Fit Fest е за всеки, независимо от неговите възраст, пол или ниво на спортна подготовка.Sofia Fit Fest е най-мащабният провеждан до сега международен фитнес фестивал в България. Посветено на груповите тренировки и на спорта в зала, събитието предлага спортни занимания като степ аеробика, аеробика, зумба, спининг, кросфит и още над 30 вида дисциплини. Sofia Fit Fest е без аналог у нас, събирайки на едно място множество международни презентъри и провеждайки десетки обучения за професионални инструктори и треньори, семинари за активен начин на живот и здравословно хранене, като част от основната програма на фестивала.Sofia Fit Fest се провежда за първи път през 2018 г., в гр. София. Основната цел на фестивала е да популяризира активния начин на живот и да мотивира колкото се може повече хора да спортуват. Sofia Fit Fest е първият от такъв мащаб, ежегоден международен фитнес и уелнес фестивал в България, посветен на груповите спортни занимания и спорта в зала. Първото издание на Sofia Fit Fest през  2018 г.  събира в тренировъчната зала на Арена Армеец над 400 човека от цялата страна. В обученията за групови фитнес инструктори и треньори се включват близо 150 човека. Активната програма в зала покрива над 15 разнообразни фитнес дисциплини. На сцената на Sofia Fit Fest 2018 са представени истински звезди в сферата на груповия фитнес от Италия, Аржентина, Германия, Гърция, Швейцария, както и утвърдени имена от България.Sofia Fit Fest се осъществява с подкрепата на Фондация „София - Европейска столица на спорта\" и е част от спортния календар на Столична Община.„Спорт Ивентс България\" ООД е създадена в началото на 2018 г. с цел реализация на проекта Sofia Fit Fest. Състои се от екип, споделящ обща страст към фитнеса и здравословния начин на живот, обединен в мисията си да създаде събитие, което да вдъхнови, мотивира и образова хората под един покрив. Лицето, сърцето и вдъхновителят на проекта е Марина Ранкова - утвърден и амбициозен спортен инструктор с впечатляваща професионална автобиография, презентър с опит от международни и национални сцени. ", "date": "2019.06.10", "title": "Йордан Йовчев ще бъде посланик на тазгодишния Sofia Fit Fest 2019 "}
{"url": "http://www.cross.bg/club-beach-cacao-1606439.html", "text": "/КРОСС/  Дългоочакваното откриване на сезонa в Cacao Beach Club отново събра феновете на качествената електронна музика. През изминалия уикенд хиляди българи и чужденци се събраха на плажа, за да дадат подобаващ старт на лято 2019.В деня на откриването - 8 юни, специален гост беше любимеца на публиката Dennis Cruz. Тек-хаус артистът, който наскоро получи награда за най-добър трак за 2018 се раздаде за българската публика, отправяйки сериозна заявка към гостите на клуба за това, което ги очаква през летния сезон. Заедно с него, имахме удоволствието да видим и испанката Тini Gessler - резидент на партитата Elrow, която допринесе за празничната атмосфера с динамичен тек-хаус сет. В партито се включиха и българските диджеи Bagеrziev и Pacho & Pepo.След незабравимото парти по повод старта на летния сезон, най-посещавания клуб на българското черноморие Cacao Beach Club ще отбележи и емблематичния July Morning. Предстои да посрещнем първото юлско слънце в компанията на испанеца Eddy M и разбира се, Deso & Kaiski.Цялата програма, както и повече информация за предстоящите партита, може да видите тук , както и на официалната Фейсбук страница на CACAO BEACH CLUB  .  ", "date": "2019.06.10", "title": "Хиляди фенове дадоха старт на летния сезон в Cacao Beach Club"}
{"url": "http://www.cross.bg/zaharieva-dvete-makedoniya-1606442.html", "text": "/КРОСС/ Трябва да ускорим проекта на транспортен коридор номер 8, заяви вицепремиерът и министър на външните работи Екатерина Захариева, съобщава БГНЕС.По нейна покана в МВнР се състоя първото заседание на Съвместната междуправителствена комисия, създадена по силата на Договора за приятелство, добросъседство и сътрудничество с Република Северна Македония. Комисията е съпредседателствана от двамата външни министри - Екатерина Захариева и македонският ѝ колега Никола Димитров.В изказването си Захариева припомни, че двете страни са създали обща работна група, която да работи по изграждането на Паневропейски транспортен коридор 8, както и че България и Македония все още нямат железопътна свързаност помежду си. „Има осигурено финансиране. Това не са прости инфраструктурни проекти\", отбеляза Захариева.Двете страни подписаха официалния протокол от днешното заседание, чиято основна цел е бъде направен преглед на прилагането на подписания на 1 август 2017 г. Договор за приятелство. Освен пленарни разговори между членовете на комисията, двамата министри проведоха и разговор на четири очи.Министър Захариева подчерта, че обсъжданите теми са много, сред които икономика, култура, образование, както и работата на съвместната историческа комисия. Тя отчете, че политическите взаимоотношения между двете страни бележат голям напредък, а като пример за това даде разменените общо 8 визити между премиерите за последните две години, както и множеството делегации и срещи на различни форуми.„Има конструктивен, добросъседски и приятелски дух между двете държави\", отбеляза Захариева. България и Македония бележат и ръст в стокообмена помежду си през 2017 и 2018 г.. Наблюдава се обаче малък в спад в първото тримесечие на тази година, но икономическите министерство на двете държави започват работа за преодоляване на тази тенденция.„Исторически въпроси за нас са крайъгълният камък в Договора за добросъседство\", подчерта още Захариева и допълни: „Да учим младите хора на истината\". Все пак тя отбеляза, че е постигнат значителен напредък, но изрази надежда за още по-интензивна работа. ", "date": "2019.06.10", "title": "България и Македония искат бързо изграждане на Коридор №8"}
{"url": "http://www.cross.bg/byri-i-poroiini-duzhdove-v-rymuniya-1606441.html", "text": "/КРОСС/ Поройни дъждове и силни бури засегнаха град Търгу Жиу в югозапания румънски регион Горж.Вследствие на силните ветрове, голям покрив беше откъснат от къща и нанесе материални щети върху няколко автомобила.Няма данни за пострадали хора, но изпочупените клони и гръмотевичните бури изплашиха жителите на региона. Движението по някои пътища е затруднено, заради паднали дървета. ", "date": "2019.06.10", "title": "Бури и поройни дъждове в Румъния "}
{"url": "http://www.cross.bg/skakaltzi-ploshti-sardiniya-1606446.html", "text": "/КРОСС/ Нашествие на милиони скакалци в центъра на италианския остров Сардиния буди тревога сред земеделците в региона, където около 2000 хектара вече са опустошени от насекомите, съобщава БТА.Подобно нашествие не е регистрирано от над 60 години, отбелязва Игнацио Флорис, професор по ентомология от университета на Сасари, цитиран от в. \"Стампа\".На места в най-засегнатата централна част на острова \"килими\" от скакалци покриват терена, алармират от земеделската организация \"Колдирети\". \"Юни и юли, но също и август са благоприятните месеци за размножаването на скакалците, които използват за целта необработваеми площи, но се местят и в обработваеми земи, за да се хранят\", отбелязват от \"Колдирети\".От организацията допълват, че за момента каквито и мерки да бъдат предприети за разрешаване на проблема, ще бъдат неефикасни. Едно от възможните решения е обработването на необработваемите площи, представляващи идеалното място за размножаване на скакалците. ", "date": "2019.06.10", "title": " Милиони скакалци завладяха остров Сардиния "}
{"url": "http://www.cross.bg/festival-lavandylata-bulgariya-1606405.html", "text": "/КРОСС/ Шестият национален фестивал на лавандулата тази година ще се проведе на 22 юни (в навечерието на Еньов ден) в град Генерал Тошево и на 29 юни, Петровден, в Средно Градище, община Чирпан.Целта на събитието е да отдаде внимание на водещото място на страната ни в отглеждането на лавандула и производството на лавандулово масло. От 2012 г. България е световен лидер в сектор „Производство на етерични масла\". Българските земеделски стопани отглеждат хиляди декари с най-модерните и маслодайни сортове лавандула, а безупречното качество на добиваното от тях лавандулово масло е добре разпознаваемо и много търсено на международните пазари. България е безспорен световен лидер в отглеждането на маслодайна роза Дамасцена и лавандула и представата за страната ни все по-често се свързва с тези две изключително красиви, благоуханни и икономически рентабилни култури.Националният фестивал на Лавандулата стартира със своето първо издание през 2014 г. в живописното Средногорско селце Средно Градище, община Чирпан. Седмица по-късно празникът гостува на трудолюбивите земеделски стопани от Добружда, като негов любезен домакин са жителите на град Генерал Тошево. Средно Градище се утвърди като традиционен домакин на Фестивала, тъй като в неговото землище, преди почти 100 години са направени едни от най-старите експериментални лавандулови насаждения в страната. Този уникален и единствен по рода си празник отдава заслужено внимание и почит към труда и усилията на предприемчивите земеделски стопани от Тракия и Добруджа - регионите с най-голяма концентрация на лавандулови насаждения. Организатор на Националния фестивал на Лавандулата е Организационен комитет с председател Нина Гиргинова. Почетен председател на организационния комитет е актьорът Станислав Яневски, чиято световна популярност изключително много помага на каузи, свързани с опазване на околната среда, развитие на земеделието и съхраняване на българските културно-исторически традиции. Фестивалната програма е изключително разнообразна, с множество културно-музикални изяви на творци и изпълнители от страната и чужбина, делова среща на земеделци, агро-специалисти, предприемачи, търговци на етерични масла и представители на местната и държавна администрация от сектор „Земеделие\". Една от най-желаните и привлекателни инициативи на фестивала е Детската лавандулова работилница, изключително атрактивен и масово посещаван e Базарът на лавандулови и био-продукти, артистични и музикални участия, благотворителни инициативи, конкурс „Крал и кралица на Лавандулата\". Всяка година двете издания на Националния фестивал на Лавандулата има своя гост-звезда и богата фолклорно-музикална програма, съвкупност от най-характерните и обичани народни песни и танци от Тракия и Добружда. Гостите на фестивала вече са се радвали на изпълненията на поплярни и любими изпълнители като Нелина, Джена, Глория, Валя, Кичка Бодурова, а тази година звезда на празника ще бъде родената в Добруджа певица Димана. Нейната музика връща спомена за автентичността на добруджанския многогласен фолкор и изразителността на добруджанската песен.Организационният комитет усилено работи по създаването на Музей на Лавандулата, както и изработването на Лавандулова карта на България. ", "date": "2019.06.10", "title": "Шестият национален фестивал на лавандулата ще се проведе на Еньовден "}
{"url": "http://www.cross.bg/otkriha-dogerlend-morskoto-1606406.html", "text": "/КРОСС/ Изследователи от университета в Брадфорд откриха древен подводен ландшафт в Северно море. Той може да е съхранил останките от селищата на ранни ловци-събирачи. Данни от изследванията са публикувани в .По време на 11-дневната експедиция експертите са взели проби от утайки на морското дъно. Възрастта на ландшафта с вкаменени останки от праисторическа гора е 10 000 години. Той е част от Догерленд - площ от няколко хиляди квадратни км - и е разположен между континента и източните брегове на Великобритания.В хода на изследването анализът на пробите показал, че слоят сгъстен торф е под морското дъно. Според експерти, той показва формирането на плодородни благодатни на влага зони в миналото. В някои части на Земята са регистрирани седименти от големи реки. Учените се надяват да открият следи от населени места.В края на последния ледников период Догерленд постепенно започнал да се освобождава от ледената шапка. Той се превърнал в обширна гориста равнина с общност от ловци-събирачи и стада от животни. Това довело до наводняване на района преди около 8 000 години. ", "date": "2019.06.10", "title": "В Северно море откриха потънал праисторически свят "}
{"url": "http://www.cross.bg/burzi-krediti-firmi-1606440.html", "text": "/КРОСС/ Омбудсманът Мая Манолова предлага мерки срещу злоупотребите на фирми за бързи кредити. До момента тя е получила над 3500 жалби на граждани срещу фирми за бързи заеми.Одобрения за кредити без оглед на това дали получателите им могат да ги изплащат, начисляване на неустойки за неосигурен поръчител след отпускане на заема, включване на допълнителни услуги в кредита, които го оскъпяват, договори с празни полета и без погасителен план. Това са част от нередностите при отпускането на бързи кредити, които спомена Мая Манолова по време на форума по темата, организиран от нея: \"Не сме срещу съществуването на фирми за бързи кредити. Това обаче, което трябва да се случи, е наистина да бъдат накарани да спазват правилата\"В общите условия на всички фирми за бързи кредити, които е проверила Комисията за защита на потребителите, има неравноправни клаузи, призна председателят ѝ Димитър Маргаритов: \"След като тези дружества приведат в съответствие с нашите препоръки своите общи условия, потребителите получават пак общите условия с неравноправните клаузи\".Разширяване на правомощията на Комисията и надзорен орган за фирмите за бързи кредити извън БНБ. Това са част от предложенията за решаване на проблемите в сектора, които се чуха по време на дискусията, организирана от Манолова. ", "date": "2019.06.10", "title": "Над 3500 жалби са подадени за измами с бързи кредити"}
{"url": "http://www.cross.bg/zafirov-ninova-izbori-1606436.html", "text": "/КРОСС/ „Нормално е да има оживена дискусия след резултата от изборите, който не коренспондираше с нашите очаквания. Имахме много добра визия за тези избори, но не успяхме да я обясним добре на хората. Нашият разказ за бъдещето на Европа не се случи.\" Това заяви членът на ИБ на БСП Атанас Зафиров по Канал 3. По думите му когато си изгубил едни избори с близо  7%, преизчислено с ниската избирателна активност  и равнявайки се на 100 хил. гласа, трябва по-прецизно да се категоризира дали си спечелил, или изгубил. „Моето лично мнение е, че никой не спечели тези избори\", изрази мнение той.„Поздравявам Корнелия Нинова за поемането на отговорност, защото това не е практика в партията. Това действие е похвално, но друг е въпросът какво следва с него.  Мисля, че все пак оставката е пресилен ход и мисля, че не трябваше да я подава\", заяви Зафиров. По думите му Нинова няма вина за изборния резултат. Той добави, че темата за корупцията не трябва да бъде изоставена, защото тя вълнува хората.„Партията влезе не много балансирано в тази кампания - това са вътрешните проблеми\", коментира Зафиров. По думите му външните причини не са споменати в документите за равносметка за изборния резултат на БСП - купеният вот, административният вот, натискът, общата апатия.  Той отбеляза, че в последните 2 седмици нещо се е объркало в кампанията на социалистите.„Нямам основание да смятам, че Корнелия Нинова няма да бъде преизбрана. Относно метода на избора - това ще реши Конгресът. Съгласно сегашния Устав - председателят трябва да бъде избран от цялата партия. Партията подкрепя Корнелия Нинова\", каза още Зафиров.  ", "date": "2019.06.10", "title": "Атанас Зафиров: Имахме много добра визия за тези избори, но не успяхме да я обясним добре на хората"}
{"url": "http://www.cross.bg/elektrozahranvaneto-rekonstryktziya-razpredelenie-1606437.html", "text": "Подстанция „Фестивална\" осигурява електрозахранването на 40 хил. потребители в кварталите Младост 1 и 2, Дружба 1 и 2, Гара Искър, Горубляне, Полигона, както и потребителите в района на 7-ми километър.  В рамките на проекта, въз основа на одобрен инвестиционен проект и разрешение за строеж, в подстанцията се реконструират разпределителни уредби средно напрежение, извършва се демонтаж на съществуващи, доставка и монтаж на нови съоръжения и оборудване. Проектът е един от най-сложните за реализация сред изпълняваните от дружеството. С цел осигуряване на безопасната работа на служителите и защитата на живота и здравето им се извършват оперативни превключвания, за извеждане на съоръженията от работа и осигуряване на алтернативно електрозахранване. Компанията предприе всички възможни мерки за гарантиране на сигурността на услугата на потребителите по време на ремонта и минимизиране на смущения в електрозахранването, като предвиди и временна възлова станция, която да изпълнява функциите на подстанцията, докато трае нейната реконструкция. Претоварване на алтернативно осигуреното електрозахранване обаче доведе до аварийни прекъсвания в кв. Дружба в столицата в работните дни на миналата седмица и днес. ЧЕЗ Разпределение се извинява за причиненото неудобство и полага усилия да сведе прекъсванията на електрозахранването до възможния минимум. С изпълнението на проекта компанията многократно ще подобри качеството и сигурността на електрозахранването на голяма част от София и ще осигури възможност за присъединяване на нови клиенти в източните райони на столицата.  ", "date": "2019.06.10", "title": "ЧЕЗ Разпределение инвестира 4,5 млн. лв. в реконструкция на подстанция „Фестивална\""}
{"url": "http://www.cross.bg/vreme-lova-lovtzi-1606435.html", "text": "/КРОСС/ Окръжната прокуратура във Варна предаде на съд 54-годишния Христо Х. и 40-годишния Живко И. Първият подсъдим ще отговаря за причиняване смъртта на мъж по време на лов - престъпление по член 123, ал. 1 от НК, а вторият за това, че е предал ловната си пушка на пострадалия по време на лова, без той да има надлежно разрешение за това - престъпление по член 339, ал. 1 от НК.Ловът на дружинката в село Рудник започнал на 25 февруари 2017 г. в местността Герените в землището на селото с разрешително за отстрел на чакали и лисици. Определени били позициите на всички ловци. Придружаващият ловната дружинка горски стражар проверил разрешителното, но не и документите на ловците и така пропуснал участието на пострадалия Ж. Ст., който не бил вписан в него. Ж.Ст. бил ловец до 2016 г. През август същата година той продал ловното си оръжие на своя приятел Живко И. Сутринта преди лова, пострадалият Ж.Ст. помолил своя приятел да му даде пушката, за да участва в отстрела на хищници, въпреки че не е имал право на това. Подсъдимият му се доверил и му дал пушката.По време на лова Ж.Ст. пуснал своите кучета и тръгнал през терена в разрез с всички правила - бил без светлоотразителна жилетка, шапка или лента. Подсъдимият Христо Х. произвел два изстрела в посоката, в която се намирал Ж.Ст., въпреки че нямал добра видимост, след като в полето изскочило животно. След втория изстрел установил, че е прострелял смъртоносно в главата Ж.Ст., който починал на място. Предстои делото срещу двама ловци да бъде насрочено за разглеждане във Варненския окръжен съд.", "date": "2019.06.10", "title": "Двама ловци отиват на съд за причиняване на смърт по време на лов"}
{"url": "http://www.cross.bg/rymen-sybsidiya-petkov-1606425.html", "text": "/КРОСС/ Предложението на ГЕРБ за партийна субсидия от 1 лев е цинизъм и измества темата с растящата цена на електроенергията. Коментарът направи лидерът на АБВ Румен Петков.От партията сигнализираха за увеличаващи се загуби на Националната електрическа компания, нарастване на броя енергийно бедни домакинства у нас и предстоящ колапс в енергетиката.Според Румен Петков партийната субсидия трябва да бъде фиксирана между 5 и 7 лева, а отговорност за надплатените суми през последните две години трябва да се търси от администрацията на финансовото министерство. ", "date": "2019.06.10", "title": "Румен Петков: Предложението за партийна субсидия от 1 лев е цинизъм "}
{"url": "http://www.cross.bg/sobstvenik-pernik-nameren-1606426.html", "text": "/КРОСС/ Собственик на фирма за преводи и легализация е бил намерен прострелян в Перник. Трагедията се е разиграла в офиса на фирмата му в центъра на града, потвърдиха от полицията.По първоначална версия 60-годишният Орлин Станойков се е самоубил, прострелвайки се с пушка в областта на главата. Не се съобщава за намерено предсмъртно писмо. По случая е образувано досъдебно производство. ", "date": "2019.06.10", "title": " Собственик на фирма е намерен прострелян в офиса си в Перник "}
{"url": "http://www.cross.bg/kunev-prezidenta-petur-1606427.html", "text": "/КРОСС/ Народният представител от ПГ на \"БСП за България\" и председател на Комисията по икономическа политика и туризъм  в НС Петър Кънев бе единственият депутат, който взе участие в официалната президентска делегация на президента Румен Радев за Петербургския икономически форум. Кънев участва в официалните срещи на президента Радев с президента на Руската федерация Владимир Путин и външния министър Сергей Лавров, с председателя на ООН Антонио Гутиереш и с българската общност в Санкт Петербург.  ", "date": "2019.06.10", "title": "Петър Кънев взе участие в президентската делегация в Санкт Петербург  "}
{"url": "http://www.cross.bg/ykrainski-banderoli-izdeliya-1606428.html", "text": "/КРОСС/ Митнически служители от Главна дирекция „Митническо разузнаване и разследване\" /ГД МРР/ откриха контрабандно пренасяни 9 090 000 броя отпечатани изображения, наподобяващи украински акцизни бандероли за тютюневи изделия, с различни серийни номера.На 04.06.2019 г. около 12:15 часа, на излизане от Република България през ГКПП Силистра е селектиран за щателна митническа проверка товарен автомобил с турски регистрационен номер, който по документи е превозвал изделия от алуминий и каучук от Турция за Русия. След като митническите служители забелязват манипулации по пломбажното въже, при извършената проверка установяват, че в средната част на товарното помещение камионът превозва 36 кашона, съдържащи опаковки с пачки по 500 бандерола, с отпечатано на тях изображение, наподобяващо украински акцизен бандерол за тютюневи изделия, с различни серийни номера.Нелегалната пратка от 9 090 000 стикера с изображения на украински бандероли, с общо тегло 576 кг, е задържана. Срещу шофьора на автомобила е съставен акт за установеното административно нарушение. Работата по случая продължава.", "date": "2019.06.10", "title": "АМ: Открити над 9 млн. контрабадни стикери на украински бандероли"}
{"url": "http://www.cross.bg/tyristicheski-proverka-yslygi-1606429.html", "text": "/КРОСС/ Експерти на Държавен фонд „Земеделие\" и Министерство на земеделието, храните и горите  извършиха проверка на хотел в с. Гургулят. Кандидатът е подал проектно предложение чрез МИГ Сливница-Драгоман за финансиране на проект „Оборудване за отопление на съществуващ хотел (водогреен котел на твърдо гориво 116 kW)\" по ,,Програма за развитие на селските райони‘‘ (2014-2020 г.). Стойността на исканата субсидия е 58 157 лв. Този хотел е изграден със средства по Програма САПАРД. Проектът е одобрен през декември 2006 г. и  е платен през 2008 г.„След построяването през 2008 г., обектът функционира като предоставя туристически услуги. Бил е проверяван от ДФЗ преди да бъде изплатено окончателното финансиране по Програма САПАРД. В периода 2009 - 2013 г., в рамките на мониторинговия период, са извършени пет последователни проверки. Обектът функционира, като предоставя туристически услуги\". Това обяви Стефан Спасов, началник отдел в  Министерството на земеделието, храните и горите след извършената проверка. Той поясни, че хотелът действа като туристически обект и не се използва за лични нужди. Има собствен интернет сайт, в който са обявени цени на услуги и форма за резервация, има договор с интернет сайт за резервации. „При изписване на името на туристическия обект, той фигурира и в други сайтове, които предоставят хотелски услуги. По данни на собствениците, средната заетост на обекта на месец е около 25 нощувки\", каза още той.Г-жа Николинка Миланова, която е собственичка на хотела  коментира, че е кандидатствала по програма САПАРД и е била одобрена. Обектът се  посещава от гости основно през почивните дни. „Кандидатствам за отопление, защото се изгарят по 100 кубика дърва за 1 година и е трудно да се поддържа отопление\", каза. Тя заяви, че проверката не я притеснява, защото не използва хотелът за собствено жилище.Стефан Спасов уточни, че 14-те обекта, чиято проверка започна от вчера, са свързани с туристически дейности и проектните им предложения са подадени през новия програмен период. „Проверяваме дали това са обекти, които реално функционират или се използват за лични нужди\", коментира експертът. Преди тяхното одобрение от ДФЗ ние извършваме проверката. Резултатите от извършената проверка ще бъдат предоставени на Фонда и същите те ще бъдат взети предвид от тях при разглеждането на проектното предложение\", каза още Стефан Спасов.Предстои да бъдат проверени още 12 проекта, кандидатствали за развитие на туристически дейности. Поредността им се определя от медиите.", "date": "2019.06.10", "title": "ДФ Земеделие започна проверките на къщите за гости от хотел в с. Гургулят"}
{"url": "http://www.cross.bg/slavchev-fandukova-remonta-1606430.html", "text": "/КРОСС/ Десет дни след окончателното приключване на ремонта на улица „Граф Игнатиев\" част от настилката около трамвайните релси при новоремонтирания пл. \"Славейков\" и при кръстовището с улица \"Иван Шишман\" се надигна, а плочките са счупени.Още при откриването, столичният кмет Йорданка Фандъкова е уведомена за дефектите по „Графа\", но както самата тя още тогава спомена, дефектите няма да бъдат ремонтирани, защото не пречели на цялостното движение. Столичната община наложи глоба от само  109 хил. лв. на \"Джи Пи Груп\" заради лошо качество и констатирани проблеми при ремонта, а щетите за Столицата са огромни.  Гаранцията на ремонта на улица \"Граф Игнатиев\" е 8 години, а той струваше на данъкоплатците над 24 млн. лв. без ДДС.През март тази година инж. Симеон Славчев, общински съветник от „Политическа група 5\", заедно с колегата си  Иван Велков поискаха от кмета Фандъкова да даде категорични отговори дали общината е давала съгласие да се изкореняват дърветата по „Графа\", колко дървета са били „временно\" отстранени и какво е състоянието им след приключването на ремонта? Според отговора на кмета на Столична община тя не е давала указания, не е издавала разрешителни и няма информация за изкореняване и последващо връщане на дървета по Граф Игнатиев, а за нарушенията е наложила символична глоба от 57 000лв.Във връзка с това, председателят на ПП МИР Симеон Славчев, поиска оставката на столичния кмет и добави, че това е най-малкото, което Фандъкова дължи на столичани. „Сега е готово, но е некачествено, а резултатът от безобразния ремонт на „Граф Игнатиев\", който премина през всички фази на абсурда, тепърва ще се развива с пълна пара\" подчерта общинския съветник. Днес стана ясно, че Министерството на регионалното развитие и благоустройството  е глобило Столична община с над 1,5 млн. лв. заради установени нередности в обществените поръчки за ремонти в централната част на града. По думите на Славчев „Близо 800 хил. лв. е наложената глоба за проблемите около изпълнението на ремонта на улица „Граф Игнатиев\", което е с близо 700 хил лв. повече отколкото Фандъкова поиска от изпълнителите на ремонта. Разликата, разбира се, ще я платят данъкоплатците.\" По думите на Славчев е недопустимо и противозаконно спечелена обществена поръчка с одобрен проект да се подменя в движение, както многократно се случи на Графа, а и не само там. „Управление на принципа  „проба-грешка\" стана запазена марка за ГЕРБ.  Погрешните управленските решения, които общинските съветници на ГЕРБ вземат, доказват вината, която носят за всеки провален ремонт в София. И въпреки че не лепят плочките и не запълват фугите те носят вината за случилите се некачествени ремонти, за провалени проекти и за пилеенето на общински средства „ бе категоричен още съпредседателя на ПГ 5. „Г-жа Фандъкова трябва лично да поеме политическата отговорност за Графа\" заяви Симеон Славчев и поиска от прокуратурата да информира до къде е стигнало разследването за ремонтите по Графа.  През октомври 2018 от „Политическа група 5\" първи поискаха оставката на тогавашния зам.кмет по транспорта Евгени Крусев заради промяна на договора за \"Граф Игнатиев\", която първоначално бе отказана от кмета на Столична общината, но  след самосезирането на прокуратурата и повдигнатите срещу Крусев обвинения,  тя бе принудена да я поиска и да я приеме.„Тогава г-жа Фандъкова излезе и ясно заяви позицията си, че от този момент натам лично отговаря за Графа. Време е вината да бъда поета лично от  нея!\" категорично заяви Симеон Славчев.", "date": "2019.06.10", "title": "Симеон Славчев: „Фандъкова да поеме политическата отговорност за „Графа”"}
{"url": "http://www.cross.bg/teatur-praznitzi-yambol-1606431.html", "text": "/КРОСС/ 24-ото издание на театралните празници „Невена Коканова\" се открива днес в Ямбол. През следващите шест дни ще бъдат представени спектакли на най-добрите театри в страната.Пролетните театрални празници ще бъдат открити от трупата на Русенския драматичен театър с постановката „Легло за трима\".До 15 юни на ямболска сцена ще бъдат представени спектакли на Народния театър, на театър „Българска армия\", на Варненския драматичен театър и на Младежкия театър „Николай Бинев\".Празниците ще бъдат закрити с постановка на Сатиричния театър „Алеко Константинов\", информира директорът на ямболския театър Михаил Лазаров.„Всяка вечер на един от гостуващите театри ние ще подаряваме по един почетен приз, който се нарича „Босоногата Жулиета\", един поклон към нашия патрон Невена Коканова и един приз за спомен\", каза той.Театралните празници са и част от програмата по случай 70 години от създаването на драматичния театър в Ямбол. ", "date": "2019.06.10", "title": "Театралните празници „Невена Коканова“ започват в Ямбол "}
{"url": "http://www.cross.bg/kraiibrezhie-merki-belev-1606433.html", "text": "/КРОСС/ Неправителствени организации внесоха в Министерския съвет становища срещу „нетърпимата презастроена среда на крайбрежието ни и ограничаването на гражданските права\".Пред „Хоризонт\" Тома Белев от Асоциацията на парковете в България заяви, че трябва да се направи цялостна оценка на променяния повече от 20 пъти Закон за управление на Черноморското крайбрежие и анализ на прилагането му.„Това е във връзка с процеса, който приема в момента Народното събрание на второ четене. Считаме, че измененията не са достатъчни, трябва да са малко по-категорични, за да може да се гарантира както опазването на дюните и плажовете, така и развитието на туризма, включително на къмпинг туризма. В момента Законът за устройство на черноморското крайбрежие предвижда много строги мерки върху белите, сивите и облесените дюни, но в същото време няма никакви мерки върху зараждащите се дюни\", коментира Белев. ", "date": "2019.06.10", "title": "Неправителствени организации внесоха в МС становища срещу застрояването на Черноморието "}
{"url": "http://www.cross.bg/kirov-zaradi-ekspertiza-1606432.html", "text": "/КРОСС/ Делото за присвояване на 5 млн. лева срещу бившия шеф на Националната разузнавателна служба (НРС) ген. Кирчо Киров е спряно от Върховния касационен съд (ВКС) заради здравословни причини на подсъдимия. Решението трима висши магистрати са взели в петък, съобщи \"24 часа\".Преди този развой на процеса ВКС направи 3 опита да му даде старт. Причина за отлаганията бе неявяването на Киров. Неговото присъствие не е задължително, но той изрично е пожелал да е в съда.За да спре делото, ВКС е изслушал съдебномедицинска експертиза, чието заключение е гласяло, че подсъдимият не може да участва в процеса заради заболявания.През декември самият Киров заяви, че е получил микроинсулт. За други свои заболявания той не коментира, тъй като информацията за тях е лична.Очаква се през ноември ВКС да назначи нова съдебномедицинска експертиза, която повторно да установи здравословното състояние на 68-годишния генерал.Това е първото от серията дела срещу Киров, след като той напусна поста си в НРС през 2012 г. Две инстанции го осъдиха на 10 г. затвор. Той атакува именно тази присъда пред ВКС. Според прокуратурата бившият разузнавач №1 е присвоил близо 5 млн. лева, след като съставил над 1000 официални финансови документа, които да бъдат използвани за доказване на фалшиви служебни разходи за специфични нужди на НРС.Самият той категорично отрича. ", "date": "2019.06.10", "title": "ВКС спря дело за 5 млн. срещу ген. Кирчо Киров по здравословни причини"}
{"url": "http://www.cross.bg/fandukova-prichinata-defektite-1606419.html", "text": "/КРОСС/ Нова глоба от 280 000 лева налага столичният кмет Йорданка Фандъкова за ремонта на ул. \"Граф Игнатиев\". Сега причината е надигане на част от настилката около релсовия път. Според експерти причината за дефектите в участъка, който беше пуснат в края на 2018 г., е температурно разширение при напречните отводнители, които са монтирани директно до релсите, съобщава \"24 часа\".\"Не ме интересуват обясненията и оправданията на когото и да било! На този обект работиха огромен брой проектанти, инженери и строители. Когато за първи път си позволих да коментирам работата на проектантите, получих гневно писмо от Камарата на архитектите. Не е работа на кмета да казва колко дебела трябва да е фугата, но, ако трябва, вече ще се ангажирам и с това! Не знам вече какъв е начинът да се повлияе на всички тези хора да си вършат качествено работата\", обяви Фандъкова.С новата санкция общо наложените глоби за обекта стават близо половин милион лева. Изпълнителят трябва и да отстрани дефектите.МРРБ пък е наложило финансови корекции на общината за двете зони в центъра, които се ремонтират - около ул. \"Граф Игнатиев\" и около храма \"Св. Александър Невски\". Санкциите са в размер на 5% от стойността на всеки от двата обекта. Общината обжалва глобите, а причината за тях са изискванията към изпълнителите.\"Например за това, че изискваме висше образование. Но се вижда, че и това условие не е достатъчно. Може би вече трябва да искаме по 3 висши\", каза Фандъкова при пускането на 20 нови автобуса, които ще се движат по линиите 280 и 85.От днес 40 камери ще снимат нарушители, които карат в бус лентите в столицата. ", "date": "2019.06.10", "title": "Нова глоба за строителя на \"Графа\" - 280 хил. лв. заради дефект по релсите"}
{"url": "http://www.cross.bg/marinov-raboti-ministur-1606420.html", "text": "/КРОСС/ Промяната в оперативната обстановка и процесите налагат да се създадат Антитерористични центрове. Така вътрешният министър Младен Маринов коментира пред медиите думите на зам.-главния прокурор Иван Гешев, че се подготвя проект за създаване на такива центрове у нас по американски модел.По думите на Маринов това се прави, за да се концентрира и да се обработва информацията, така че най-бързо да се стига до нея и действията, които се предприемат да са координирани между всички институции.Министърът на вътрешните работи откри изложба \"140 години МВР и 25 години Международна полицейска асоциация - секция България\" в Музея на МВР. В експозицията са представени униформи, снимков и документален материал, хладно и огнестрелно оръжие, вещи, наградна система и плакети, свързани с историята на Министерството на вътрешните работи и Международната полицейска асоциация.По време на откриването на изложбата бяха валидирани юбилейни пощенски филателни издания. За случая със задържания в Пловдив ученик във връзка с тероризъм министър Маринов коментира, че като криминален случаят е ясен, но е много по-сериозен въпросът по отношение на детето. Според него то не трябва да влиза в обществения фокус.Маринов посочи още, че Специализирания отряд за борба с тероризма /СОБТ/ работи добре и е в пълна бойна готовност, което се доказва от действията им на терен. Той допълни, че все още не е приет законопроектът, с който СОБТ ще се влее в ГД \"Жандармерия\".За катастрофата в тунел \"Витиня\" от почивните дни министърът коментира, че МВР веднага се е свързало с АПИ, за да се увеличи вентилацията в тунела. Като допълни, че в рамките на 30 минути колите вътре са били обърнати и изведени. Той обясни, че задръстванията са се получили, заради ремонт на обходния път.Вътрешният министър посочи още, че предстои МС да приеме предложение за създаване на Национален координационен център по пътна безопасност. Той трябва да работи 24/7 и да включва служители от всички институции с ангажимент към пътната безопасност. По думите му тогава реакцията и координацията при необходимост ще бъде още по-бърза. ", "date": "2019.06.10", "title": "Младен Маринов: Трябва да се създадат антитерористични центрове "}
{"url": "http://www.cross.bg/rybin-otnosheniya-radev-1606421.html", "text": "/КРОСС/ Президентът Румен Радев награди днес посланика на САЩ у нас Ерик Рубин с орден „Стара планина\" I-ва степен, предаде БГНЕС.Държавният глава отбеляза, че най-голямото българско отличие се дава на американския посланик за неговия безспорен принос и всеотдайна работа за развитие на двустранните отношения. Той подчерта, че на посланик Рубин се падна честта да ръководи посолството на САЩ в период на важни геополитически предизвикателства, с които американският дипломат се е справил отлично.„Посланик Рубин актуализира дневния ред на нашите двустранни отношения. Внесе нов импулс в тях, особено в сферата на отбраната и сигурността, допринасяйки за модернизацията на българската армия. Благодарение на него се задълбочиха нашите двустранни икономически отношения както на държавно, така и на бизнес ниво. През целия този период имаме възход в двустранния стокообмен\", заяви президентът Радев. ", "date": "2019.06.10", "title": "Румен Радев връчи орден „Стара планина“ на посланика на САЩ Ерик Рубин "}
{"url": "http://www.cross.bg/bylgargaz-prirodniyat-poevtinee-1606422.html", "text": "/КРОСС/ Природният газ да поевтинее с 0,6 на сто от юли, поиска \"Булгаргаз\". Ако енергийният регулатор одобри искането, през следващото тримесечие синьото гориво ще струва близо 50 лева за мегаватчас без такси и акцизи.От газовото дружество обясняват, че предложената за утвърждаване по-ниска продажна цена се дължи на договорените от \"Булгаргаз\" алтернативни доставки на по-ниски цени, в сравнение с тази по дългосрочния договор с руската компания \"Газпромекспорт\". ", "date": "2019.06.10", "title": "Природният газ да поевтинее с 0,6 на сто от юли, поиска \"Булгаргаз\" "}
{"url": "http://www.cross.bg/islyamska-durzhava-dans-1606423.html", "text": "/КРОСС/ Момчето, което е било вербувано от \"Ислямска държава\", е на училище от днес, съобщава в. \"Марица\". Според изданието преподавателите са инструктирани да направят крачка назад и да не се намесват. Случая поемат изцяло психолозите на МВР. Целта е подкрепата да се осъществи от подготвени кадри и да не се всява смут и паника сред останалите родители.Деветокласникът от елитна пловдивска гимназия, бе задържан в четвъртък в спецакция на ДАНС, МВР и Специализираната прокуратура. Впоследствие е преценено, че момчето трябва да остане в домашна, а не да бъде в изолирана среда.При обиска на тавански помещения, които тийнейджърът е ползвал, са открити материали за изготвяне на бомби - два пластмасови съда един в друг, разстоянието между които е било пълно с пирони.Тийнейджърът е свръхинтелигентно момче, с много задълбочени познания по химия и електротехника. Привличането му от вербовчици на \"Ислямска държава\" е продължило повече от година. Семейството първо е забелязало промените в поведението на сина си и е потърсило помощ от психолози, като е оказало и пълно съдействал на ДАНС.Събитията от последните дни предизвикаха тревога сред училищните директори, които са пестеливи в коментарите. Признават обаче, че не са подготвени да се справят с подобна ситуация и се нуждаят от подкрепа.На този етап от Регионалното управление по образование се въздържат от изрични указания до училищата за евентуални разговори с децата на тема радикализация и тероризъм в Часа на класа. Началникът Иванка Киркова обаче подчерта, че това се прави при всеки подходящ случай ", "date": "2019.06.10", "title": "Вербуваният от Ислямска държава ученик се върна в клас"}
{"url": "http://www.cross.bg/gradysa-ymeren-vyatur-1606424.html", "text": "/КРОСС/ Повече слънце ще има над Западна България във вторник, докато над Северна и Източна облачността ще е по-често значителна - купеста и купесто-дъждовна. Отново ще има превалявания, придружени с гръмотевици и временно усилване вятъра, възможни са и градушки. Ще духа слаб до умерен север-североизточен вятър. Максималните температури ще са между 25 и 30 градуса.Над Черноморието ще преобладава облачно време и на много места в часовете до обяд ще има валежи от дъжд и гръмотевична дейност. След обяд валежите ще спират и облачността ще се разкъса и намалее.Ще духа слаб до умерен вятър от север-североизток. Максимални температури между 25 и 28 градуса. Температурата на морската вода е от 19 градуса по северното крайбрежие, до 23 - 24 градуса в Бургаския залив. Вълнението на морето ще е 2-3 бала. Над планините облачността ще е по-често значителна и на места, главно в следобедните часове, ще превали и прегърми. Ще духа до умерен североизточен вятър. Максималната температура на височина 1200 метра ще е около 20 градуса, на 2000 метра - около 13 градуса. ", "date": "2019.06.10", "title": "Високи температури и слънце във вторник "}
{"url": "http://www.cross.bg/room-yalta-dubfire-1606416.html", "text": "/КРОСС/ По традиция, YALTA CLUB отбелязва края на клубния сезон с голямо парти в двете зали. На 15 юни в Room 1 ще чуем Dubfire заедно с Juan Alvarez.По същото време в Room 2 ще звучи иновативната музика на Chris Liebing в компанията на Liubo Ursiny. Това е и последното събитие преди SOLAR на летище София, където ще видим легендарните Paul Kalkbrenner и Richie Hawtin.", "date": "2019.06.10", "title": "YALTA CLUB закрива сезона с Chris Liebing и Dubfire"}
{"url": "http://www.cross.bg/zhivotnite-aresta-ybiha-1606418.html", "text": "/КРОСС/ Районният съд в Своге остави за постоянно в ареста Йордан Карагьозов, чиито пет кучета от породата Кане Корсо убиха човек.Инцидентът стана миналата седмица в гориста местност в село Владо Тричков, където 39-годишният местен жител бил нападнат от животните. Установено беше, че той е бил нахапан до смърт и е починал от раните си.Собственикът на животните беше арестуван и обвинен за това, че не е полагал грижи за тях.Съдът обоснова решението си да не го пусне на свобода с това, че има обосновано предположение за вината му, както и, че има опасност да се укрие или да извърши ново престъпление, съобщи bTV.Магистратите се позоваха на показанията на кмета на Владо Тричков - Иван Николов, че от 2016 година многократно е предупреждавал Карагьозов да се грижи по-добре за животните - той ги оставял с дни сами и идвал от време на време да им носи храна. Една от версиите обаче е, че те са били гладни, затова са прескочили оградата и са нападнали човека.В съдебната зала собственикът на кучетата каза само, че съжалява. Защитата му отказа коментар.Решението на Районния съд не е окончателно и подлежи на обжалване.  ", "date": "2019.06.10", "title": "Съдът остави в ареста собственика на петте кучета, които убиха човек"}
{"url": "http://www.cross.bg/oruzhie-hiperzvykovo-protivodeiistvie-1606414.html", "text": "/КРОСС/ В края на 2018 г. Брундесверът е стартирал програма за създаване на хиперзвуково оръжие за противодействие на агресивната политика на Русия, съобщава Die Welt, цитиран от факти.бг.Новите системи ще бъдат предназначени само за отбранителни цели и ще трябва да могат да поразяват \"новите руски танкове и ракети\", обяснява Петер Хайлмайер, търговския директор на европейския оръжеен концерн MBDA.По думите на Хайлмайер става дума за разработката на управляема ракета, която се движи със скорост над 5 Мах. Проектът е изцяло германски, а първият работещ прототип трябва да бъде готов до три години.През май американският ген. Нийл Търгууд обяви, че наземната батарея на първото щатско хиперзвуково оръжие ще включва четири пускови установки TEL (Transporter Erector Launcher), всяка от които ще се монтира на ремарке M870.Руският президент Владимир Путин представи хиперзвуковите оръжейни системи \"Авангард\" и \"Кинжал\" в изказване през Федералното събрание през март 2018 г. с твърдението, че срещу тях не съществува противодействие. ", "date": "2019.06.10", "title": "Германия разработва хиперзвуково оръжие срещу Русия"}
{"url": "http://www.cross.bg/tzalapitza-suedinenie-byrgas-1606415.html", "text": "/КРОСС/Утре - 11 юни, продължава ремонтът на пътните връзки на пътен възел „Цалапица\" при 112-ти километър на АМ „Тракия\". До 12 ч. ще бъде ограничено движението по пътната връзка София - Цалапица, чийто ремонт започна днес. Обходният маршрут е: АМ „Тракия\" - пътен възел „Пазарджик\" при км 90 - гр. Пазарджик - път I-8 Пазарджик-Пловдив - кръгово кръстовище Орта Хан - с. Цалапица. От 8 ч. до 20 ч. ще бъде ограничено движението по пътната връзка Съединение - Бургас. Обходният маршрут е: Съединение - Цалапица - кръгово кръстовище Пловдив - пътен възел Бенковски - Бургас. През следващите дни поетапно ще се затварят и останил ите пътни връзки: София - Съединение, Бургас - Цалапица, Бургас - Съединение, Цалапица - Бургас, Цалапица - София и Съединение - София. Ще се ремонтира и настилката на път III-8005 в участъка от п. в. „Цалапица\" до с. Цалапица, а трафикът ще се пренасочва по обходни маршрути. Необходимо е шофьорите да карат внимателно и да спазват стриктно пътната сигнализация.Ремонтните работи включват подмяна на асфалтовата настилка. Предвидените средства за обновяване на пътните връзки на п. в. „Цалапица\" са около 400 хил. лв. с ДДС. Дейностите се финансират от бюджета на АПИ по програмата за текущ ремонт.", "date": "2019.06.10", "title": "Нови ограничения на трафика заради ремонтите по АМ Тракия"}
{"url": "http://www.cross.bg/dichev-priz-yaponiya-1606401.html", "text": "/КРОСС/ За втори пореден път националният ни състезател по джудо Даниел Дичев спечели най-престижния приз в страната на изгряващото слънце Япония - най-добър състезател,информират от PRofile international. На провелият се вчера 69 Национален фирмен шампионат в град Такасаки, Дичев, който след успешното си дипломиране започна като служител в една от най-големите японски компании \"Риотокуджи\", след 4 поредни победи завоюва заедно с тима си златните медали, а лично той получи и индувидуалният приз", "date": "2019.06.10", "title": "Българският джудист Даниел Дичев най добър в Япония "}
{"url": "http://www.cross.bg/diamanti-alrosa-stoiinost-1606444.html", "text": "/КРОСС/ Руската полиция откри диаманти на стойност 3 милиона долара и 2,5 млн. долара в брой в домовете на членове на престъпна група, действаща в държавната компания за производство на диаманти \"Алроса\", съобщи Ройтерс, като се позова на руските власти.Компанията най-голям производител на необработени диаманти в света в каратно изражение потвърди, че правоохранителните органи са разкрили действаща престъпна група за кражба на диаманти в сортировъчния и оценъчния си отдел.Следственият комитет на Русия заяви, че тримата заподозрени, един от които служител на \"Алроса\", са в ареста по разпореждане на съда.\"Алроса\" съперничи с англо-американския гигант \"Де Бирс\" - най-големият търговец на необработени диаманти в абсолютна стойност.Заподозрените били заловени на местопрестъплението в четвъртък, докато са се опитвали да изнесат поредна партида диаманти на стойност 22 млн. рубли (340 000 долара), съобщава следствието.\"Алроса\" произвежда 36,7 млн. карата диаманти на година, припомня Ройтерс. ", "date": "2019.06.10", "title": "Трима откраднали диаманти за милиони от руската държавна компания \"Алроса\""}
{"url": "http://www.cross.bg/tomas-kompaniyata-chrez-1606410.html", "text": "/КРОСС/ \"Томас Кук\" (Thomas Cook) - най-старата туристическа компания в света, потвърди, че е получила предварително предложение от най-големия си акционер, китайската Fosun Tourism, за придобиване на туристическия бизнес. Новината изстреля цената на акциите на британския оператор с 20%, съобщава \"Дневник\".Fosun Tourism вече има присъствие на европейския пазар чрез собствеността си върху ваканционния бизнес на групата Club Med.Британската компания вече обмисля продажбата на авиационната си флотилия, както и предложение за дейността ѝ в скандинавските страни. Това се случва след поредица от предупреждения от ръководството за проблеми с приходите и печалбите и нуждата да се намерят средства за покриване на задължения, припомня \"Ройтерс\".От \"Томас Кук\" казват, че не е сигурно, че предложението на китайците ще доведе до формална оферта. Ще обсъдим всяка друга възможност сред стратегическите варианти, чрез които бихме могли да наберем колкото се може повече стойност за нашите акционери, допълва компанията.\"Ройтерс\" посочва, че състоянието на \"Томас Кук\" е такова, че компанията е на прага на пълно раздробяване на бизнеса ѝ. Причините са намаляващо търсене за ваканционните ѝ пакети, твърде горещото лято на 2018 г., отказало мнозина от пътуване, както и големите дългове.През май компанията разпространи третото за по-малко от година предупреждение на борсата, че изпитва затруднения с постигането на обещаните резултати и през задаващия се летен сезон допълнителни проблеми ще донесат по-високите цени на горивата, разходите за настаняване в хотели и борбата за привличане на клиенти чрез все по-големи отстъпки в пакетите. ", "date": "2019.06.10", "title": "Китайци искат туристическия бизнес на \"Томас Кук\""}
{"url": "http://www.cross.bg/kyche-tezhko-zhestokost-1606402.html", "text": "/КРОСС/ Граждани задържаха мъж, влачил куче с колата си по улиците на Пазарджик. Мъжът предизвикал реакцията им, след като в неделя следобед завързал беззащитното четириного и подкарал „Ауди\"-то си по ул. „Васил Левски\". Поводът за зверството - животното ухапало негов близък.Някои от намиращите се наблизо хора го заснели, други се намесили, озаптили развилнелия се „стопанин\" и подали сигнал на 112. На място са пристигнали полицаи, които са арестували за 24 часа позволилия си да прояви нечовешка жестокост, съобщиха от Областната дирекция на МВР. На мястото е направен оглед, образувано е досъдебно производство. Сезирана е и прокуратурата, тъй като деянието е престъпление.По новия Наказателен кодекс който прояви жестокост към гръбначно животно, убие го или му нанесе тежко или трайно увреждане, може да бъде осъден на лишаване от свобода от 1 до 3 години и глоба от 2 000 до 5 000 лева.Междувременно за раненото куче се погрижили зоозащитници. То е настанено в частна ветеринарна амбулатория. При прегледа е установено, че е в много тежко състояние - освен травмите от влаченето има и кърлежова инфекция. Няма гаранции дали ще оцелее. ", "date": "2019.06.10", "title": "Ново зверство към куче, мъж влачи животното с колата си"}
{"url": "http://www.cross.bg/puteka-zhena-peshehodna-1606403.html", "text": "/КРОСС/ Двегодишно дете и 80-годишна жена са блъснати на пешеходна пътека. Детето получило хематом на главата, откарано е в Центъра за спешна помощ, където е прегледано и освободено. Няма опасност за живота му. Възрастната жена е с комоцио, настанена е за лечение в УМБАЛ-Стара Загора.Пътният инцидент станал на 7 юни малко преди 11 часа на кръстовището на улиците „Майор Кавалджиев\" и „Христо Ботев\". При завой наляво, 58-годишен шофьор от областния град не пропуснал и блъснал пресичащите на пешеходна пътека възрастна жена и малко дете.Пробата за алкохол на водача е отрицателна.", "date": "2019.06.10", "title": "Шофьор блъсна баба и 2-годишно дете на пешеходна пътека "}
{"url": "http://www.cross.bg/strana-pozitziya-makedoniya-1606407.html", "text": "/КРОСС/ В рамките на вчерашния ден, от страна на заместник-министър председателя и министър на отбраната Красимир Каракачанов, излезе странна и не съвсем разбираема позиция, относно работата на смесената българо-македонска комисия по историческите въпроси. Той официално призна, че тази комисия не работи и че българската страна не е в състояние да защити позициите си.Ще припомним, че успешната работа на този своеобразен двустранен научно-политически формат и изчистването на спорните моменти между двете страни по отношение различното тълкуване на някои конкретни исторически събития и личности е едно от условията за положителната позиция на България по присъединяването на Република Северна Македония към структурите на ЕС и НАТО.Когато беше подписан договорът за сътрудничество и добросъседство между България и Македония, ние от Възраждане излязохме с положителна позиция, относно подписването и ратификацията му. Наред с подкрепата ни за него обаче, поставихме и условие, което според нас е определящо за успешното изпълнение на споразумението и най-вече за опазването на националния ни интерес. Това условие беше, в рамките на общата работата на смесената комисия по историческите въпроси, българската позиция  да бъде максимално защитена, а с историята ни да не бъде правен компромис.Повече от година по-късно, това условие не е изпълнено. Напротив, от българска страна вече бяха направени редица недопустими компромиси, по отношение трактовката на определени исторически събития и процеси.Поради това ни е интересно, срещу кого е смешният плач на Каракачанов в момента? Защото, ако не знае, той е зам.-министър председател в това правителство, и поне на книга, следва да се води най-сведущ по македонските въпроси. Защо не осъществи текущ контрол върху работата на тази комисия, за да не му се налага да прави признания постфактум. Защо не направи нищо, за да тушира наглите претенции на македонистите и сърбоманите в Скопие, вместо да се оплаква сега и да твърди, че работата на комисията е в тупик. Защо се държи като страничен наблюдател, а не като този, който следва да носи най-голямата отговорност по този въпрос?Най-вероятно, заради същата причина, поради която първо се обявява срещу гейпарада, а в следващия момент като силов вицепремиер осигурява няколко хиляди полицаи, които да пазят въпросния гейпарад. Или пък, когато казва колко лоша е циганската престъпност, но като заместник-министър председател, комуто са подчинени всички служби за сигурност и МВР, не прави нищо съществено, за да я пребори. Време е някой да каже на българските управляващи, че не са безучастни зрители на футболен мач, а хората, от които зависи това, как ще се развиват процесите във вътрешно-политически план, както и това, какъв ще бъде статусът на страната ни навън.Защото, докато някои се вайкат, други действат. За информация на Каракачанов, докато той не може да защити пред македонската страна (която следва да е в по-слаба позиция пред нас, тъй като те искат подкрепата ни, а ние сме в положението да поставяме условия) българския характер на пет дати и десет имена, и вече 30 години след падането на Желязната завеса не можем да свържем София и Скопие с директна железопътна и шосейна връзка, Албания и Косово се свързаха транспортно с цяла мрежа от влакови и автомобилни линии, и десетки тунели межди двете страни, някои от които прекарани през най-тежките участъци на т.нар. „албански алпи\". Едно истинско инженерно и логистично чудо, за което можем само да завиждаме и да се учим от албанците. И докато ние се бавим с процесите по активна и ефективна ребългаризация на Македония, за което има отлични исторически и геополитически условия, албанската геостратегическа и демографска експанзия не спира, а от Македония скоро просто няма да е останало кой знае какво за спасяване.С оглед гореизложеното, ние от Възраждане смятаме, че има само един адекватен ход от страна на българската държава в тази ситуация, а именно оттегляне от преговорния процес с македонската страна и замразяване на процедурата по присъединяването на Република Северна Македония към структурите на ЕС и НАТО. Що се отнася до Каракачанов, оставката му вече е закъсняла.  ", "date": "2019.06.10", "title": "Възраждане: Правителството призна, че не може да защити интересите ни"}
{"url": "http://www.cross.bg/evrofytbol-rymina-talant-1606408.html", "text": "/КРОСС/ Спортният талант на „Еврофутбол\" Румина Кирчева завоюва бронзов медал от силния международен турнир по таекуондо от клас G1 в Австрия. Една точка раздели 17-годишната ни състезателка от влизане във финал, след като загуби полуфиналната си среща от представителка на Сърбия с 14:15 в един много оспорван мач, който се реши с точка в последната секунда. Преди това Румина победи холандка със 7:2, а във втората среща надделя над представителка на Казахстан с 5:4. На силния международен турнир по плуване Black See Cup във Варна двама от Спортните таланти на „Еврофутбол\" грабнаха по три медала. Светлозар Николов спечели златото на 400 метра съчетано с 4:26.83 мин. Пловдивчанинът взе и сребро на 200 съчетано с 2:05.97 мина, а на 200 метра бронз завърши трети с - 2:19.57 мин.Още една пловдивчанка - 13-годишната Тиана Темелкова, си тръгна с 3 златни медала за възрастта си в дисциплините 50, 100 и 200 м гръб.Друг Спортен талант на „Еврофутбол\" - Михаела Чепишева, се класира за третия кръг на Откритото първенство по бадминтон на Германия за юноши и девойки до 17 г., което се проведе в град Бергиш Гладбах. Там 14-годишната Михаела загуби с 0:2 гейма от Ема Браунер от Дания. Състезанието е кръг от европейската верига. Тази седмица й предстои участие на турнира в Нови Сад, Сърбия.  ", "date": "2019.06.10", "title": "Спортният талант Румина Кирчева с бронз от G1 по таекуондо по таекуондо"}
{"url": "http://www.cross.bg/tokaev-nazarbaev-prezident-1606409.html", "text": "/КРОСС/ Казахстан избра за президент посочения от дългогодишния бивш лидер Нурсултан Назарбаев за негов наследник, предаде АФП. Касим-Жомарт Токаев печели 70,76 процента от вота, съобщи Централната избирателна комисия. Най-близкият му съперник взема 16,2 на сто от вота.Токаев стана и.д. президент, след като през март Назарбаев изненадващо подаде оставка след 30 десетилетия начело на страната.Изборите вчера бяха помрачени от протести, по време на които бяха задържани около 500 души.Днес нова акция срещу резултатите от изборите бе организирана в Алмати. Поне 100 души са арестувани. ", "date": "2019.06.10", "title": "Касим-Жомарт Токаев спечели президентските избори в Казахстан "}
{"url": "http://www.cross.bg/maiikrosoft-xbox-konzolata-1606411.html", "text": "/КРОСС/ Майкрософт представи конзолата Xbox от следващо поколение \"Project Scarlett\", която ще бъде пусната през 2020 година, предаде Юронюз.Устройството ще бъде четири пъти по-мощно от Xbox One X конзолата и ще се захранва от Advanced Micro Devices чип, съобщи компанията по време на своя конференция в Лос Анджелис.Конзолата ще показва до 120 кадъра в секунда или два пъти повече от средния телевизор и ще включва твърдотелен диск (най-важната иновация при персоналните компютри - бел.прев.), казва Майкрософт, което позволява на играта да се зарежда много по-бързо, отколкото на по-старите механични твърди дискове.Най-новата версия на популярната видео игра на Майкрософт „Halo\", ще бъде пусната заедно с новата конзола. ", "date": "2019.06.10", "title": "Microsoft пуска конзола от ново поколение през 2020 "}
{"url": "http://www.cross.bg/dori-perfection-netfliks-1606417.html", "text": "/КРОСС/ Социалните мрежи не спират да говорят за новия рилийз на Нетфликс. Филмът „The Perfection\" разказва историята на две млади жени, а отделни сцени от него причиняват дори физическа болка.Лазещи по кожата буболечки, повръщане и кръв - такива кадри се преплитат и ужасяват зрителя. Някои от гледалите го вече са се оплакали, че филмът им е причинил главоболие и въпреки че, както се оказва, лентата е \"болезнена\", критиката към нея е отлична.Главните роли се изпълняват от Логан Браунинг като младата обещаваща музикантка Лизи и Алисън Уилямс като талантлива художничка, която се отказва от мечтите си. Когато Лизи необяснимо се разболява след пътуване с автобус, нещата тръгват по невероятен път, защото тя е принудена да си отсече ръката. Освен зловещата история, филмът изобилства и с множество страшни сцени, които шокират зрителите.Потребителите на Нетфликс не крият вълнението си в Туитър: „Току-що гледах „The Perfection\". Филмът е абсолютно невероятен. Заплетен. Трябва да се правят повече такива филми\", пише един зрител.„Повръща ми се\", оплака се друг потребител. Освен гадене, хората се оплакват и от главоболие, и дори световъртеж.„Не бях подготвен за такъв край. Лудо пътуване от началото до края, изпълнено с черен хумор, ужас, дори в един момент извиках. Нямам търпение да го гледам отново\", пише друг потребител.„The Perfection\" е режисиран от Ричард Шепърд и е сравняван с психологическия трилър \"Черен лебед\" с участието на Натали Портман и Мила Кунис, които показват мрачните страни на балета. ", "date": "2019.06.10", "title": "Хорър филм на Нетфликс предизвиква гадене и световъртеж сред зрителите "}
{"url": "http://www.cross.bg/asteroid-shotlandiya-period-1606443.html", "text": "/КРОСС/ Британски учени откриха огромен кратер във водите край бреговете на Шотландия.Откритието се намира на 200км дълбочина край провлака The Minch и се смята, че се е образувало вследствие на сблъсък на астероид със земната повърхност преди около 1,2 млрд. години.Учените от университетите в Оксфорд и Абърдийн, водени от Кен Амър, смятат, че това е най-големият астероид падал на територията на Великобритания.Диаметърът на космическото тяло се оценява на около 1км. Експертите подозираха за този сблъсък от миналото още през 2008г., но чак сега се откриха доказателствата за него. Според изследователите астероидът, сблъскал се със Земята, е навлязъл в атмосферата със скорост от 61 000 км/ч.В този сравнително ранен за развитието на планетата период по-голямата част от живата материя е обитавала океаните, а Шотландия е била късче прашна и неплодородна земя, намираща се в близост до Екватора.Установяването на тези неща става благодарение на проучването на региона около Улапол, където се е осъществил сблъсъкът.Първоначално учените смятали, че става въпрос за следи от вулканизъм, но впоследствие откритите кварцови кристали подсказват на геолозите, че следите са от астероид.Димът, прахът и газовете, които се отделят вследствие на сблъсъка, се разпространяват в атмосферата и водят до образуването на скали, богати на вещества като платина и паладий.Тези вещества доказано са едни от градивните материи на метеоритите. Следи от тях са откривани и на места на други антични сблъсъци.Екипът на Кен Амър е мотивиран да продължи да изследва подобни обекти и да допринася за опознаването на Слънчевата ни система, последствията от подобни сблъсъци между Земята и други космически тела, както и да изгради една по-ясна картина за това как е изглеждала планетата ни в този период. ", "date": "2019.06.10", "title": "Откриха кратер от астероид на 1,2 млрд. години в Шотландия"}
{"url": "http://www.cross.bg/kryz-biiibur-bitka-1606445.html", "text": "/КРОСС/  Джътин Бийбър реши да докаже мъжеството си, като предизвика холивудския актьор Том Круз на бой в клетка. Все още не е известна причината, поради която канадският поп изпълнител иска да мери сила със звездата от \"Мисията невъзможна\" на 8-ъгълния UFC ринг.В социалната мрежа Туитър Бийбър пусна специално обръщение към 56-годишната знаменитост.\"Искам да предизвикам Том Круз на двубой. Том, ако не приемеш тази битка, значи си изплашен и никога няма да го преживееш. Кой иска да поеме организацията?\", написа певецът.Певецът отбеляза в публикацията си UFC (Ultimate Fighting Championship) президента Дана Уайт, като молба да уреди двубоя.Съобщението причини огромно онлайн вълнение, като накара потребителите да се зачудят дали екранният Итън Хънт е толкова добър с юмруците и в реалния живот.Бившият UFC шампион Конър Макгрегър веднага се отзова на поста и коментира, че ако Круз е достатъчно мъж, лично неговата компания ще бъде домакин на срещата между двете известни личности. Ирландският боец дори предлага следващата битка да бъде с актьорът Марк Уолбърг.Том Круз още не е отговорил на поканата, но ако се съгласи, фактът, че сам изпълнява опасните и трудни каскади в продукциите, дава надежда на почитателите му. ", "date": "2019.06.10", "title": "Джъстин Бийбър предизвика Том Круз на бой в клетка"}
{"url": "http://www.cross.bg/yuriii-shterk-raboti-1606412.html", "text": "/КРОСС/ Със заповед на министър-председателя Бойко Борисов от длъжността заместник-министър на външните работи е освободен Юрий Щерк. Юрий Щерк беше предложен за извънреден и пълномощен посланик на Република България в Кралство Мароко със седалище в Рабат с Решение № 75 на Министерския съвет от 18 февруари 2019 година.  ", "date": "2019.06.10", "title": "Юрий Щерк е освободен от длъжността заместник-министър на външните работи"}
{"url": "http://www.cross.bg/bulgariya-ypotrebata-tzentur-1606413.html", "text": "/КРОСС/ В последната година младите българи са употребявали най-често канабис, но хероинът праща най-много хора в клиники. Това показва ежегодният доклад на Европейския център за мониторинг на наркотици и наркомании, предаде БНТ.\"Не може да се говори за криза при употребата на наркотици. Увеличава се обаче употребата на екстази, основно в масови заведения като дискотеки и клубове\", казва д-р Пламен Попов - директор на Национален център по наркомании.Канабисът e най-употребяваното вещество както в България, така и в ЕС. Наркозависимите в България са около 30-40 хил., т.е. такива с проблемна употреба на наркотици. 11,2% от хората в България са употребявали някога в живота си някакво наркотично вещество, това е около половин милион българи. Също имаме данни за употреба през последната година и през последните 30 дни. Вижда се, че има навсякъде тенденция на увеличения, смята Александър Панайотов - директор на Национален фокусен център към Националния център по наркомании.Според Тихомир Безлов, който работи в Центъра за изследване на демокрацията, през 2003 г. е започнало бързо нарастване на употребата на канабис в България. \"Забелязва се обаче едно стегниране на употребата на канабис 2019 г. спрямо 2018 г.\", заяви той. ", "date": "2019.06.10", "title": " Половин милион българи са се дрогирали поне веднъж "}
{"url": "http://www.cross.bg/gorbachov-seriala-legasov-1606400.html", "text": "/КРОСС/ Последният ръководител на Съветския съюз Михаил Горбачов обясни защо не е гледал сериала „Чернобил\", въпреки че отдавна иска.В интервю за радиостанция \"Говорит Москва\", бившият лидер заяви, че е в болница и добави, че персоналът му е обещал да му осигури сериала, но досега това така и не е станало.Сериалът на НВО „Чернобил\" показва най-тежката ядрена катастрофа в световната история, която се случва в Северна Украйна на 26 април 1986 г. и как хората се справят с последствията.„Чернобил\" дори доведе до увеличаване на туристите в зоната на радиоактивното заразяване.В същото време Горбачов разсейва предположението, че кариерата на учен на професор Валерий Легасов се е сринала след заключенията му по разследването на причината за бедствието.Горбачов, който тогава беше президент на СССР, каза, че никога не се е опитвал да разруши кариерата на Легасов и добави, че никой друг не може да го направи.Минисериалът на HBO излезе през май и донесе голям успех за продуцентската компания. ", "date": "2019.06.10", "title": "Горбачов обясни защо не е гледал сериала „Чернобил“"}
{"url": "http://www.cross.bg/margaritov-obekti-obekt-1606398.html", "text": "/КРОСС/ Комисията за защита на потребителите (КЗП) започва активни проверки в туристическите и търговските обекти в морските курорти от началото на следващия месец, съобщи председателят Димитър Маргаритов. „Надявам се хотелиерите и ресторантьорите по Българското Черноморие да са подготвили добре своите обекти за новия летен туристически сезон. Всички предпоставки за старта му вече са налице. Ние започнахме нашите проверки първо от местата, за които в минали периоди сме установявали, че има проблем - липсвала е категоризация и е била наложена мярката „временно затваряне\", условията не са отговаряли на необходимото за рекламирания брой звезди и пр. Очаквам от средата на този месец вече всички обекти да работят пълноценно и поетапно да продължим своите проверки.\", посочи Маргаритов в предаването „Имате думата\" по Канал 3.През целия летен сезон в туристическите обекти инспекторите ще проверяват категоризацията и гарантирането на правото на информация за видовете предоставяни услуги в съответното място - хотел, къща за гости и т.н., и за грамажите и цените в менютата на ресторантите.Димитър Маргаритов обясни, че при осъществяването на проверките за съответствие се ползва отработен алгоритъм, който осигурява обективност - т.нар. чек листове, в които са отбелязани изискванията, на които трябва да отговаря съответният туристически обект в зависимост от степента на неговата категоризация. „Понякога се дават препоръки за отстраняването на някои малозначителни несъответствия. По такъв начин искаме да покажем на този, който управлява съответния обект, че има начин пропускът да бъде поправен, хубаво е това да се случи, но ако не бъде изпълнено предписанието в определен срок, следва санкция. Където обаче се установят безспорни отклонения от изискванията за категоризиране, се предприемат по-нататъшни действия\", каза още той.Най-сериозното нарушение е обектът да работи без категоризация и в тези случаи се налага най-тежката мярка - „временно затваряне\". „Когато един турист отиде в такъв обект, той не може да има яснота какво да очаква и изисква от стопанисващия въпросното място за настаняване и практически не разполага с никаква защита. Най-вероятно ще претърпи неблагополучия, независимо от това, че ние ще се намесим и ще затворим този обект\", подчерта Маргаритов.Когато пък обектът не отговаря на изискванията по закон за притежаваната от него категория, тогава няма как да бъде гарантиран очакваният от потребителите комфорт, изтъкна председателят на КЗП. „Ние, освен че налагаме санкция, уведомяваме Министерството на туризма, което като категоризиращ орган има право да намалява категорията на туристически обекти, които не изпълняват изискванията за дадения брой звезди\", добави той.Маргаритов обобщи най-често срещаните нарушения в туризма. По думите му те са свързани с премълчана или заблуждаваща информация, която формира у потребителя погрешни впечатления за предоставената на вниманието му и приета от него оферта. „Например, посочено е, че в този туристически обект има СПА център, басейн, безплатен паркинг, стаята е оборудвана по определен начин и др. подобни, които той си преценява, че са му важни и заради тях взема уж информирано потребителско решение да отиде там, а впоследствие се оказва, че нещата не стоят точно така\", конкретизира председателят на КЗП. Той уточни обаче, че в последните години подобни примери са по-скоро рядкост. В около 10% от случаите при проверките се констатират нарушения, а жалбите относно качеството на туристическия продукт са едва 4% от всички оплаквания в КЗП на годишна база.  ", "date": "2019.06.10", "title": "КЗП започва активни проверки по морето от началото на юли"}
{"url": "http://www.cross.bg/drob-cherniya-imat-1606399.html", "text": "/КРОСС/ През последните десетилетия гастроентеролозите в световен мащаб се срещат все по-често с пациенти с неалкохолна мастна чернодробна болест (НАМЧБ). Тя се характеризира с увеличено натрупване на масти в чернодробните клетки, а от заболяването страдат по-често възрастни хора. Изследване на Острова обаче установи, че значителен брой младежи също са засегнати, което ги излага на риск от сериозни здравни проблеми, като рак на черния дроб, диабет тип 2 и сърдечни пристъпи в по-късен етап.В дългосрочното проучване „Децата на 90-те години\" участват повече от 4000 младежи, родени през 1991 и 1992 г. в Англия. На 18-годишна възраст 2,5% от участниците имат неалкохолно затлъстяване на черния дроб. Пет години по-късно - когато са на 24-годишна възраст - вече над 20% имат мастни отлагания на черния дроб, или стеатоза. Освен това състоянието на половината от тези младежи е класифицирано като тежко. Именно липсата на симптоми и фактът, че черният дроб не боли, са основните причини българите да не полагат нужната грижа за този есенциален орган. Според представително проучване, проведено тази година в България, 58.3% рядко или никога не са си правили ехографско изследване, а 47.3% - специализирано кръвно изследване. Притеснително е, че 80% от българите, които до този момент не са изследвания черния си дроб, признават, че не са склонни да го направят и в бъдеще.У нас статистиката потвърждава тревожните тенденция в Англия. 8 от 10 българи признават, че се хранят нездравословно или периодично включват в менюто си нездравословни храни, а всеки втори у нас не спортува или прави това твърде спорадично. Освен това, все още битува разбирането, че проблемите с черния дроб се свързват предимно с прекомерната употреба на алкохол. Добрата новина е, че черният дроб има уникалната възможност да се възстановява при правилен режим на хранене и добра физическа активност. Понякога се препоръчва допълнително прием на витамин Е - мощен антиоксидант и прием на есенциални фосфолипиди, които имат капацитета да подобрят възможностите за регенериране на черния дроб. Предвид, че цели 29% от българите имат близък, който страда от чернодробно заболяване, грижата за черния дроб и профилактичните прегледи се оказват от основно значение за здравето на българина.  ", "date": "2019.06.10", "title": "Експерти предупреждават за „епидемия“ от омазнен черен дроб при младите хора"}
{"url": "http://www.cross.bg/donchev-zayavi-komentira-1606389.html", "text": "/КРОСС/ Българското правителство не работи под натиск. Това заяви в сутрешния блок на Нова телевизия „Здравей, България\" вицепремиерът Томислав Дончев относно закупуването на нови бойни самолети. България има нужда от силна бойна авиация. Не виждам защо не се приема като българско постижение, а като услуга към някой, заяви вицепремиерът. Той обясни, че цена като 3 милиарда лева за самолетите няма. Гласуваната сума от американския конгрес е таванът. Това не е финалната оферта. Финалната оферта още не сме я получили, заяви още Дончев. Посланикът на САЩ: Цената на самолетите за България ще е по-ниска от $1,6 млрд. Вицепремиерът коментира и предложението за партийна субсидия от 1 лев на глас. Когато някой тласка разговора постоянно към популизма, конвенционалните мерки не винаги дават резултат. Това предложение би следвало да се гледа с всички останали предложения, включително и тези за диференцирани ставки на ДДС за храните, заяви Дончев. Едно е да правиш популизъм на гърба на държавата, което е много грозно, съвсем друго е да правиш популизъм на гърба на партиите, което също не е много хубаво, но е по-малко вредно. Въпреки всички рационални аргументи, попитайте 10 човека от тях 9 ще ви кажат, че партиите не трябва да получават субсидии, коментира още Дончев. Според него субсидия от 1 лев на глас би променило политическия живот. Рисковете са факт. Тогава и хората, и институциите трябва много по-стриктно да следят какво правят партиите, трябва да се следи откъде идват парите, да се ограничи вътрешнопартийният живот. Кампаниите ще бъдат много по-семпли, коментира Дончев.Вицепремиерът коментира и диференцираните ставки като го определи като „див популизъм\". Практиката показва, че по-ниските ставки на ДДС не водят до промяна в цените. Разликата не отива в крайния потребител, а остава в търговеца. Това е мярка, която се прилага за стимулиране и подпомагане на търговците. Диференцираната ставка е много по-трудна за администриране и дава чудесни възможности за данъчни злоупотреби.Относно скандала с къщите за гости, Дончев заяви, че не трябва да затихва, а да е обеца на ухото на всички. Разходите за къщи за гости са под 1% от изразходваните европейски средства. Този скандал слага грозно петно на всички похарчени пари. Има милиарди похарчени смислено и целесъобразно, коментира Дончев.Запитан за това кой е номер 2 в ГЕРБ след оставката на Цветан Цветанов, Дончев заяви, че трябва да има структурни промени. Една партия трябва да се опита да бъде по-близо до хората. Важно е да се повиши имунитета в партията,  да се създадат механизми, които да реагират веднага. Готвят се промени в устава, някои от тях са в тази посока. ", "date": "2019.06.10", "title": " Томислав Дончев: Българското правителство не работи под натиск"}
{"url": "http://www.cross.bg/bulgariya-koral-zychk-1606390.html", "text": "/КРОСС/ Обединена група независими организации, инициативи и личности, граждански активисти, с подкрепата на експерти, внасят днес, 10 юни 2019, в 11 часа протестни сигнали и становища във връзка с двадесет и втория поред ЗИД на ЗУЧК, който се разглежда от комисията по благоустройство и се готви за приемане от парламента на България. Организациите настояват за цялостна оценка на закона за изменение и на самия ЗУЧК и анализ на прилагането му от влизането му в сила на 1.01.2008 гЦенностните искания срещу нетърпимата презастроена среда на крайбрежието ни, заграбената държавна земя и органичаването на гражданските права на хората, които предпочитат туризъм - близо до природата, се подкрепя от списък с имена, сред които Асоциация на парковете в България, Българска асоциация за алтернативен туризъм, Българска фондация биоразнообразие, Свободен Камен бряг, Софийски дискусионен форум, Интерактивна България, сдружение Да запазим Корал и съмишленици, Гражданска инициатива \" За делфините\", Организация за закрила на българските граждани, поредица специализирани групи обединяващи любителите на кемпери и каравани. Исканията са подкрепени и от Румен Драганов от Института за анализи и оценки в туризма. Подкрепа изрично са изразили и професор д-р Сергинов, ас.д-р Б.Калоянова, гл. ас.д-р Иво Попов , доц.д-р Ралица Стефанова , ас. Руслан Лозев от Нов български университет, депарматент \"Дизайн\", които направиха наскоро на Корал, уникално творческо международно събитие в подкрепа на каузата за дивите свободни плажове, в която \"Корал\" беше пример, в защита на останалото необезобразено бълраско крайбрежие. Подкрепа идва и от средите на изкуството със списък на имена на музиканти, художници и артисти. ", "date": "2019.06.10", "title": "Граждански сдружения протестират пред МС срещу Закона за Черноморието"}
{"url": "http://www.cross.bg/predsrochni-izbori-gurtziya-1606392.html", "text": "/КРОСС/ Започва процедура за предсрочни избори в Гърция. Днес премиерът Алексис Ципрас ще се срещне с президента на страната, за да поиска от него да свика предсрочни национални избори като разпусне парламента.Гръцкото правителството иска гласуването да бъде на 7 юли. Ципрас ще представи днес и програмата на управляващата партия СИРИЗА за следващия четиригодишен период.Сред приоритетите в нея са по-справедливо данъчно облагане, по-ефективна държавна администрация и стабилно социално осигуряване. ", "date": "2019.06.10", "title": "Гърция започва процедура за предсрочни избори "}
{"url": "http://www.cross.bg/naii-dobur-piesa-beshe-1606393.html", "text": "/КРОСС/ \"Градът на ада\" спечели награда \"Тони\" за най-добър мюзикъл, а \"Лодкарят\" беше отличен като най-добра пиеса, предаде Асошиейтед прес. Наградите \"Тони\" - театралният еквивалент на филмовите \"Оскар\"-и, бяха раздадени за 73-ти път на церемония в Ню Йорк.Престижните отличия са учредени през 1947 г. и носят името на театралната актриса Антоанет Пери, наричана Тони. Присъждат се за най-добрите продукции на Бродуей.Постановката \"Градът на ада\", базирана на мита за Орфей и Евридика и разказваща за пътуването на млада двойка до подземно царство, спечели най-много награди - осем. Рейчъл Чавкин получи отличието за най-добър режисьор на мюзикъл за \"Градът на ада\", а Сам Мендес беше награден за най-добър режисьор на пиеса за \"Лодкарят\".Стефани Блок получи наградата за най-добра актриса в главна роля в мюзикъл.Сантино Фонтана беше отличен за най-добър актьор в главна роля в мюзикъл.Брайън Кранстън спечели наградата за най-добър актьор в главна роля в пиеса.Илейн Мей беше наградена за най-добра актриса в главна роля в пиеса.", "date": "2019.06.10", "title": "Раздадоха наградите \"Тони\" "}
{"url": "http://www.cross.bg/polozhenie-strelcha-komprometirane-1606391.html", "text": "/КРОСС/ Кметът на Стрелча обяви бедствено положение на територията на общината. Причината е усложнената метеорологична обстановка, довела до сериозно компрометиране на вододайната зона на Стрелча.В заповедта на кмета се съобщава, че има необходимост от предприемане на спешни и неотложни аварийно-възстановителни дейности за прекратяване на последствията, водещи до увреждане на здравето на хората и значителни щети на имуществото.Бедственото положение се обявява заради неколкократното заливане на водовземни съоръжения на реката и затлачването им с тиня, пясък, чакъл, камъни и дървета.Освен това, заради многократното преустановяване на водоподаването към града и изчерпване на запасите от вода в резервоарите, замърсяването им с тиня, а също и поради компрометиране на участъци от довеждащия водопровод - разрушени подпорни стени и оголени тръби.Бедственото положение е в сила от днес до 17 юни. ", "date": "2019.06.10", "title": "Обявиха бедствено положение в община Стрелча "}
{"url": "http://www.cross.bg/selo-spasiteli-planinski-1606394.html", "text": "/КРОСС/ Планински спасители са открили изгубила се туристка край асеновградското село Добростан. На 8 юни екипи на ПСС - Пловдив са провели акция по сигнал за изгубена жена в тази местност. Туристката е открита в добро здравословно състояние.Акция на планинските спасители е имало и вчера в района на Витоша. Те са оказали първа помощ на жена, която си е контузила крака в района на село Бистрица. Туристката е предадена на медицински екип.", "date": "2019.06.10", "title": " Планински спасители откриха изгубила се туристка край село Добростан "}
{"url": "http://www.cross.bg/huawei-sudurzhanie-telenor-1606396.html", "text": "/КРОСС/ Huawei ще бъде част от инициативата на Теленор „Офис на открито\", която ще се проведе в столичния парк „Заимов\" от 10 до 14 юни. Глобалният бранд ще представи на 11 юни от 16 часа специален уъркшоп, посветен на визуалното съдържание, създадено със смартфони. В уъркшопа на Huawei  по време на \"Офис на открито\" на Теленор ще вземат участие популярният фотограф и посланик на Huawei P30 Димитър Караниколов (), водещата, певица и продуцент на първото българско телевизионно предаване, заснето с Huawei P30 Pro, Сантра, и TB продуцентът Теодора Димитрова, която през последната година е отговорна за видео съдържанието на Huawei в социалните мрежи, което също е реализирано с флагман моделите на компанията.Основната тема на уъркшопа ще е как с помощта на мобилните устройства може да се създава ефективно и впечатляващо визуално съдържание за онлайн и офлайн каналите за съвременния бизнес. Събитието е подходящо както за опитни журналисти и блогъри, фрийленсъри и инфлуенсъри, така и за представители на разнообразни бизнеси от всякакъв мащаб. Всеки съвременен бизнес има нужда от въздействащо фото и видео съдържание за своя уеб сайт, елетронен магазин, Facebook страница, YouTube канал, Instagram профил и други. Събитието е отворено и за всички феновете на мобилната фотография и видеография, които в България са много. Димитър Караниколов, който доби популярност със своите впечатляващи фотографии от цял свят, ще даде практически съвети за ролята на светлина, ъгъл на снимане и композиция. В сферата на мобилната фотография Димитър се доверява на флагман смартфоните на Huawei още от 2018 г.  Популярната певица и водеща Сантра е продуцент на CloseUP, първото българско телевизионно предаване, заснето изцяло със смартфон. Тя ще сподели своя опит в създаването на риалити шоу с Huawei P30 Prо. ТВ продуцентът и редактор Теодора Димитрова е човекът, стоящ зад камерата при заснемането и монтажа на видео съдържанието за собствения Facebook и YouTube на Huawei България. За заснематето на тези видеоклипове  тя използва Huawei Mate 20 Pro и P30 Pro, и ще сподели ценен личен опит за предизвикателствата, през които е преминал този набиращ все повече фенове проект, успешен пример за видео комуникация на бранд с неговата аудитория.Всички лектори са отворени за въпроси и двустранно споделяне на полезен опит с гостите на \"Офис на открито\" на Теленор.", "date": "2019.06.10", "title": "Huawei с уъркшоп за визуално съдържание, създадено със смартфон, в седмицата на Теленор „Офис на открито“"}
{"url": "http://www.cross.bg/ikonomika-sivata-tryd-1606397.html", "text": "/КРОСС/ Делът на сивата икономика у нас е под 16% и е малко по-нисък от този в повечето европейски държави. Данните бяха изнесени в края на миналата седмица от КНСБ на конференция за състоянието на сивия сектор у нас.В Сутрешния блок на БНТ1 темата коментираха икономическият анализатор Лъчезар Богданов и експертът в КНСБ Любослав Костов.Данни са официални. Те са на много институции, не само от нас - те са на Главна инспекция по труда, от НАП, от НОИ, уточни Костов. По думите му България основно има проблеми в четири сектора. Става въпрос за селско стопанство, където всеки втори работи в сивия сектор. Става въпрос за автомобилните сервизи - над 70% от също са в сивата икономика. Не е случайно, че наблюдаваме и ръст на ПТП като следствие от технически неизправни автомобили... Леката промишленост с акцент върху шивашкия отрасъл и не на последно място строителство, изреди експертът.Лъчезар Богданов уточни, че изследването е за \"недеклариран труд\" и е важно \"да се прави ясна разлика между това определение за сива икономика и това, което много хора си представят като доходи от престъпна дейност\". В почти всички споменати сектори, може би с изключение на селското стопанство, хората имат някакъв трудов договор или са осигурени на някакво друго основание, но не декларират целия труд и следователно не декларират целия доход. Типичният случай е осигуряване на минимума, а всички отгоре по възможност е в брой и без договор и документи и следователно без плащане на данъци и осигуровки, каза той.Същото важи и за работното време, особено в сферата на услугите и туризма - \"работи се един работен ден, а реално е се полага повече труд\". ", "date": "2019.06.10", "title": "Делът на сивата икономика у нас е под 16 процента"}
{"url": "http://www.cross.bg/golynov-narkotitzi-prodazhba-1606385.html", "text": "/КРОСС/ Руските вестниците „Комерсант\" и „Ведомости\" и РБК публикуваха днес съвместно изявление по повод ареста на разследващия журналист Иван Голунов, предаде Интерфакс. Медиите не смятат за убедителни доказателствата срещу него за опит за продажба на наркотици и настояват за проверка на действията на полицаите, извършили ареста на Голунов.В изявлението се казва още, че задържането му може да е свързано с професионалната дейност на специалния кореспондент на сайта „Медуза\".Голунов (36 г.) бе арестуван на 6 юни в Москва. Според следствието той е извършил опит за продажба на наркотици в голямо количество. Мярката му е домашен арест до 7 август.Той отрича вината си и свърза наказателното преследване със свои публикации за погребалния бизнес. Направен му е тест за употреба на наркотици, който се оказал отрицателен.Трите вестника публикуват и лозунга „Аз/ние сме Иван Голунов\" по аналогия с кампанията в подкрепа на френското издание „Шарли ебдо\". ", "date": "2019.06.10", "title": "Водещи руски вестници се застъпиха за арестуван журналист "}
{"url": "http://www.cross.bg/vitanov-evrodepytati-petur-1606382.html", "text": "/КРОСС/ „Пътят на БСП може да бъде само един - към властта, като начин за друг тип управление, което може да повиши жизнения стандарт на българина\". Това заяви евродепутатът от БСП Петър Витанов в сутрешния блок на БНТ. „Изборът ми за водач на делегацията беше вътрешен, между петимата избрани евродепутати от БСП и идеята беше да се разпределят отговорностите между повече хора. Станишев може да ни представлява в ръководствата на някои от органите на ЕП\", каза още той. Витанов обясни, че функциите на ръководителя на делегацията е да осъществява действията по координация, да бъде онази трансмисия между ръководството на групата на Социалистите и демократите, между БСП и групата от евродепутати. „Не е кой знае колко драматично. Хора на моята възраст са били избирани на същите постове, за председатели на партия и министър-председатели, а и аз вече не съм толкова млад, каквито критики отправят към мен\", коментира евродепутатът. Витанов подчерта, че между петимата избрани евродепутати няма различия, работят консолидирано и единно. „Направихме разпределение да обхванем цялата палитра от въпроси, които са важни за БСП в новия мандат на ЕП. Опитахме се да обхванем всички комисии, които са значими. На мен ми се падна социалната и бюджетната комисия\", допълни той. „Решили сме да реализираме предизборната платформа „Визия за Европа\". Около политиките и приоритетите сме се обединили много по-рано - още преди 6 месеца по време на предишния ни Конгрес\", каза още Витанов. Според него платформата може да стане част от ЕП с активната позиция на българските европейски депутати, които ще отстояват текстовете, записани там. „Единният стандарт за минимална работна заплата е нещо, което вече е пробвано да се случи в ЕС. Има две подобни резолюции през годините и ще настояваме за решителни действия в тази посока\", заяви Петър Витанов. Той обясни, че има няколко вектора за взимане на решения - на национален принцип и в рамките на голямото политическо семейство. „Безспорно трябва да се подобри координацията между нашата група, като евродепутати, и ръководния орган на БСП - Националния съвет\", уточни той.Витанов е на мнение, че Европа не е толкова далеч от България и европейските решения засягат ежедневието на българите. „Очевидно е, че не сме успели да убедим хората, защото избирателната активност беше изключително ниска. Ние не сме доволни от изборния резултат, но сме единствената партия, която повиши гласовете за своя подкрепа и има повече евродепутати, спечелихме в няколко областни центрове\", каза още Петър Витанов. ", "date": "2019.06.10", "title": " Петър Витанов: Пътят на БСП е само един – към властта, като друг тип управление"}
{"url": "http://www.cross.bg/burzi-krediti-ombydsmanut-1606380.html", "text": "/КРОСС/ Омбудсманът Мая Манолова свиква форум за проблемите на ползвателите на бързи кредити.Повод за кръглата маса са десетки жалби на граждани и сигнали от неправителствени организации и адвокати. В тях се алармира за наличие на неравноправни клаузи в договорите на фирми за бързи кредити, с които пряко се нарушават правата на потребителите. ", "date": "2019.06.10", "title": "Омбудсманът свиква форум за проблемите на ползвателите на бързи кредити "}
{"url": "http://www.cross.bg/deteto-detza-plovdiv-1606383.html", "text": "/КРОСС/ Инспектори от Детска педагогическа стая започват от днес работа с 16-годишното момче от Пловдив, разследвано за тероризъм, защото е общувало с вербовчик от „Ислямска държава\".Психологът Младен Владимиров коментира пред БНР, че отделянето от семейството, за което настояват от прокуратурата, „няма да има добър резултат върху детето\" и призова психолозите „да бъдат по-щадящи\".„Много важно е сега да говорим за родителите. Не е важно да говорим за институциите, тъй като това ще даде лош знак. Родителите са хората, които са показали, че има промяна. Не институциите са стигнали превантивно до детето, а семейството. Важно е да го кажем, тъй като обществото в момента е силно чувствително към темата за детето и детското... Без да знам кои ще бъдат психолозите, които ще работят, нека те да бъдат подкрепящите специалисти\".Няма как родител на 16-17-годишно дете да направи определени стъпки, за да бъде то в безопасна среда, предупреди Владимиров в предаването \"Преди всички\" по \"Хоризонт\" и призова родителите да говорят с детето си „като с дигитално дете, още когато то започне да се формира и му дадем за първи път дигитално устройство и да изграждат отношение на доверие\":„Учим нашите деца как да работят с ножове или с електроуреди, но си представяме, че технологиите ще бъдат нещото, на което те ще се самонаучат. Няма такова нещо. Интернет е изключително опасно място. В интернет децата изкарват най-голямата част от времето и там задоволяват любопитство си. Там детето се справя със своята самота\".В България има „изключително добре подготвени специалисти\" - педагози, педагогически съветници и психолози, които да работят с детето, категоричен е психологът Владимиров. Проблемът е, че „тези различни видове специалисти ще внесат различен тип експертиза и различно говорене по проблема\":„Тук трябва да кажем, че сме длъжници на нашите деца, тъй като в последните години ние не правихме политики за всички деца, а политики за уязвимите деца - така наречените „деца в риск\". Държавата направи опит през „Стратегия за детето\" именно да насочи превантивно усилията на всички видове институции, тъй като местната власт е големият длъжник\".Родителите трябва да бъдат в центъра на решаването на проблемите на детето, а всички специалисти - подкрепящи, убеден е психологът, според когото вече е време да говорим за семинари за родители и за „съвсем различно отношение към детето, извършило противообществени прояви\".Въпреки молбите на Прокуратурата да не се разпространяват допълнителни детайли за самоличността на детето от Пловдив, в публичното пространство вече се знае от коя гимназия е, а вероятно и в кой клас. Според психолога момчето ще се върне на училище с етикет на „жертва\" или „терорист\" и рискува да бъде отхвърлено от съучениците си или превърнато в герой от по-проблемните деца.Експертът по международна сигурност Димитър Гърдев подчерта, че „интернет свързва умовете на хората, а радикалните движения представляват интелектуални доктрини\". Казусът от Пловдив доказва, че не е необходимо познание по арабски, за да бъде радикализиран някой, тъй като детето е общувало с вербовчика си на английски. Гърдев изтъкна, че е важно хората да се интересуват от политика, защото и тя е вид интелектуална доктрина и създава „защитна стена\".„В държавите, откъдето идат най-големите терористи, не се интересуват от политика\", допълни той.Според Гърдев сред мюсюлманите у нас „няма достатъчна активност да разобличават такива радикални ислямистки секти и течения\", а „борбата с тази доктрина е тяхна работа\", тъй като хората извън исляма не могат да намерят достатъчно аргументи.Контролът върху социалните мрежи също е недостатъчен, изтъкна експертът по международна сигурност. Той даде пример, че когато дете има профил в социалните мрежи, ограниченията във възрастта за гледане на филми и т.н. стават излишни, тъй като то реално има достъп до всякакъв вид съдържание. Той изтъкна, че в Европейската комисия е имало предложение за единна процедура за приемане на мерки и за категорично изтриване на забранено съдържание като например ислямистките сайтове.Гърдев е убеден, че е необходимо и създаване у нас на антитерористични центрове по американски модел. ", "date": "2019.06.10", "title": "Педагози започват работа с момчето от Пловдив, разследвано за тероризъм "}
{"url": "http://www.cross.bg/stara-planina-prezidentut-1606384.html", "text": "/КРОСС/ Президентът Румен Радев ще удостои днес посланика на САЩ в България Ерик Рубин с орден \"Стара Планина\" първа степен, съобщиха от прессекретариата на президента.Държавното отличие е за заслугите на дипломата за развитието на българо-американските отношения. ", "date": "2019.06.10", "title": "Президентът ще удостои посланик Ерик Рубин с орден \"Стара Планина\" "}
{"url": "http://www.cross.bg/twitter-trump-prezident-1606372.html", "text": "/КРОСС/ Президентът на САЩ Доналд Тръмп разкритикува Twitter и обвини платформата, че заглушава консервативните гласове. \"Гигантска грешка!\", написа Тръмп в социалната мрежа и уточни, че това противоречи на свободата на изразяване.\"Туитър трябва да пусне забранените консервативни гласове на своята платформа, без ограничения\", заяви американският президент и допълни: „Нарича се Свобода на словото. Правите гигантска грешка!\".Twitter и други социални медийни платформи като Facebook, Instagram и YouTube наскоро бяха принудени да блокират личности, обвинени в подбуждане към насилие, и такива, които използват платформите за насърчаване на антисемитизма, расизма и теориите на конспирацията.Решението за това беше взето под натиск от страна на критици, които смятат, че социалните мрежи не действат достатъчно бързо, за да премахнат шокиращи или проблемни материали.Сред онези, които са били прогонени от една или повече платформи, е и Алекс Джоунс, известен създател на конспиративни теории, към когото Тръмп е изразявал съчувствие в миналото.Това не е първият път, когато американският президент обвинява социалните мрежи в дискриминация срещу десните потребители.Милиардерът републиканец, чийто акаунт в Twitter е последван от близо 61 милиона души, редовно атакува високотехнологичните гиганти като политически пристрастни или, както той каза в неотдавнашен туит, \"тоооолкова на страната на радикалните леви демократи\". ", "date": "2019.06.10", "title": "Тръмп разкритикува Twitter"}
{"url": "http://www.cross.bg/imame-plazhove-miliona-1606386.html", "text": "/КРОСС/ Над 7.3 милиона туристи са прогнозите за туристическия сезон, което се очаква да е ръст. Това каза в сутрешния блок на БТВ „Тази сутрин\" Румен Драганов от Института за оценки и анализи в туризма. Той коментира и данните на представители на бранша, че всъщност пък се очаква спад от около 10-15 процента. От началото на годината до момента ние имаме 143 хиляди чуждестранни посетители, влезли в страната повече отколкото миналата година. Съответно ние прогнозираме, че тази година, към края на годината ние ще имаме около 400 хиляди повече, тъй като ще имаме някакво натрупване, допълни Драганов. Това означава, че ние ще имаме малко под 13 милиона общо влезли в страната чуждестранни посетители, каза той. Ние имаме няколко проблема, които точно са свързани с руските и германските туристи - едното е връщането на Турция, Египет и Тунис. Второто нещо, това е свалянето на самолетите Боинг 737 на земята, тоест няма достатъчно капацитет и съответно кой ще бъде отрязан пръв - България, каза още Румен Драганов.Със заповед на министъра на туризма от 30 май са обявени 89 неохраняеми плажове, като буквално във всеки един момент предстои да бъдат подписани още два наемни договора, което ще намали тази цифра. Това каза от своя страна Василка Цанева, началник отдел „Контрол на концесионната дейност\" в Министерството на туризма. Охраняемите плажове към момента са 82 за наем и за концесии 60, допълни тя. стремежите са числото на неохраняемите плажове да се промени, но колко динамично може да стане с действащото законодателство, не мога да кажа, защото се промени процедурата, по която се отдават морските плажове на концесия, допълни още експертът от министерството. ", "date": "2019.06.10", "title": "Прогнози: Очакваме на 7 милиона туристи през летния сезон"}
{"url": "http://www.cross.bg/bilki-anastasiya-ostrova-1606387.html", "text": "/КРОСС/ Остров Света Анастасия ще посреща гости с фолклорни ритуали за здраве и плодородие в първото издание на \"Биле фест\" - фестивал, посветен на билките. Повече от 50 участника ще се представят в събитието с билки и здравословни храни, лечебни екстракти и мехлеми, като ще покажат и автентичните начини за приготвянето им. В допълнение посетителите ще се запознаят с народни ритуали и илачи. Съпътстващата художествена програма ще възкреси силата на празника Еньовден, отбелязван по нашите земи от древността. Билкови отвари ще забъркат специалисти от близо и далеч. От островната пещ ще бъде изваден топъл хляб, замесен с квас, билки и зеленчуци. Кримският чай - билка, която расте на Света Анастасия, ще има своето запазено място в програмата. Козметика с билкови продукти и морски водорасли ще бъде представена на гостите лично от производителите. На острова ще могат да се закупят свежи билки за разсад, красиви сувенири и бижута с билки, цветя и български шевици.За да е истински празнично и българско настроението по време на \"Биле фест\", ансамбъл \"Странджа\" ще заплени публиката с фолклорни танци и песни, както и с ревю на народни носии и традиционни български облекла от миналото. В островния музей ще бъде подредена изложба на странджански шевици. Посетителите ще чуят и мелодии на флейта в изпълнение на възпитаници на НУМСИ \"Панчо Владигеров\".Най-малките гости на острова ще се забавляват в творчески работилници за сапуни и сувенири от ароматни билки.В кухнята на ресторант \"100 години назад\" подготвят специално меню със супа от коприва, лапад и слез. Мидите ще са с дафинов лист и пресен девесил, а пилешкото с пресни картофки ще е подправено с мащерка, риган, и босилек. Екипът на острова ще представи медената лимонада с кримски чай и свежа мента като хита на лято 2019. Очаквайте още много изненади!На 15 и 16 юни кораб \"Анастасия\" ще пътува с часове на тръгване:10:00, 11:30, 13:30, 15:00 и 17:00. ", "date": "2019.06.10", "title": "0стров Света Анастасия приютява фестивал на билките и здравословната храна"}
{"url": "http://www.cross.bg/montana-rapsodiya-vivo-1606395.html", "text": "/КРОСС/ „Балканска рапсодия - с музиката и песните на балкански народи\" е съвместният проект на Плевенска филхармония, „Виво Монтана\" и актьори от ДКТ „Иван Радоев\" - Плевен. Сценарият е на Димо Дешев, диригент - Деян Павлов. Участие ще вземат актьорите Елица Анева, Мариян Стефанов, Мариета Калъпова и Георги Ангелов. В програмата са включени „Хоро стакато\" от Динику, „Ръченица\" от Петко Стайнов, „Месечина\" на Горан Брегович, „Румънска рапсодия\" от Джордже Енеску, „Сиртаки\" от Микис Теодоракис, „Чардаш\" от Монти, „Дунавско хоро\" на Дико Илиев, „Пайдушко хоро\" на Петко Стайнов, авторската композиция „Балканска рапсодия\" на „Виво Монтана\" и др. Специални гост - музиканти са Иво Папазов - Ибряма - кларинет и виртуозният акордеонист Нешко Нешев.Програмата на турнето е - месец юни - 11  Добрич, 20 Асеновград, 21 Панагюрище, 26 Червен Бряг, 27 Монтана, 28 Лом, месец юли - 5 Царево, 6 Малко Търново.  Освен концертите с Плевенска филхармония, месец юни и юли, етноджаз формацията „Виво Монтана\" има всеки ден концерти в България / информация на официалната страница на бенда/. ", "date": "2019.06.10", "title": "Виво Монтана и Плевенска филхармония тръгват на национално турне"}
{"url": "http://www.cross.bg/myasto-bulgariya-bulgariya-1606388.html", "text": "/КРОСС/ В Националния конкурс \"Най-зелените компании в България\" бяха отличени най-отговорните бизнеси, общини, неправителствени организации и личности. Голямата награда грабна Чез България, а „Зелена личност 2019\" стана алпинистът Атанас Скатов.Победителите за девета поредна година определи престижното жури, сред което се отличават имената на Надя Маринова - гл. редактор на b2b Mediа и основател на конкурса \"Най-зелените компании в България\". Марина Стефанова, директор „Устойчиво развитие\" в Българската мрежа на глобалният договор на ООН и председател на БАКСОС. Катя Димитрова, член на УС на Българската Асоциация на ПР Агенциите и съветник по комуникационните въпроси на Българо-Белгийския бизнес клуб у нас. Собственик на комуникационна агенция Интеримидж.Мила Миленова, ръководител Корпоративни комуникации в СИБАНК.Инж. Иван Иванов - председател на Българската асоциация по водите и член на Управителния съвет на Европейската федерация на националните асоциации по ВиК услуги.Улрике Щрака, търговски съветник при Австрийско посолство в София. Силвия Костова, началник управление „Корпоративни комуникации\" в Пощенска банка. Ивелина Василева, председател на парламентарната комисия по опазване на околната среда и водите и зам. председател на комисията по европейски въпроси в 44-то народно събрание. Илиана Павлова от Българската стопанска камара.Призовете тази година бяха допълнени с нови категории като зелен офис, зелена иновация, проект или идея. За първи път беше връчена и Голяма награда за цялостно представяне.Традиционно сред отличените бяха журналисти, чиито материали са били свързани с темите на конкурса. Като наградата за „Зелена медия\" грабна btv с кампанията „Да почистим България\".Отново и в това издание беше връчено специалното отличие „Зелена личност\", след гласуване изцяло онлайн отиде при апинистът Атанас Скатов.Ето и отличените по категории:Автоиндустрия, транспорт, логистика ВИТТЕ Аутомотив България ЕООД - 1 мястоДИСКОРДИА АД - 2 мястоТранспрес ООД - 3 мястоМетрополитен ЕАД - 3 мястоТЕЛЕНОР БЪЛГАРИЯ ЕАД - 1 мястоЧЕЗ ЕЛЕКТРО БЪЛГАРИЯ АД - 1 мястоВОДОСНАБДЯВАНЕ И КАНАЛИЗАЦИЯ ЕООД - 2 мястоКоника Минолта Бизнес Солюшънс България ЕООД -  1 мястоИндустрия и производствен секторСВИЛОЗА АД - 1 място\"Горубсо-Кърджали\"АД - 2 мястоЕКОПАК БЪЛГАРИЯ АД - 1 мястоФиерхаутен - УКО - 2 мястоФондация \"Асоциация за развитие на София\" - 1 мястоОрко ЕООД - Грийн Лайф Резортс - 1 мястоКредисимо ЕАД - 1 мястоБългаро-американска кредитна банка АД - 1 мястоАлтея Органикс ООД - 1 мястоЗагорка АД - 1 мястоКАУФЛАНД БЪЛГАРИЯ ЕООД ЕНД КО КД - 1 мястоКока-Кола ХБК България - 2 мястоНестле България АД - 3 място200 ОУ - 1 мястоЕКОПАК БЪЛГАРИЯ АД - 2 мястоДентсу Иджис Нетуърк България ООД - 1 мястоБест Карс ООД - 1 мястоПейсера България ООД - 2 мястоЧЕЗ ЕЛЕКТРО БЪЛГАРИЯ АДА ето как бяха разпределени и специалните отличия в надпреварата.ЧЕЗ ЕЛЕКТРО БЪЛГАРИЯ АД - 1 мястоКЕРХЕР ЕООД - 2 мястоЧАСТНО СРЕДНО УЧИЛИЩЕ БРИТАНИКА\" ООД - 3 мястоЧЕЗ ЕЛЕКТРО БЪЛГАРИЯ АД - 1 мястоКаолин ЕАД - 1 мястодм България ЕООД - 2 мястоНестле България АД - 1 мястоБългарска фасилити мениджмънт асоциация - 2 мястоАЕЦ Козлодуй ЕАД - 3 мястоНЕТ1 ЕООД - 1 мястоЗелена технологияДевня Цимент АД - 1 мястоОбщина Банско - 1 мястоКАУФЛАНД БЪЛГАРИЯ ЕООД ЕНД КО КД - 2 мястоBehr-Hella Thermocontrol (BHTC) - 1 мястоКАУФЛАНД БЪЛГАРИЯ ЕООД ЕНД КО - КД - 2 мястоКредисимо ЕАД - 1 място ОСМОЗИС БЪЛГАРИЯ - ООД - 2 мястоАтанас СкатовЖивко Константинов, Нова ТВ - 1 мястоПоредица репортажи за опасно замърсения въздухБНТ„100% будни\" - 2 мястоСерия репортажи за почистване на пространствата в СофияМариета Димитрова, главен редактор blagoevgrad-news.comСерия статии, разобличаващи строителство, което ще засегне природните дадености в района на РупитеПламена Петкова, \"Агровестник\"Поредица от материали за възраждане на шафранопроизводството у насМария Петрова, вестник \"Марица\"„Трябват ни 2 планети, за да оцелеем\"Лилия Лозанова, \"Агровестник\"Серия статии с примери за устойчив бизнесbtv - \"Да изчистим България за един ден\"Пощенска банка, Министерството на околната среда и водите, Екопак, Загорка, Ивел стил, Българо-румънската търговска камара, Българската стопанска камара, Българското дружество за връзки с обществеността и Българската асоциация на ПР агенциите.р Българската асоциация по водите, БАКСОС, Българската асоциация по рециклиране и Българската асоциация на архитектите и инженерите консултанти в България. Manifesto.bg, Вестник 19 минути, faкti.bg, AGRO TV, Espresso news, Агенция Крос, Ins Market, списание Слава. ", "date": "2019.06.10", "title": "За 9-та година бяха връчени „Зелените Оскари”"}
{"url": "http://www.cross.bg/godina-plovdiv-plovdiv-1606370.html", "text": "/КРОСС/ От 10 до 16 юни - една седмица Пловдив ще бъде Столица на книгата с литературния фестивал „Пловдив чете\". Официалното откриване предстои на 11 юни, вторник от 20 часа на Античния театър.Всички пловдивчани и гости на града ще могат да се насладят на музиката на Теодосий Спасов, Мирослава Кацарова и Орлин Павлов - специални участници в откриването. На сцената с тях ще бъдат: Мирослав Турийски (пиано), Александър Леков (басет), Младен Димитров (барабани).По традиция на откриващото събитие ще бъдат връчени наградите „Орфеев венец\" за най-изявен поет през изминалата година, както и „Златна четка\" за най-добро художествено оформление на книга.Входът за събитието е СВОБОДЕН.Тази година в рамките на фестивала в АЛЕЯ НА КНИГАТА ще гостуват около 40 издателства с шатри, разположени в близост до Римския стадион.На 14 юни от 17 часа ще бъдат връчени Националните литературни награди „Христо Г. Данов\" в къщата-музей на първия възрожденски издател.Близо 20 издателства взимат участие в „Пловдив чете\" с автори и преводачи. Предстоят интригуващи срещи с чуждестранни писатели от Холандия, Румъния, Испания.Тази година особено богата е съпътстващата програма на фестивала - ще отидем на литературни пътешествия из Пловдив, изложба, хореографски манифест и летни читални. Специален проект на издателство „Жанет 45\" е  инсталация на визуалния артист Петко Танчев: „Забравените думи\".Всички събития от програмата на „Пловдив чете\" са с вход свободен!През 2019-та година ще се проведе 17-то издание на литературния фестивал. Домакин на „Пловдив чете\" е издателство „Жанет 45\".Събитието се реализира с подкрепата на Община Пловдив като част от Културния календар на града за 2019 година. ", "date": "2019.06.10", "title": "Теодосий Спасов, Мирослава Кацарова и Орлин Павлов откриват „Пловдив чете“ 2019"}
{"url": "http://www.cross.bg/trichkov-vlado-godini-1606376.html", "text": "/КРОСС/ Съдът в Своге гледа днес мярката на мъжа, чиито кучета нападнаха и разкъсаха жив човек. Инцидентът се случи през миналата седмица в гориста местност край софийското село Владо Тричков. Загина мъж на 39 години.Собственикът на кучетата беше задържан за 72 часа и е с повдигнато обвинение за това, че не е полагал достатъчно грижи за питомците си. След случката стана ясно, че съседи на стопанина на животните са подавали сигнали до полицията от години. ", "date": "2019.06.10", "title": "Съдът гледа мярката на мъжа, чиито кучета убиха човек във Владо Тричков"}
{"url": "http://www.cross.bg/gradysa-byri-bulgariya-1606373.html", "text": "/КРОСС/ Денят ще е типично летен и горещ с дневни температури между 24 и 29 градуса. Валежите днес ще започнат от сутрешните часове - първо в Североизточна България, постепенно ще обхванат Централна Северна България, а след обяд и южната половина на страната. Очакват се летни бури с краткотрайни интензивни валежи и  гръмотевични бури. В цялата страна има риск от моментни силни пориви на вятъра и градушки.Предупреждения за опасно време са в сила за цялата централна част на страната с валежни количества от 20-30, а на изолирани места до 50 литра на квадратен метър за денонощието.В планините ще е облачно с превалявания и гръмотевични бури. Температурите по високите части ще са около 12 градуса, а в ниското - до 18 градуса. Около Черноморието времето ще се задържи слънчево и топло с температури около 24-26 градуса. Термометрите във водата ще показват до 24 градуса по южната част на крайбрежието.Времето остава неустойчиво и в следващите дни с валежи, гръмотевични бури, силни пориви на вятъра и градушки. Причина за това е нахлуване на по-хладен въздух от североизток, както и развитие на зона с ниско атмосферно налягане югоизточно от нас в района на Турция. Преваляванията ще намалеят от средата на седмицата нататък с тенденция за сухи и топли почивни дни. Дневните температури постепенно ще се повишават и от сряда до неделя ще гонят 32-35 градуса.През изминалите два почивни дни регистрираните гръмотевици над Балканите са близо 85 000. Поне една четвърт от тях са на територията на нашата страна. Гръмотевичната активност е обхванала цяла Източна и Централна България по линията на нахлуващия от североизток по-студен въздух. ", "date": "2019.06.10", "title": " Бури и градушки в началото на седмицата"}
{"url": "http://www.cross.bg/polyani-elektroenergiya-kmet-1606381.html", "text": "/КРОСС/ Община Сърница започна пълна проверка за стопанисването и управлението на кметство Медени поляни след получен сигнал, че местният кмет е продавал ток на няколко домакинства от трафопоста на кметската сграда. Хората плащали сметките си на Абдула Абдулах срещу хвърчащи ордери, без да знаят колко електроенергия са изразходвали.Семейство с болно дете сигнализира, че от дни е с изключен ток, тъй като не гласувало правилно на последните избори за европейски парламент. Случаят ще бъде предаден на прокуратурата. Кметът на Сърница Неби Бозов се е срещнал със семейството, което е останало без ток.„По думите на жената не са гласували правилно и това било наказателна мярка\", каза той. Абдула Абдулах е отказал да разговаря с общинския кмет. „Категорично отказа да им пусне тока и си изключи телефона\". От днес започва пълна проверка в кметството на Медени поляни. „Това е много тревожно. За първи път разбирам, че има вързани абонати към кметството. При нас Общината няма никакви сключени договори за отдаване под наем на електроенергия. Оказа се, че това е масова практика в селото. Това тепърва ние ще го проверяваме под каква форма те са давали електроенергия на хората. Електромерът е заключен и кметът отказа да пусне тока, нито да го отключи. Това и мен ме изненада, че в селото има такъв прецедент. С мутренски методи сплашват хората\", каза Неби Бозов.Кметът на Медени поляни към момента отказва коментар за медиите. ", "date": "2019.06.10", "title": "Селски кмет продавал ток от трафопоста на кметството "}
{"url": "http://www.cross.bg/bebeto-sistemata-bebeshkiya-1606371.html", "text": "/КРОСС/ Американски учени създадоха система с изкуствен интелект, която може да дешифрира крясъците и плачовете на бебето и да установи от какво се нуждае то, съобщи Лайф.Математици от университета на Северен Илинойс в Декалб си поставили за цел да разработят система, която разпознава и разбира \"бебешкия език\".„Главната ни задача е да подобрим здравето на малките деца и да облекчим живота на родителите и бавачките\", заяви Личуан Лю от университета. „Скоро ще започнем сътрудничество с болници и медицински изследователски центрове. То ще допринесе не само за по-нататъшните изпитания на системата, но и за прилагането й в практиката.\"Лю отбеляза също, че при създаването на изкуствения интелект екипът е имал предвид вижданията на педиатри и родители, които са уверени, че плачът на бебето се променя в зависимост от онова, което в момента не му достига.Учените предположили, че плачът и крясъците на бебето са подвластни на същите правила за разпознаване, както членоразделната реч. Затова приложили методика за дешифриране на звуци и въз основа на нея създали аналог, който превежда \"бебешкия език\". Първоначално с помощта на системата анализирали направени при едни и същи ситуации записи на бебешки крясъци и отделили общите характеристики. След това се опитали да класифицират бебешките крясъци.След прослушването на няколкостотин подобни аудиозаписа системата отделила десетина сигнала в плача и \"речта\" на бебето, които показват, че то иска да яде, да спи и т.н. ", "date": "2019.06.10", "title": "Учени дешифрираха бебешкия език "}
{"url": "http://www.cross.bg/beshe-izbori-merdzhanov-1606377.html", "text": "/КРОСС/ Смятам, че са много силни думи определенията, че вътрешната опозиция в БСП била бламирала Корнелия Нинова на проведеното през уикенда заседание на Националния съвет на партията. По-важно е да не бъде бламирана партията на следващите избори от българските граждани. Това каза в сутрешния блок на БТВ „Тази сутрин\" Атанас Мерджанов от БСП. Проведеното заседание беше характерно с една остра, много гореща дискусия, продължила над осем часа. Да, острата дискусия и изказвания бяха насочени и към Корнелия Нинова, но по-важното е, че тя беше насочена срещу стила и начина, по който беше водена и предизборната кампания и цялостната политическа линия на БСП за последните близо три години. Защото както добре знаете, след президентските избори, БСП инкасира две национални загуби на парламентарни и европейски избори, като предварително очакванията бяха, че левицата щеше да ги спечели. Очевидно това рязко, категорично разминаване с очакванията на хората не може да не тревожи и не може да не буди редица подозрения, съмнения и критики. Заради това беше отхвърлен и първоначално доклада на Изпълнителното бюро - наложи се той да бъде доразработван с допълнителна комисия, отхвърлено беше предложението Нинова да бъде председател на тази комисия, коментира още Мерджанов. Смятам, че този пленум беше една стъпка към връщането на БСП отново към едно демократично, нормално функциониране - такава каквато партията е позната на българските граждани.", "date": "2019.06.10", "title": " Атанас Мерджанов: Пленумът беше стъпка на БСП към демократизиране"}
{"url": "http://www.cross.bg/leva-bolnitza-zaplati-1606374.html", "text": "/КРОСС/ Медицински сестри от видинската болница „Св. Петка\" готвят протест заради ниските си заплати, които не са увеличени въпреки обещанията на властта.„Нито едно от исканията ни до момента не е изпълнено. Не бяхме чути. Получаваме 580 лева, в тази болница 610 лева са най-високите заплати\", заяви Диана Богомилова, медицинска сестра. „Общо сме 200 медицински специалиста, като около 60 от тях са в пенсионна възраст\". ", "date": "2019.06.10", "title": "Медицински сестри от Видин заплашват с нови протести "}
{"url": "http://www.cross.bg/dnes-magistrala-trakiya-1606379.html", "text": "/КРОСС/ От днес започва нов ремонт на магистрала \"Тракия\". Мястото е пътният възел „Цалапица\", на 112-тия километър на магистралата. Ще бъде сменена асфалтовата настилка.На различни етапи ще бъдат затваряни пътните връзки в района. На първо време - от 08:00 сутринта до 20:00 часа днес ще е затворена връзката София - Цалапица. Ще има осигурен обходен маршрут.За ремонта са предвидени около 400 000 лева. От Пътната агенция призовават шофьорите да карат внимателно и да спазват сигнализацията. ", "date": "2019.06.10", "title": " Започва нов ремонт на магистрала „Тракия”"}
{"url": "http://www.cross.bg/kosovo-macha-levski-1606375.html", "text": "/КРОСС/ Националният отбор по футбол излиза срещу Косово за първа победа в европейските квалификации.Заради мача ще има ограничения в паркирането в центъра. Забранено да се оставят коли при сектор Г на Националния стадион „Васил Левски\", както и на моста пред него. Паркирането и престоят не са разрешени и по улица „ Ген. Йосиф В. Гурко\" в района на стадиона.Националите ни са с 2 точки от 3 мача, след като завършиха наравно с Черна гора и Косово, а при дебюта на новия треньор Красимир Балъков загубиха от Чехия. Лидер в групата е отборът на Англия, който спечели всичките си срещи до момента.В шест поредни мача отборът ни не е печелил, като за последно победихме Кипър в турнира „Лига на нациите\". Мачът с Косово е от 21:45 на Националния стадион „Васил Левски\". ", "date": "2019.06.10", "title": " Националният отбор по футбол излиза срещу Косово"}
{"url": "http://www.cross.bg/blok-london-poveche-1606378.html", "text": "/КРОСС/ Поне 20 апартамента в жилищен блок в Лондон изгоряха. Голям пожар обхвана 6 етажа от сградата. 130 пожарникари гасиха пламъците повече от 2 часа. Загинали няма, като двама души са били настанени в болница, след като вдишали пушек.Пожарът става две години след трагедията в жилищния блок Гренфел, където пламъците убиха повече от 70 души.В последните 2 години в Лондон имаше мащабна преоценка на противопожарната безопасност на многоетажните жилищни сгради. Според хора от квартала, изгорелият в неделя блок е бил опасен и живеещи в него са подавали сигнали, че дървените му балкони не са добро решение. Когато избухнал пожарът в много от апартаментите е имало хора, които успели да избягат. ", "date": "2019.06.10", "title": "Поне 20 апартамента са изгорели при пожара в жилищен блок в Лондон"}
{"url": "http://www.cross.bg/myasto-zaplata-strani-1606404.html", "text": "/КРОСС/ България е на 31 място в класацията на европейските страни по достъпен за населението природен газ.Експерти изготвиха рейтинг сред 33 европейски държави за достъпа на природен газ до населението през първата половина на 2019 година. Класацията е публикувана от РИА Новости и е изготвена по данни на Центробанк, ОИСР, Евростат, статистическите комитети и регулаторните органи на страните.Според таблицата, количеството газ, което можем да си купим със средната заплата в нашата страна, е 1 152,9 куб.м. Промяната в цената на газа в национална валута за годината в проценти е 16,6%. Цената в България на 1 000 кубически метра м газ в американски долари е 504,4.Сърбия е едно място пред нас - на 30-то - с 1 184,8 количество газ, достъпно за средна заплата. На първо място в класацията е Люксембург с впечатляващото количество от 7 870,1 куб.м газ, достъпно за населението на страната на месец за средната месечна заплата. Цените на газа в страната са сравнително ниски, докато средната заплата е една от най-високите в Европа. На 2-ро и 3-то са Казахстан и Русия със съответни стойности от 7 521,4 и 6 651,6 куб. м газ. В Казахстан заплатите са сравнително ниски, но цените на газа, както и в Русия, са сред най-ниските от всички страни, участващи в рейтинга. Следват ги Великобритания и Германия. Сред десетте страни с най-доби условия за жителите си по отношение на газ са и Белгия, Ирландия, Австрия, Холандия и Дания.Турция е на 16-то място с 2 016,5, а Гърция на 19-то с 1925,9 куб. м газ, достъпен за хората, живеещи в тези страни.Най-малко количество газ могат да си позволят да купуват гражданите на Украйна. При средни доходи можете да си купите малко повече от хиляда кубически метра, което е почти осем пъти по-малко, отколкото в Люксембург. Цените на газа в Украйна по европейски стандарти са ниски, но в същото време страната има много ниски заплати. ", "date": "2019.06.10", "title": "България на 31 място в Европа по достъпност на природен газ за населението"}
{"url": "http://www.cross.bg/chasa-sega-monitor-1606366.html", "text": "/КРОСС/ в. 24 часа - ЕК ще следи български политици на сладки длъжностив. 24 часа - 16 хил. млади и добrе образовани българи се върнали да работят у насв. 24 часа - Ученикът от Пловдив, обвинен в тероризъм, посещава психолог, писал си с ИДИЛ на английскив. Монитор - Липса на техници помпа такса „Асансьор\" с 20%в. Монитор - Акция \"Кърлеж\" в цялата страна заради бум на ухапанив. Монитор - Данъчни погнаха собствениците на къщи за гостив. Монитор - Притежателите на парцели  предпочитат кешав. Сега - София е санкционирана с над 1,5 ман, лв. за ремонтите на центърав. Телеграф -Половината плажове без спасителв. Труд -  Отчаяни кръчмари примамват клиенти с риба по гръцкив. 24 часа -Който от БСП два пъти се провали за кмет, го вадят от играта съвсемв. 24 часа - града по вкус и бърза писта за еврочиновниците - шансът на София да грабне най-новата агенция на ЕСв. 24 часа - Поетапно затварят пътни връзки на магистрала „Тракия\"в. 24 часа - \"Дойче бан\" взе жп завода в Карлово, инвестира 6,8 млн. лв.в. Сега - Преди ключовия конгрес неяснотите и напрежението в БСП се увеличаватв. Сега - И променената медицинска експертиза може да е ощетяващав. Сега - сребърният фонд продължава да се пълни само от концесиив. Телеграф - Протест поиска рестарт на делото Чоратав. Телеграф - По-мръсен въздух заради скъпото парнов. Телеграф - Десетокласник изобрети робот на четири кракав. Труд - Над 54 600 автомобила напуснали София за 24 часав. 24 часа -  Светла Несторова, председател на управителния съвет на Асоциацията на българските застрахователи: Законите ни оценяват различно един човешки животв. 24 часа - Пламен Русев, основател на Webit: 60 млн. евро е въздействието на „Уебит\" върху икономиката на Софияв. Монитор - Акад. Юлиан Ревалски, председател на Българската академия на науките: Трябва да се въведе класификатор на заплащането на ученитев. Сега -  С проверките на офшорки Борисов ще разчисти хора на Цветановв. Телеграф - Проф. Тодор Кантарджиев, шеф на центъра по заразни и паразитни болести: Кърлежът ни усеща от 20 метрав. Труд -  Проф. Пламен Киров: Ако е левче на глас субсидията за партиите по-добре да я махнатв. 24 часа - Ще има ли дежавю индустриалци на жълтите павета срещу цените на токав. 24 часа -  Партия на субсидия може да е по-доходно от хазарт и наркотицив. Монитор -  Само чиста вода в морето туристи не привличав. Монитор - стр. 1, 9 - Бълнуванията на агент Академик по US закона „Рико\"в. Сега - Вържи кмета, да мирува Брюкселв. Сега - Търсиш наредба за медиите, цопваш в басейнв. Сега - Приемът в първи клас в София - няма такава системав. Телеграф - Никъде няма 100% охраняеми плажовев. Труд - Поредна отровна зима ни осигуриха управляващитев. Труд - Неинформираните информаторив. Труд - Радикално, но разумно орязване на субсидиитеД-Р Борислав ЦЕКОВ ИНСТИТУТ ЗА МОДЕРНА ПОЛИТИКА   ", "date": "2019.06.10", "title": "Преглед на вестниците "}
{"url": "http://www.cross.bg/chasa-sofiyaot-provede-1606365.html", "text": "/КРОСС/ София.В 11.00 часа в МВнР вицепремиерът и министър на външните работи Екатерина Захариева ще приеме на разговор на четири очи външния министър на Северна Македония Никола Димитров. В 12.30 часа ще се състои пресконференция.***София.От 11.00 часа в институцията на омбудсмана на ул. „Георг Вашингтон\" 22 общественият защитник Мая Манолова организира кръгла маса по повод десетките жалби на граждани и сигнали от неправителствени организации и адвокати за неравноправни клаузи в договорите на фирми за бързи кредити.***София.От 11.00 часа в централата на АБВ ще се състои пресконференция на партията. Темата е \"В навечерието на пореден скок на цените на тока, кои са всъщност реалните проблеми в енергетиката, кой е отговорен за тях и как можем да ги предотвратим?\". Участие ще вземат председателят на АБВ Румен Петков и зам.-председателят на партията Любомира Ганчева.***София.В 10.30 часа в зала 1 на Столична община Николай Стойнев - председател на комисията по икономика и собственост ще даде информация за посоките на развитие на общинските дружества, а д-р Веселин Милев - председател на комисията по здравеопазване за състоянието на общинските лечебни заведения.***София.От 9.00 часа 12 състав на Специализирания наказателен съд ще гледа делото за организиране и ръководене на престъпна група срещу Гриша Г., Данаил Г., Емилия С., Ивайло Т., Камелия М., Милко М., Милко Т., Тодор Й., Ичко Л. и Красимира Г.***София.От 9.00 часа 22 състав на Специализирания наказателен съд ще гледа производство по чл. 65 по НПК срещу Слави Ж. и Томи А.***София.От 9.00 часа 16 състав на Специализирания наказателен съд ще гледа производство по чл. 65 по НПК срещу Драгомир К. и Младен Р.***София.От 9.30 часа 6 състав на Специализирания наказателен съд ще гледа делото за организиране и ръководене на престъпна група срещу Петко С., Иван Й., Кристиян Д., Габриел Б., Борислав Й., Димитър Б., Вергил С., Ангел К., Калчо С., Борислав А., Валери В., Васил И., Васил С., Илия У., Красимир П., Петър В., Сотир П. и Стефан Г.***София.От 9.45 часа 2 състав на Специализирания наказателен съд ще гледа делото за организиране и ръководене на престъпна група срещу Огнян М., Георги И., Томи Р., Еленко С., Захари Т., Михаил Г., Николай П., Таньо Т., Георги Е., Емануил Г., Николай Д., Валентин С., Ели С. и Уляна Ш.***София.От 11.00 часа 16 състав на Специализирания наказателен съд ще гледа делото за организиране и ръководене на престъпна група срещу Светозар П., Антон Д., Албена А., Георги Г., Веселин С., Росица Я., Донка Г. и Георги Г.***София.От 11.00 часа l изложбена зала „Архиви\", ул. „Московска\" 5, pа единадесети пореден път Държавна агенция „Архиви\" ще отбележи Международния ден на архивите под мотото „Проектиране на архивите през 21-ви век\".***София.От 11.00 часа в Музея на МВР на ул. „Лавеле\" №30 ще бъде представена Изложбата „140 години МВР и 25 години Международна полицейска асоциация - Секция България\".***София.От 11.00 часа в Галерия „Академия\", ул. „Шипка\" 1, ще бъде представена Колективна изложба на възпитаници на магистърска програма „Фотография\" на Национална художествена академия.***София.От 13.00 часа 5 състав на Специализирания наказателен съд ще гледа делото за организиране и ръководене на престъпна група срещу Васил Р.***София.От 13.00 часа 3 състав на Специализирания наказателен съд ще гледа квалифицирани състави на изнудване срещу Севдалин Е. и Кирил К.***София.От 13.00 часа 3 състав на Специализирания наказателен съд ще гледа производство по чл.65 от НПК срещу Константин Л.***София.От 14.00 часа в градинката „Кристал\" София и Белград представят изложбата „Археологически бисери\".***София.От 14.00 часа на адрес: бул. „Цариградско шосе\" № 159 ще се проведе търг с наддаване за продажба на поземлен имот (ПИ) с идентификатор 68134.1202.982, с площ 2 591 кв. м, начин на трайно ползване „за административна сграда, комплекс\" (УПИ III от кв.13а, м. Разсадника -Бежанци) по КККР на град София и построените в него сгради.***София.От 15.00 часа 19 състав на Специализирания наказателен съд ще гледа производство по чл.65 от НПК срещу Григор Г.***София.От 18.00 часа в зала „София\" на Столична библиотека ще се състои премиера на книгата на Ралица Люцканова-Костова „Жени и чудовища. Новата женска готика - Анджела Картър и Карсън Маккълърс\".***София.От 19.00 часа в Литературен клуб „Перото\" ще бъде представена книгата „Предверието и дредния кат\".***София.От 19.00 часа в Techno Magic Land (бул. \"Цариградско шосе\" 111Б, вход при пешеходния мост) ще се проведе церемония по връчването на наградите в Академия „Иновация в действие\" 2018/2019.***Асеновград.В 13.30 часа в зала 2 на Районния съд ще се проведе заседание по делото срещу Василка Н. Н., обвинена че е присвоила чужди пари и е съставила неистински официални документи.***Благоевград.От 10.00 часа в хотел „Монте Кристо\" ще се проведе кръгла маса, на която ще бъдат дискутирани функциите и задълженията на модераторите на профили, които всяка институция с регистрация на Платформата и задължен субект по ЗДОИ трябва да осигури.***Благоеград.От 11.40 часа хотел „Монте Кристо\" от Областна администрация-Благоевград ще бъде представена Платформа за достъп до обществена информация. Предвиден е брифинг за медиите.***Бургас.От 8.00 часа в КЦ „Морско казино\" ще се проведе кастинг за статисти, които да участват в снимките на най-новия български филм „Петя на моята Петя\".***Велико Търново.От 10.00 часа в пресклуба на БТА ще се състои пресконференция във връзка с предстоящия Национален турнир по спортни танци„Болярска купа\" и „Изгряващи звезди\".***Добрич.От 9.00 до 17.30 часа в Народно читалище „Йордан Йовков - 1870 г.\" ще се проведе Летен детски център „Млади възрожденци\".***Добрич.От 10.00 до 16.00 часа в Държавен архив - Добрич ще има Ден на отворени врати и представяне на изложба „Атрактивни документи от фонда на Държавен архив - Добрич\". Ще бъдат връчени отличията „Читател на годината\" и „Приятел на архива\".***Добрич.От 10.30 до 11.30 часа в Художествена галерия - Добрич ще се проведе лятна работилница за въображение.***Корлово.От 11.00 в Исторически музей - Карлово община Карлово Исторически Музей-Карлово представят фотодокументална изложба дарителската традиция в Карлово- Съзидание и духовност.***Кюстендил.От 11.00 часа в отдел „Държавен архив\" ще се състои награждаване на на-активен читател, дарител и приятел на архивите.***Перник.От 17.30 часа в Малък салон, Дворец на културата, ще се състои Концерт на ученици от Обединената школа по изкуства към ОК Дворец на културата от класа на Невелина Станимирова.***Перник.От 19.00 часа в Театрален салон „Георги Русев\" ще се състои Концерт на хип-хоп формация „Dance Quad\".***Плевен.От 19.00 часа в читалище ,,Съгласие\" ще се играе постановката ,,Една седмица не повече/Истински лъжи\".***Пловдив.В 9.00 часа в зала 2 на Окръжния съд ще се проведе заседание по делото срещу Мартин М. и Калоян А., обвинени, че на територията на килия в Пловдивския затвор са отнели чужди движими вещи от владението на К. В., като са употребили за това сила.***Пловдив.В 9.00 часа в зала 1 на Окръжния съд ще се проведе заседание по делото срещу Делян Д. и Милен Д., обвинени за представяне на неверни сведения пред Областна дирекция на Държавен фонд „Земеделие\", гр. Пловдив.***Пловдив.В 10.30 часа в зала 5 на Окръжния съд ще се проведе заседание по делото срещу Станислав П., обвинен, че при управление на товарен автомобил е нарушил правилата за движение и по непредпазливост е причинил смъртта на две лица, като деянието е извършено след употреба на наркотични вещества.***Пловдив.В 12.30 часа в клуба на ВМРО общинските съветници и председателят на ВМРО-Пловдив Борислав Инчев, ще дадат пресконференция. Темите на пресконференцията ще са по бюджета на Общинска фондация ''Пловдив 2019'', както и \"синя зона\".***Пловдив.В 13.30 часа в зала 10 на Районния съд ще се проведе заседание по делото срещу Земфира И., обвинена за това, че е извършила непристойни действия, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителна дързост. Обвинена е и че е причинила на полицейски орган лека телесна повреда.***Пловдив.В 13.30 часа в зала 1 на Апелативния съд ще се проведе заседание по дело, с което Окръжна прокуратура - Стара Загора протестира пред Апелативен съд - Пловдив срещу присъда спрямо трима души, които Старозагорският окръжен съд е признал за виновни в извършване на убийство и опит за убийство. Недоволни от наказанията са и всички осъдени.***Свищов.От 13.00 часа в Зала 1 на общината ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)\".***Сливен.От 09.30 часа в офиса на ПП ГЕРБ в Сливен на адрес: ул. „ЦарОсвободител\" № 17 - Живко Минчев и Галя Вучкова ще се проведе приемна за граждани.***Сливен.От 10.00 часа в офиса на ПП ГЕРБ, на бул. „Цар Освободител\" № 17, Народният представител от ГЕРБ и председател на Комисията по земеделието и храните в Народното събрание Мария Белова организира приемна с граждани.***Стара Загора.От 10.00 до 12.30 часа в Детски отдел на библиотека „Родина\" ще се проведе лятна детска академия. ***Стара Загора.От 17.30 часа в РБ „Захарий Княжески\" ще се състои шести национален литературен конкурс „Николай Лилиев\".***Стара Загора.От 18.00 часа в РБ „Захарий Княжески\" ще има презентация на тема „Новите книги на Русия\" и изложба - базар на съвременна руска литература.***Шумен.От 10.30 часа във фоайето на НЧ \"Тодор Петков 1963\" деца от ДГ №30 \"Космонавт\" ще се включат в изработването на забавни книгоразделители.***Шумен.От 11.00 часа в сградата на Държавен архив- Шумен ще бъдат връчени наградите на номинираните за читател, дарител и приятел на архива. От 11.30 часа ще започне Ден на отворените врати.***Шумен.От 16.00 часа в зала 203 на общината ще се проведе Консултативен съвет.***Шумен.От 15.00 часа в зала 2 на Областна администрация Шумен ще бъде учреден Областен съвет за хората с увреждания в област Шумен.***Шумен.От 15.00 часа пред Общинския културен център ще се състои детски празник „3D Европа\".***Ямбол.От 20.00 часа в зала „Диана\" ще бъде представен Спектакълът „Кармина Бурана\". ", "date": "2019.06.10", "title": "Предстоящи събития на 10  юни"}
{"url": "http://www.cross.bg/tema-plovdiv-durzhava-1606363.html", "text": "/КРОСС/ Тема: Как е бил вербуван от „Ислямска държава\" ученикът от Пловдив?Тема: По пътя към Европа и обратно. За вътрешните разногласия в БСП. Евродепутатът Петър Витанов.Тема: На живо: Какви са причините за агресията на домашните кучета, които нахапаха човек до смърт? Има ли грешки при отглеждането?Тема: Как програмата „Зелена София\" ще промени града? И още: Кога ще бъдат подменени старите печки? Гост: Лорита РадеваТема: Борбата със сивата икономика: В кои сектори е най-голяма и как да се ограничи?Тема: Бил ли е вербуван от „Ислямска държава\" 16-годишният ученик от Пловдив? Ексклузивно: В студиото психологът, работил с момчето. И още: Как беше предотвратен опитът за терористичен атентат? Коментар на експертите Владимир Чуков и Николай Радулов.Тема: Бламирана ли беше Корнелия Нинова след поредния инфарктен пленум на „Позитано\"?Гост: Атанас МерджановТема: Ще има ли сделка за американските изтребители „Ф-16\"? Коментар на Елена Поптодорова.Тема: „Чети етикета\": Готови ли са морските ни курорти за старта на летния туристичиски сезон? Какво показват проверките?Тема: Специален гост: Победителят в музикалното реалити „Гласът на България\".Тема: Защо се е стигнало до радикализирането на ученика от Пловдив, обвинен, че е подготвял терористичен атентат? Къде и по какъв начин е влязъл в контакт с последователи на „Ислямска държава\"?Тема: Вицепремиерът Томислав Дончев: Ще бъде ли намалена субсидията за политическите партии по 1 лев на глас и кой ще заеме мястото на Цветан Цветанов в ГЕРБ?Тема: Гостува и избраният за евродепутат от ГЕРБ Александър Йорданов: Кое е най-важното, което трябва да бъде свършено в Европарламента?Тема: На живо: Кой е мъжът, влачил куче, завързано зад автомобил по улиците на Пазарджик?Тема: Медицински сестри от видинската болница „Св. Петка\" готвят протест заради ниските си заплати.Тема: Производителите на алкохол в Европейския съюз вече ще обявяват калориите и състава върху етикетите на спиртните напитки. Колко калории изпиваме с чаша алкохол и как да свалим излишните килограми от виното или бирата? Проверка в „На твоя страна\".Тема: Какво е социалното послание за отношенията между българите и ромите в новото парче на фолкпевеца Азис?Тема: „Пълен абсурд\" с Румен Бахов: Къде магаретата ходят на зъболекар и получават козметични процедури?   ", "date": "2019.06.10", "title": "Теми и гости в сутрешните блокове на телевизиите"}
{"url": "http://www.cross.bg/politik-kmet-trenyor-1606364.html", "text": "/КРОСС/ Александър Андреев - писател, журналистАнгел Червенков - футболен треньорГеорги Юнаков - треньор по боксДимитър Чукарски - политикИван Колчаков - политик, бивш кмет на ПазарджикНиколай Мелемов - кмет на СмолянФилиз Хюсменова - евродепутатЯвор Гечев - политик ", "date": "2019.06.10", "title": "Рождениците на 10 юни"}
{"url": "http://www.cross.bg/rysiya-prodykti-most-1606368.html", "text": "/КРОСС/ На границата между Русия и Китай се състоя тържественото съединяване на двете части от автомобилния мост през река Амур, който ще свързва руския Благовещенск и китайския град Хейхе.На церемонията присъстваха Юрий Трутнев - вицепремиер и пълномощен представител на президента на Русия в Далечния изток, и министърът на развитието на Далечния Изток и Арктика Александър Козлов, съобщава \"Взгляд\".В присъствието на гостите строителите поставиха последните болтове от двете страни на моста, след което пограничен катер изстреля сигнални ракети, символизиращи успешната манипулация.Губернатор Василий Орлов заяви след церемонията, че благодарение на този мост износът в Амурския регион ще се увеличи, това е потенциална точка на растеж.Той поясни, че конкурентните предимства на Амурския регион са селското стопанство и преработените продукти.\"Миналата година износът на соя достигна почти 400 хил. тона от 1 млн. тона отглеждани. Изпратихме 40% за Китай, включително преработени продукти, както и много соево масло\", каза губернаторът.Според него друг проект, който в бъдеще може да бъде свързан с износа, е газохимичен комплекс, който е в процес на строителство.\"Планират се около 1,5 млн. тона полиетилен и полиетиленовите продукти - това е и експортно ориентирана продукция. Затова, разбира се, транспортната инфраструктура е от основно значение\", подчерта губернаторът.Общата дължина на пътния мост над река Амур, проектиран да свърже руското крайбрежие с китайското между градовете Благовещенск и Хейхе, е над 1 км. Предвижда се, че след въвеждането на моста в експлоатация, по него ще преминават до 3 млн. души годишно или почти 300 хил. превозни средства. ", "date": "2019.06.10", "title": "\"Прозорец към Русия\": Свързаха моста между Русия и Китай през река Амур"}
{"url": "http://www.cross.bg/bulgariya-rysiya-sofiya-1606367.html", "text": "/КРОСС/ За нас е много важно Турски поток да мине през България, да бъде изградена АЕЦ \"Белене\" и Черно море да е зона на мир и сигурност. Това каза лидерът на БСП - София Калоян Паргов на Анатолий Карпов, депутат от партията \"Единна Русия\", заместник-председател на Комисията по международни отношения на Руската Дума и член на Обществения съвет към президента на Руската федерация Владимир Путин, както и 12-и световен шампион по шахмат. Карпов гостува днес на Калоян Паргов в Градската организация на БСП в София. Двамата разговаряха повече от час, а срещата им приключи с бърза партия шах, след което Анатолий Карпов остави своя автограф специално за Калоян Паргов върху шахматната дъска. На срещата присъства и заместник-председателят на Градксия съвет на БСП - София проф. Ваня Добрева.\"Разговорът ни беше приятелски. Благодаря на Анатолий Карпов, че отдели време в балканската си обиколка да направим тази среща в София. Обсъдихме различни теми, свързани най-вече с това как да направим отношенията между България и Русия по-прагматични и взаимноизгодни, коментира Калоян Паргов на брифинга след срещата. - За мен е огромно удоволствие и чест световният шампион по шахмат да ми гостува и да изиграем една бърза партия. Доволен съм, че Анатолий Карпов великодушно прие за приключим реми. Мисля, че този знак на добра воля трябва да го пренесем и развием на по-широка основа в отношенията между България и Русия. Това реми има символично значение\".Калоян Паргов добави, че е потвърдил желанието и позицията на БСП, а и не само на социалистическата партия, че Турски поток трябва да мине през България. \"Заявих също, че АЕЦ \"Белене\" е важен проект не само за нашата страна, но и за региона. И наистина е неизбежен проект, коментира още лидерът на БСП - София. - Изразих още една позиция, която все повече ни вълнува, а именно, че Черно море трябва да бъде демилитаризирана зона, зона на мир и сигурност. Разбира се, потвърдих и нашата позиция, която БСП отстоява още от 2014 година, за отмяна на санкциите срещу Русия. Много ми хареса как Анатолий Карпов описа ситуацията - \"докато Европа е объркана и скована от тези санкции, Русия плаче, а Америка се смее\".Лидерът на БСП - София каза също, че с Анатолий Карпов са обсъдили теми и от областта на културата. \"Обсъдихме една идея на Градската организация на БСП - София, която се опитваме от известно време да реализираме, а именно - по-отчетливо присъствие в града ни на руската култура и изкуство. София има нужда от руска книжарница, от руско кино, от средище на руската култура, каза Калоян Паргов. - Коментирахме също, че санкциите не позволяват на учените и културните дейци от Русия и България да имат засилен обмен на информация и добра комуникация по европейската програма \"Еразъм +\", а това е огромна загуба и за двете страни\".Анатолий Карпов отбеляза, че наложените санкции срещу Русия са сериозна спирачка за връзките и контактите с България. \"Русия беше принудена да отговори с контрасанкции и това се отрази много сериозно на стокообмена между двете страни, коментира той. - Но като цяло - пред отношенията между Русия и България има много големи перспективи за развитие на сътрудничеството, най-вече в енергетиката. Освен това имаме и един много голям териториален общ интерес - Черно море. Много се надявам да възстановим морската връзка между България и Русия. От няколко години в нашата страна на дневен ред е обсъждането как да бъде пуснат отново фериботът от Варна или Бургас до Русия. Това е от голям взаимен интерес\".Световният шампион по шахмат изрази съжаление, че докато България \"маневрираше и спеше\", Турция пое инициативата за Турски поток. \"Сега всичко зависи от България, заяви той. - Ако България не иска да печели от транзита на газ към Западна Европа, ще се намери друго решение. Въпреки че България е най-бързото и най-разумно решение в тази ситуация\". ", "date": "2019.06.10", "title": "Калоян Паргов: За България са много важни Турски поток, АЕЦ \"Белене\" и Черно море да бъде зона на мир"}
{"url": "http://www.cross.bg/timoteii-sveti-hrista-1606355.html", "text": "/КРОСС/ В памет на свети свещеномъченик Тимотей, епископ ПрускиВ град Пруса, който се намирал между Витиния, Фригия и Лидия, близо до Олимпийската планина, епископ бил свети Тимотей, който заради чистотата на своя живот и светостта си получил от Бога дара на чудотворството. Веднъж той умъртвил грамадна змия, която се била поселила в една пещера, обградена с кипарисови дървета, и причинявала големи беди на хората и животните. Тази змия светият умъртвил, като хвърлил в нейната паст покрова, с който на божествения Престол се покрива осветеният хляб (Агнеца). Друг път той изцелил един цар, на име Арита, който страдал от тежка болест, и вече бил близо до смъртта. По същия начин той възвърнал към живота и една царица и я обърнал от мрака на идолослужението към светлината на истинската вяра. Освен това свети Тимотей, чрез даруваната му от Бога благодат изцелявал различни болести и извършил, със силата Христова, и много други чудеса.Със своята проповед той просветил цялото си паство и обърнал много невярващи към Христа. А когато на римския престол се възкачил Юлиан, който се отрекъл от Христа, започнал да се покланя на идолите и повдигнал жестоко гонение срещу Църквата Божия, свети Тимотей още по-ревностно започнал да се труди в проповядването на Божието слово, укрепявайки вярващите и изобличавайки езичниците в тяхното заблуждение.Като узнал за светията, нечестивият император заповядал да го заловят и да го доведат при него, а после го хвърлил в тъмница. Тук при светията се стичало множество народ, на който той проповядвал за Христа, истинския Бог.Донесли на Юлиан, че християнският епископ, който е затворен в тъмницата, учи на своята вяра идващите при него хора. Тогава Юлиан изпратил да му кажат, че му забранява да проповядва за името на Иисуса Христа. Но свети Тимотей не се подчинил на разпореждането на нечестивия и беззаконен цар и без страх продължавал да върши това, което му подобавало като на християнски епископ - да поучава и да проповядва на народа. А когато император Юлиан отново узнал, че свети Тимотей безстрашно продължавал да проповядва за Христа, се разгневил и изпратил при него палач, за да отсече главата на светията в тъмницата.След блажената кончина на свещеномъченика, вярващите взели неговото свето тяло и го погребали с чест. От неговите мощи се подавали множество чудесни изцеления, за слава на Христа, нашия Бог. ", "date": "2019.06.10", "title": "Св. свщмчк Тимотей, еп. Брусенски  "}
{"url": "http://www.cross.bg/voiina-svetovna-vtora-1606359.html", "text": "/КРОСС/  1190 г. - Трети кръстоносен поход: Германският крал и император на Свещената римска империя Фридрих I Барбароса се удавя при прекосяването на река Салеф (на английски) в Мала Азия.1793 г. - Столицата на САЩ е преместена от Филаделфия във Вашингтон.1809 г. - Папа Пий VII отлъчва Наполеон I Бонапарт от църквата, след като френската армия окупира Италия и обявява папската област за френска територия.1846 г. - Шотландският изобретател Робърт Уилям Томсън получава патент за първата в света гума.1871 г. - В Браила, Румъния, излиза първият брой на вестник Дума на българските емигранти, издаван от Христо Ботев.1886 г. - Изригва вулканът Таравера в Нова Зеландия, при което загиват 153 души и е разрушена известната туристическа атракция „Розови и бели тераси\".1916 г. - Започва Великото арабско въстание в Мека.1926 г. - Обществото на народите взема решение за отпускане на Бежански заем на България.1940 г. - Втора световна война: Италия обявява война на Франция и Великобритания.1940 г. - Втора световна война: Германските сили, под командването на Ервин Ромел, достигат протока Ла Манш.1940 г. - Втора световна война: Канада обявявава война на Италия.1940 г. - Втора световна война: Норвегия капитулира пред германските сили.1942 г. - Втора световна война: Нацистите изгарят чешкото селце Лидице, в отговор на убийството на Райнхард Хайдрих.1945 г. - Австралийските войски достигат Брунейски бряг, за да освободят Бруней.1962 г. - Народна република България установява дипломатически отношения с Цейлон (Шри Ланка).1964 г. - Създаден е Шуменския университет, първоначално като Висш педагогически институт - филиал на Софийския университет „Св. Климент Охридски\".1965 г. - Виетнамската война: Битката за „донг хоай\" започва.1967 г. - Приключва Шестдневната война: Израел и Сирия се съгласяват да прекратят огъня.1990 г. - Провежда се първият тур на първите свободни и демократични парламентарни избори в България, след тоталитарния период в страната, с които се избират депутати за 7 Велико народно събрание1999 г. - Косовската война: НАТО преустановява въздушните удари, след като Слободан Милошевич се съгласява да изтегли сръбските войски от Косово.1999 г. - Създава се Пактът за стабилност на Балканите.2003 г. - Изстрелян е марсоходът Спирит, с което започва програмата на НАСА Марс Експлорейшън Роувър. ", "date": "2019.06.10", "title": "10  юни в историята"}
{"url": "http://www.cross.bg/karlovo-kargo-doiiche-1606369.html", "text": "/КРОСС/ Има сделка за жп ремонтния завод в Карлово. Това каза пред \"24 часа\" преди дни управителят на \"Ди Би Карго България\" Любомир Гарчев. Фирмата-купувач е част от \"Ди Би Карго\", която пък е дъщерна на държавния немски жп превозвач \"Дойче бан\".От компанията се въздържат да обявяват все още намеренията си след покупката на обявения в несъстоятелност завод. Но експерти от железопътния бранш коментират, че \"Ди Би Карго България\" развива базите си, вероятно в халетата на новата си придобивка ще ремонтира вагони, а може би в бъдеще и ще произвежда.Жп специалистът Симеон Ананиев свързва покупката на \"Дойче бан\" с очакваната, но все още нерешена инвестиция на \"Фолксваген\" в Пловдивско. Медиите в Пловдив още преди седмица лансираха откъм Карлово, че новият собственик ще ремонтира и локомотиви. Ще започне работа през септември със 70 работници, а по-нататък щели да са 300.Това, което официално се знае, е, че българската жп компания на \"Дойче бан\" вече е подала заявление за сертификат за клас инвеститор в Българската агенция за инвестиции за завода в Карлово. Инвестиционният проект е \"Разширяване и обновяване на съществуващо предприятие на \"Ди Би Карго\" ЕООД в Карлово.Планираният размер на инвестицията е 6,82 млн. лв. за 3 години, като се започне от 2019-а с очакван брой на работните места през 2019 г. 33 и планирана средна работна заплата преди данък, включително осигуровки - 1421 лева. Източниците на финансиране са собствени - 953 000 лв., и частни заеми - 5,867 млн. лв. ", "date": "2019.06.10", "title": "\"Дойче бан\" инвестира в жп завода в Карлово"}
{"url": "http://www.cross.bg/tozi-koito-ne-znae-istinata-1606351.html", "text": "/КРОСС/ Този, които не знае истината, е само глупак. Но който я знае и я нарича лъжа, той е престъпник.Бертолд Брехт ", "date": "2019.06.10", "title": "Този, които не знае истината"}
