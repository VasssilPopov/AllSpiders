{"url": "http://www.cross.bg/montana-mahala-dubova-1571727.html", "text": "/КРОСС/ Утре - 4 април, стартира рехабилитацията на близо 30 км от път III-112 Дъбова махала - Монтана. Със средства от Оперативна програма „Региони в растеж\" 2014-2020 г. основно ще се ремонтира участъкът от околовръстния път на Монтана до началото на село Дъбова махала. Третокласният път е основна връзка на селата Студено буче, Доктор Йосифово, Смирненски, Славотин и Дъбова махала с Монтана, Лом и Видин, както и с пристанище Лом и ферибота Видин - Калафат. Участъкът е алтернативен маршрут на път I-1 Видин - Монтана, част от коридор №4 от трансевропейската транспортна мрежа (TEN-T).На символичната първа копка ще присъстват директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС\" в Агенция „Пътна инфраструктура\" Николина Чапанова, директорът на Областно пътно управление - Монтана инж. Ивайло Спасов, представители на строителя, надзора и др.Изпълнител на лот 18 от ОПРР е ДЗЗД „КАРО-ПЪТСТРОЙ\", в което участват: „КАРО ТРЕЙДИНГ\" ООД и „ПЪТСТРОЙ-92\" АД. Строителният надзор ще осъществява „Рутекс\" ООД. Авторският надзор е на „ТРАНСКОНСУЛТ-22\" ООД.Проектът BG16RFOP001-7.001-0018 Лот 18 „Път IІІ-112 Дъбова махала - Монтана от км 10+500 до км 16+174, от км 20+579 до км 27+736.15, от км 29+675 до км 36+654.63 и от км 37+825 до км 47+806.74, с обща дължина 29,793 км, област Монтана\" се финансира по ОП „Региони в растеж\" 2014-2020 г. чрез Европейския фонд за регионално развитие и националния бюджет. ", "date": "2018.04.03", "title": "Стартира рехабилитацията на близо 30 км от пътя Дъбова махала - Монтана"}
{"url": "http://www.cross.bg/danni-baza-ekspeditziya-1571716.html", "text": "/КРОСС/ Утре, 4 април 2018 г., в 12:15 ч. на Терминал 2 на Летище София с полет от Рим се завръщат Командира на Антарктическата ни база „Св. Кл. Охридки\", инж. Йордан Йорданов, лекарят Мартин Любомиров, геолозите д-р Камен Бонев, д-р Дочо Дочев, д-р Стефан Велев и логистиците инж. Мирослав Цвятков, Станимир Модев и Николай Николов.В рамките на експедицията бе реализирана разнообразна научна програма:- Проучване на полезните изкопаеми и вкаменените организмови останки в района на п-ов Хърд;- Проучване на нематодите в почвената покривка;- Създаване на информационна база данни за изследване на сеизмичността и структурата на о-в Ливингстън.- С помощта на прецизна апаратура, монтирана върху дрон бе съставен фотогравиметричен модел на ледниците, за следене на тяхното движение и определянето на степента на затопляне на климата в Западна Антарктида- В залива пред базата бе монтирана мареографска станция с висока чувствителност - първата извън територията на България, с която ще бъде следено морското ниво, приливно-отливните колебания и ще предава данни в глобалната океанографска мрежа.- По съвсем нова образователна методика, разработена съвместно с учени от Университета в гр. Бейжа (Португалия), бяха сглобени 8 робота, които чрез сензори събраха данни за локалните климатични параметри. Това ще позволят виртуално изследване на Антарктида направо от класната стая.Съвместно с българските изследователи, в базата ни работиха и трима учени от Португалия, двама от Испания, двама от Турция, един от Аржентина и един от Монголия.В момента тече подготовката за обновяване на инфраструктурата на полярната ни база и подбор на научни проекти за реализирането на Националната програма за полярни изследвания, които ще се изпълняват през предстоящата XXVII Българска антарктическа експедиция.  ", "date": "2018.04.03", "title": "Успешно приключи XXVI Национална антарктическа експедиция"}
{"url": "http://www.cross.bg/radev-gora-rymen-1571742.html", "text": "/КРОСС/ България цени високо усилията на институциите и гражданите на Черна гора за постигане на напредък в процеса на европейска интеграция, както и приноса на страната за развитие на добросъседски отношения в региона. Това заяви президентът Румен Радев на среща на „Дондуков\" 2 с министъра на външните работи на Черна гора Сърджан Дарманович. Двамата бяха единодушни, че Западните Балкани трябва да продължат да бъдат във фокуса на политиките на ЕС, което ще затвърди европейската перспектива за всички държави, стремящи се към пълноправно членство.Задълбочаването на регионалното сътрудничество и интеграция изисква общи усилия и е важна стъпка в този процес, беше подчертано по време на срещата. По инициатива на българския държавен глава правителствата на страните от Балканите ще подпишат Меморандум за изграждането на регионален Институт за устойчиви технологии, който да обедини научните и образователни институции за изграждането на образователен, научен и медицински център с технология от ЦЕРН. По думите на президента тази стъпка ще отправи ясен сигнал към европейските партньори за решимостта на страните от Югоизточна Европа да реализират този проект, както и за оказването на финансова подкрепа. „Подобряването на регионалната свързаност изисква инвестиции не само в транспортната инфраструктура, но и в проекти, които създават условия преди всичко за младите хора да останат и работят в своите държави\", заяви Румен Радев.Възможностите за последващо задълбочаване на двустранното сътрудничество между България и Черна гора в икономиката, енергетиката и туризма, също бяха обсъдени по време на срещата. В рамките на разменените визити на най-високо равнище между президентите Румен Радев и Филип Вуянович беше постигнато съгласие за провеждането на Българо-черногорски бизнес форум, който да насърчи контактите между деловите среди от двете държави за реализацията на общи проекти.  ", "date": "2018.04.03", "title": "Румен Радев: България цени високо приноса на Черна гора за развитието на добросъседски отношения в региона"}
{"url": "http://www.cross.bg/krustovishte-plovdiv-asenovgrad-1571748.html", "text": "/КРОСС/ Агенция „Пътна инфраструктура\" стартира обществена поръчка за изграждане на кръгово кръстовище при км 14+750 на път II-86 Пловдив - Асеновград. То ще замени съществуващото триколонно кръстовище на входа на град Пловдив, при пресичането на пътя с улица „Асеновградско шосе\".С осигураването на кръгово движение с три ленти ще се повиши пътната безопасност и ще намалеят предпоставките за пътни инциденти. С изграждането на новото кръстовище ще бъде цялостно завършен строящият се в момента четирилентов участък от второкласния път II-86 Пловдив - Асеновград от км 14+860 до км 25+150.Индикативната стойност на строително-монтажните работи е 2,6 млн. лв. без ДДС. Срокът за изпълнение на обществената поръчка е 6 месеца.Кандидатите могат да подават оферти до 17:30 ч. на 14 май 2018 г.  ", "date": "2018.04.03", "title": "АПИ стартира обществена поръчка за кръгово кръстовище на път Пловдив - Асеновград"}
{"url": "http://www.cross.bg/sedmitzata-gorata-gabrovo-1571747.html", "text": "/КРОСС/ За поредна година Седмицата на гората обедини жителите на Габрово в грижата за опазване на природата. Десетки габровци се включиха днес в залесяване на горски масив в близост до село Тодорчетата. В инициативата взеха участие и електромонтьори от Разпределителния център в Габрово на Електроразпределение Север, част от групата ЕНЕРГО-ПРО Варна.Организаторите от \"Северноцентрално държавно предприятиe\" бяха осигурили дървесните растения и необходимите инструменти за тяхното засаждане. Експерти лесовъди инструктираха доброволците как се засаждат широколистни дървесни видове и на каква дълбочина се вкопават в почвата.Гората има специално място в българската народопсихология и грижата за нейното опазване обединява хора от различни поколения на територията на цялата страна. Седмицата на гората се отбелязва в България от 1925 година.  ", "date": "2018.04.03", "title": "Електромонтьори от ЕНЕРГО-ПРО участваха в масово залесяване през Седмицата на гората в Габрово"}
{"url": "http://www.cross.bg/politiki-chrez-mestni-1571728.html", "text": "/КРОСС/ Заместник-министърът на регионалното развитие и благоустройството Деница Николова ще председателства заседание на Комитета за наблюдение на Програма за междурегионално сътрудничество УРБАКТ ІІІ. Събитието ще се проведе  утре - 4 април 2018 г., от 09.00 часа, в хотел КООП София с участието на представители на участващите в програмата 28 държави-членки на ЕС, Норвегия и Швейцария.УРБАКТ ІІІ 2014-2020 е една от програмите на Европейския съюз за междурегионално сътрудничество, която има за цел повишаване на институционалния капацитет и ефективна публична администрация чрез обмяна на опит и знания между европейските местни власти (градове) в сферата на устойчивото интегрирано градско развитие. Програмата цели изграждане на капацитет за прилагане на политики, създаване на политики, изпълнение на политики и изграждане и трансфер на знания.Общият й бюджет е 96.3 млн. евро, съфинансирани чрез Европейския фонд за регионално развитие (ЕФРР). Програмата финансира три типа дейности: Международен обмен чрез „Мрежи за планиране на действия\", „Мрежи за изпълнение\" и „Мрежи за трансфер\"; и Изграждане на капацитет; Капитализация и разпространение.Допустими партньори по програмата са „градове\" (общини), административни райони и др. еквивалентни на тях, дефинирани като публични местни власти, сдружения и местни агенции, които притежават правомощия да планират и прилагат специфични урбанистични политики.   ", "date": "2018.04.03", "title": "Деница Николова ще председателства Комитета за наблюдение на Програмата УРБАКТ ІІІ"}
{"url": "http://www.cross.bg/hakatona-rabota-subitieto-1571709.html", "text": "/КРОСС/ \"Създаване на софтуерни приложения за спорт и забавления\" е темата на новия пролетен бургаски хакатон. Амбицията на организаторите е събитието да стимулира прилагането на съвременните технологии в ежедневието на хората и живота в града. Голямата награда на хакатона е професионален ангажимент за създаване на софтуерно приложение за спорт за Професионална гимназия за компютърно програмиране и иновации. Тя е на стойност 2000 лева и ще бъде връчена лично от кмета Димитър Николов.Събитието ще е тридневно, с начало на 20 април (петък) и финал 22 април (неделя). Откриването на хакатона ще е на 20 април от 17:00 в зала 221 на Органичен корпус, Университет \"Проф. д-р Асен Златаров\" - Бургас. Той ще събере на едно място програмисти, дизайнери, специалисти по здравни грижи и предприемачи, които заедно да предложат концепция за софтуерен продукт и да стартират работа по неговото разработване. Няма ограничение за използваните технологии, библиотеки, платформи и програмни езици. Необходимо е екипите да предадат прототип на своя продукт, който да има поне една работеща функционалност или ясна концепция за приложение с частично написан изходен код. В последния ден на хакатона - неделя, 22 април - участниците ще направят демонстрация на своите приложения пред жури.Допустими участници са екипи от най-малко двама души, които могат да се сформират както предварително, така и в началото на самия хакатон. Задължително е поне един човек от екипа да има познания по програмиране, без значение нивото и опита в областта на софтуерни разработки. За всички участници ще има награди, осигурени от спонсорите на събитието. Първите три проекта, оценени най-високо, ще бъдат допълнително стимулирани с изненади от организаторите. - Оценка на идеята.- Работеща функционалност на приложението.- Начин на изпълнение, качество на програмния код и избрания подход.- Потребителски интерфейс.- Потенциал на приложението.- Ще бъдат предоставени насоки и идеи за приложения на тези участници, които нямат предварителна концепция за това, което биха желали да разработват. - Участниците могат да си изберат под какъв лиценз да бъде написания от тях код, препоръчително е свободен лиценз.- Работата по проектите стартира с началото на хакатона. Не се допуска участие с напълно или частично готови приложения, които са разработени преди хакатона.- Приложенията, които не са завършени и нямат работеща функционалност, също се представят на финалния ден и се оценява потенциала им и проблема, който решават.- Спонсорите и партньорите на събитието имат право да дават индивидуални награди на избрани от тях участници.- Хакатонът ще се проведе в залите на Университет \"Проф. д-р Асен Златаров\" - Бургас. Ще има осигурен достъп до помещението до 21:00 ч. в петък и събота, напитки,  интернет връзка и удобни места за работа на всички екипи.- Форма за регистрация за хакатона можете да намерите на адрес: УНИВЕРСИТЕТ \"ПРОФ. Д-Р АСЕН ЗЛАТАРОВ\" БУРГАСКатедра \"Компютърни системи и технологии\" Катедра \"Компютърни и информационни технологии\"Факултет по обществено здраве и здравни грижиСтудентски съвет към Университета________________________________________Съвместно с:Община Бургас, Фирма ТехнологикаПрофилирана природоматематическа гимназия \"Акад. Никола Обрешков\"Професионална гимназия по Механотехника и ЕлектроникаПрофесионална гимназия по Електротехника и Електроника \"Константин Фотинов\"Професионална Гимназия по Химични Технологии \"Академик Н. Д. Зелинский\"Професионална гимназия за компютърно програмиране и иновацииИновационни Системи - Бургас.  ТехноЛогика, Мусала Софт, Болница Дева Мария, Клъстер ИКТ Бургас, Кодифик, ERP Bulgaria, EPAM, Българска Аутсорсинг Асоциация, ScaleFocus, Джей Софт, Комплекс 2000, BigBoy, BulPros, Bulgarian online research, Sutherland. - Всеки участник трябва да си носи лаптоп, на който да работи.- Не е задължително. Възможно е само част от времето да прекарате в помещението, което е осигурено за хакатона като работна среда. Също така, ако желаете, може да излизате със съотборниците си, за да коментирате и обсъждате идеите си на по-тихи места.- Няма да е справедливо ако екипи използват вече разработени проекти или готов изходен код. Затова е необходимо да стартирате от нулата работата по вашите идеи. Не е задължително да направите нещо напълно завършено или дори да имате някакви работещи функционалности на вашите приложения до крайния срок в неделя 22 април от 12:00. По-важно е да имате ясната концепция за продукт и да сте започнали вече работа по изпълнението- Разбира се! Всички, които нямат отбори, ще имат възможност да си изберат или сформират такива в самото начало на хакатона. Ако търсите партньори с конкретни умения - можете да ни пишете, за да ви помогнем да идентифицирате подходящи хора, с които да работите.- Не, не е задължително, но предварителната регистрация би ни позволила да направим по-добра организация.- Отборната работа винаги е била решаващ фактор за успеха на проект или бизнес начинание. Основната ни цел е да помогнем да отборите да развият проекти, които след това да могат да превърнат в истински продукт или услуга, а за това ще е нужна доста работа. Затова е задължително участието в хакатона на екипи от поне двама участника.- Развитие на IT сектора в Бургас и любовта ни към нашия град са основните мотиви да организираме този хакатон. С цел да допринесем за развитието на този сектор и на града ни ние решихме да започнем да провеждаме такива състезания. Надяваме се по този начин допълнително да се засили интереса на хората към компютърните науки.- Да, възможно е.- Да, по време на хакатона са предвидени няколко лекции и демонстрации, които да послужат за конкретни насоки и идеи.- Спонсорите и партньорите ще осигурят наградите за учениците.- Допълнителни предметни награди на стойност за избрани екипи. За всеки участник ще има изненада от организаторите.- Постарали сме се да подсигурим ментори и сътрудници, които ще бъдат на разположение на екипите през по-голямата част от времето.- Участниците запазват пълни авторски права върху изходния код, който напишат в рамките на събитието.- Условието е поне един член на екипа да има основни умения по софтуерна разработка. Останалите могат да бъдат дизайнери, предприемачи или просто хора с идеи.- Да. Студентите, участвали в състезанието получават допълнителни бонуси към оценките си по предметите \"Информатика\", \"Програмиране и използване на компютри\" и други дисциплините, по които се обучават. Участниците с добро представяне в хакатона ще получат и бонус точки при кандидатстване за лятната стажантска програма на ТехноЛогика.- Да. Учениците, получават множество награди, а тези, които са 12-ти клас получават сертификат, с който се признава отлична оценка от предварителните кандидатстудентски изпити за специалности \"Компютърни системи и технологии\" и \"Софтуерно инженерство\".   ", "date": "2018.04.03", "title": "„Създаване на софтуерни приложения за спорт и забавления“ е темата на новия пролетен бургаски хакатон"}
{"url": "http://www.cross.bg/osudi-haskovo-operatziya-1571714.html", "text": "/КРОСС/ Жителка на Хасково осъди Общината за инцидент от януари миналата година, когато е паднала на заледена улица в центъра на града.Жената е счупила ръката си, претърпяла е операция и е била в болнични 6 месеца.Хасковският районен съд осъди общината да заплати на пострадалата 1480 лв. разходи за извършената операция и обезщетение от 3300 лева заедно с лихвите.Решението подлежи на обжалване пред Окръжния съд в Хасково.  ", "date": "2018.04.03", "title": "Хасковлийка, пострадала на заледена улица, осъди Общината"}
{"url": "http://www.cross.bg/makedoniya-stanishev-regiona-1571738.html", "text": "/КРОСС/ Среща на високо равнище на премиерите и левите лидери от Западните Балкани ще се състои в Албания и Черна гора. Инициативата е на президента на ПЕС Сергей Станишев и е в подкрепа на присъединяването на страните от региона към ЕС.  Лидерът на европейската левица събира премиерите и председателите на партиите от ПЕС в региона, за да подготвят съвместна стратегия за предстоящата среща с колегите им от ЕС в София през май.Двудневната среща, организирана от ПЕС и с домакинството на Демократическата партия на социалистите на Черна Гора и Социалистическата партия на Албания, е първата подобна инициатива след като през февруари ЕК публикува своята стратегия и план за действие за разширяването на Съюза.При пристигането си в Подгорица Станишев заяви: „Бъдещето на Западните Балкани е в ЕС. Особено сега, след като имаме конкретно описани стъпки, процесът на присъединяване неминуемо ще се ускори. Партията на европейските социалисти винаги е подкрепяла страните от региона в тяхната евроатлантическа ориентация. Особена заслуга за напредъка има и Върховният представител на ЕС по въпросите на външните работи и политиката на сигурност Федерика Могерини, с която разговаряхме по темата преди последния Съвет в Брюксел.\"В стратегията на ЕК са набелязани конкретни мерки за увеличаване на икономическото сътрудничество между ЕС и петте страни от региона - Албания, Босна и Херцеговина, Македония, Сърбия и Черна Гора - както и за насърчаване на партньорските отношения във всички области между самите балкански държави. От ПЕС са категорични, че Стратегията ще придаде допълнителна скорост на интеграционния процес,ако държавите покрият всички изисквания.Станишев вижда допълнителен шанс за интеграционния процес и в напредъка в преговорите между Атина и Скопие за името на Македония. „Фактът, че лидерите и на двете страни са в постоянен контакт с нашето политическо семейство изключително помага. Зоран Заев и Социалдемократическият съюз на Македония са членове на ПЕС, а премиерът на Гърция Алексис Ципрас редовно идва на нашите координационни срещи в Брюксел. Подкрепяме преговорния процес между двете страни по всички възможни начини. Зоран Заев демонстрира политически кураж и воля за решаване на проблемите - като пример мога да посоча отдавна отлагания въпрос с подписването на Договора за добросъседство между България и Македония.\"Лидерът на БСП Корнелия Нинова също е сред поканените участници.  ", "date": "2018.04.03", "title": "Станишев събира левите премиери и лидери от Западните Балкани на двудневна среща в Подгорица и Тирана"}
{"url": "http://www.cross.bg/gradysa-vyatur-slab-1571724.html", "text": "/КРОСС/ През нощта ще бъде предимно ясно и почти тихо. До сутринта на отделни места в близост до големите водни басейни ще се образува краткотрайна мъгла. Минималните температури ще са между 2 и 7 градуса. Утре ще бъде предимно слънчево, с разкъсана висока облачност. Ще духа слаб южен вятър. Затоплянето ще продължи и максималните температури ще са между 20 и 25 градуса, по морския бряг - между 11 и 16 градуса.Над Черноморието ще е слънчево. Ще духа слаб, в северните райони - до умерен южен вятър. Максималните температури ще са от 11-12 градуса по северното крайбрежие, до 16-17 градуса в Бургаския залив. Температурата на морската вода 6-8 градуса. Вълнението на морето ще е 1-2 бала.Над планините ще бъде предимно слънчево с разкъсана висока облачност. Ще духа слаб до умерен запад-югозападен вятър. Максималната температура на височина 1200 метра ще е около 16 градуса, на 2000 метра - около 10.В четвъртък ще се задържи топло, но над Западна България ще се появи и средна облачност, а след пладне ще се развие и купеста, и на отделни места ще превали краткотраен дъжд с гръмотевици. В петък в западната половина от страната на много места ще превали и прегърми; ще духа слаб до умерен вятър от север-северозапад и дневните температури ще се понижат с 5-7 градуса. Над Източна България облачността ще е разкъсана, вероятността за валежи е малка; отначало ще е почти тихо, по-късно ще се появи вятър от изток-североизток.  ", "date": "2018.04.03", "title": "Топло и слънчево на Велика сряда"}
{"url": "http://www.cross.bg/miro-zapochna-sedmitza-1571737.html", "text": "/КРОСС/ В Страстната седмица за първи път от девет години църквата започна да вари Свето миро. Това много рядко събитие за Българската православна църква започна в понеделник, информира Нова.По канон, при варенето на миро трябва да има двама свещеници. Единият чете Светото Евангелие, докато другият разбърква мирото. В него трябва да има около 30 съставки, най-важните от които са зехтин, бяло вино и розово масло.Задължително се вари по време на Страстната седмица.Протойерей Николай Георгиев обясни още: „То се извършва при необходимост. Последния път беше 2008 година, преди това - 2005 и 2002. Когато намалеят количествата, Светият синод решава да се извърши ново варене\".  ", "date": "2018.04.03", "title": "За осми път в историята си БПЦ приготвя Свето миро"}
{"url": "http://www.cross.bg/fidzhi-tzikloni-postoyanno-1571732.html", "text": "/КРОСС/ Фиджи, островната държава в тихия океан, се намира в състояние на „бой за оцеляване\", тъй като климатичните промени носят почти постоянно смъртоносни циклони, заяви премиерът.Франк Байнимарама допълни, че Фиджи е навлязла в \"плашеща нова ера\" на екстремното време, срещу което трябва да се действа. Неговите коментари дойдоха, след като през уикенда циклонът Джоси причини смърт и наводнения на главния остров на Фиджи Вити Леву.През 2016 г. циклон удари Фиджи, оставяйки 44 души мъртви и унищожавайки една трета от икономическата продукция на страната. Четирима души загинаха при тежки наводнения, причинени от циклона Джоси, съобщиха медии.\"Сега сме на почти постоянно ниво на заплаха от тези екстремни климатични събития\", каза Байнимарама във вторник, добавяйки, че мощните циклони в региона стават \"по-свирепи\" в резултат на изменението на климата.\"Трябва да предадем посланието си на целия свят за абсолютната необходимост от справяне с тази криза\", каза той. \"Като нация започваме да изграждаме своята устойчивост в отговор на страшната нова ера\", добави той.  ", "date": "2018.04.03", "title": "Една от най-красивите островни държави може да изчезне от лицето на света"}
{"url": "http://www.cross.bg/durzhavata-borisov-ninova-1571741.html", "text": "/КРОСС/ \"Какво се случи между 1 март и днес. Дължите отговори и истината, г-н Борисов, на 3 млн. българи\". Това написа в социалната мрежа лидерът на БСП Корнелия Нинова след заседанието на комисията за сделката ЧЕЗ.Тя цитира думите на министър Горанов от 1 март, когато той заяви, стоейки до Гинка Върбакова след среща при Борисов: \"Заявихме ясно желанието си да участваме в тази сделка по един или друг начин. Ако продавачът се съгласи, държавата има възможността през средства от бюджета или частно придобиване - чрез някоя от енергийните компании, да влезе в подобна сделка. Ако държавата придобие дял от дружеството, този дял трябва да бъде най-малко контролен\".\"Как така тогава беше целесъобразно, а днес вече не е? Какво се промени? Нещо се случва зад гърба на хората. Или тогава ги излъгахте, за да приспите гнева им от задкулисието? Днешното скриване на Борисов от комисията и изявлението на министъра на финансите доказват тезата ни, че правителството стои зад нечии неясни интереси, които ще придобият една трета от доставките на ел. енергия. Кой взе решение държавата да не участва? Правителството или Борисов еднолично? Разбираме, че правителството не е обсъждало това решение. Затова питаме и ОП те съгласни ли са с него. Каква е тази метаморфоза- от - разваляне на всички концесии до ненамеса на държавата в сделка, която засяга националната сигурност и живота на 3 млн. българи. Ясно е, че Борисов си променя позицията по три пъти на ден, но вие къде сте в това правителство? И още един въпрос - вярно ли е, че ЧЕЗ са внесли искане в КЕВР за увеличаване цената на тока, с колко и откога. Излезте и обяснете на българите кой си играе със съдбата им. Ние продължаваме да настояваме държавата да изпълни функциите си за защита на националната сигурност и интересите на гражданите и да изкупи ЧЕЗ България\", пише още Корнелия Нинова. Председателката на БСП Корнелия Нинова заподозря, че \"нещо се случва зад гърба на хората\" покрай сделката между \"Инерком\" и ЧЕЗ за активите на чешкото дружество в България.В своя публикация в социалните мрежи Нинова припомня изказване на финансовия министър Владислав Горанов от 1 март, след среща с Гинка Върбакова при премиера Бойко Борисов: \"Заявихме ясно желанието си да участваме в тази сделка по един или друг начин. Ако продавачът се съгласи, държавата има възможността през средства от бюджета или частно придобиване - чрез някоя от енергийните компании, да влезе в подобна сделка. Ако държавата придобие дял от дружеството, този дял трябва да бъде най-малко контролен.\"\"Как така тогава беше целесъобразно, а днес вече не е? Какво се промени?\", пита Корнелия Нинова.Соцлидерката допуска, че кабинетът е излъгал хората, \"за да приспи гнева им от задкулисието\".\"Днешното скриване на Борисов от комисията и изявлението на министъра на финансите доказват тезата ни, че правителството стои зад нечии неясни интереси, които ще придобият една трета от доставките на ел. енергия. Кой взе решение държавата да не участва? Правителството или Борисов еднолично? Разбираме, че правителството не е обсъждало това решение. Затова питаме и ОП (Обединени патриоти - бел. ред.) те съгласни ли са с него. Каква е тази метаморфоза - от разваляне на всички концесии до ненамеса на държавата в сделка, която засяга националната сигурност и живота на 3 млн. българи\", пише още Нинова.И поставя още един въпрос към властта: \"вярно ли е, че ЧЕЗ са внесли искане в КЕВР за увеличаване цената на тока, с колко и откога. Излезте и обяснете на българите кой си играе със съдбата им.\"Ние продължаваме да настояваме държавата да изпълни функциите си за защита на националната сигурност и интересите на гражданите и да изкупи ЧЕЗ България\", казва председателката на БСП.  ", "date": "2018.04.03", "title": "Нинова за сделката ЧЕЗ: Какво се случи? Дължите обяснение г-н Борисов"}
{"url": "http://www.cross.bg/vazhnite-zhelyo-vuprosi-1571736.html", "text": "/КРОСС/ „Защо министър-председателят не дойде днес да отговори на голяма част от важните въпроси за ЧЕЗ?\". Това попита зам.-председателят на ПГ на „БСП за България\" Жельо Бойчев  на заседание на Временната комисия за ЧЕЗ в НС.Той заяви, че важните въпроси, чиито отговори се търсят са: защо бе поискана оставката на министър Теменужка Петкова, отправяно ли е предложение от чешката страна за обратно изкупуване на дяловете на ЧЕЗ, защо едно правителство решава да продаде 33% от ЧЕЗ, а след това позицията му беше променена.„Искахме да получим и повече информация за проведената среща в кабинета на премиера с Гинка Върбакова и министрите Томислав Дончев и Владислав Горанов.Разбрахме, че на тази среща държавата е изразила намерение и желание да участва в сделката. За българското общество е важно да получи отговор и на въпроса- как държавата смята да реализира участието си в тази сделка\", каза още Жельо Бойчев.  ", "date": "2018.04.03", "title": "Жельо Бойчев: Защо премиерът не дойде в парламента да отговори на важните въпроси за ЧЕЗ?"}
{"url": "http://www.cross.bg/bili-shofyorite-lesovo-1571733.html", "text": "/КРОСС/ Специализираната прокуратура даде на съд 8 митничари за корупция. Прокуратурата внесе в Специализирания наказателен съд обвинителен акт срещу осем бивши служители на Митнически пункт \"Лесово\". Те са обвинени за участие в организирана престъпна група за искане и получаване на подкупи от преминаващи границата хора.Прокуратурата информира, че митничарите са обвинени, че в края на септември 2015 г. началниците на три от четирите митнически смени се събрали в Лесово и взели решение да продължат \"традицията\" за незаконно събиране на пари.Инспекторите трябвало да събират по време не техните смени, а впоследствие да ги предават на началниците. Шефовете трябвало да съхраняват подкупите и веднъж или два пъти месечно да ги раздават на служителите, спрямо \"приноса\" на всеки от тях. Най-голям дял бил отделян за началника на пункта, за да не се противопоставя на \"традицията\".Митническите инспектори трябвало да мотивират водачите на преминаващите през пункта превозни средства, най-вече шофьорите на товарни автомобили, да дават неголеми суми за бързото и безпроблемно преминаване на митническия контрол. Превозвачите на \"карго\" били заставяни да дават по 200-400 щатски долара. Тарифата за шофьорите на камиони от страни извън ЕС била по 50-100 долара.Когато митничарите установявали някаква нередност, шофьорите били задължени да заплатят.Пари били събирани и от водачи на камиони с извънгабаритни товари. Те били пропускани срещу суми, по-малки от дължимите иначе държавни такси. С това е бил ощетяван и републиканският бюджет.С такива корупционни действия за месец в \"силни дни\" е можело да се съберат по 40-60 хиляди лева, а в \"слаби\" - 1000-2000 лева.Престъпленията на митничарите са установени на 2 ноември 2016 г., когато под ръководството на Специализираната прокуратура на Митнически пункт \"Лесово\" била разбита групата. Проверени били и служебни помещения и жилища в Бургас и Ямбол.  ", "date": "2018.04.03", "title": "Дават на съд 8 митничари за корупция"}
{"url": "http://www.cross.bg/dobrinishte-detzata-detza-1571734.html", "text": "/КРОСС/ Над 20 деца, настанени в хотел в Добринище, са получили симптоми на натравяне, съобщава БНТ.Децата са от София и са на „зелено училище\" в курортния град. Три от тях са имали по-сериозни оплаквания и са били поставени на система, но вече са освободени и отново са в хотела.Учениците са прегледани са от лични лекари в Добринище, а едно от децата е било на преглед при педиатър в Разлог. На място вече са пристигнали родители на децата, каза кметът на Добринище Китан ГалчевКъм Добринище пътуват и инспектори от РЗИ-Благоевград. По-късно през деня ще стане ясно какво е състоянието на децата, какво са консумирали. Ще бъдат взети проби от водата и обслужващия персонал. ", "date": "2018.04.03", "title": "Над 20 деца със симптоми за натравяне в Добринище"}
{"url": "http://www.cross.bg/olimpiiiski-godina-sedem-1571740.html", "text": "/КРОСС/ Седем града проявяват интерес към домакинството на Зимните олимпийски игри през 2026 година, обявиха от Международния олимпийски комитет (МОК).Калгари (Канада), Грац (Австрия), Стокхолм (Швеция), Сион (Швейцария), Ерзурум (Турция), Сапоро (Япония) и съвместната кандидатура на италианските Кортина Д'Ампецо, Милано и Торино.Градовете ще влязат в етап на преговори до октомври, когато МОК ще покани неопределен брой от тях да вземат участие в едногодишната фаза на кандидатстване.Домакинът на Зимните олимпийски игри през 2026 година ще бъде избран на сесия на МОК в Милано (Италия) през септември 2019.  ", "date": "2018.04.03", "title": "Седем държави \"канят\" Зимната олимпиада през 2026-а"}
{"url": "http://www.cross.bg/moskovski-godini-polovina-1571730.html", "text": "/КРОСС/ Язовир „Рогозен 1\" вече е безопасен. Това стана ясно по време на съвместна проверка на министъра на транспорта, информационните технологии и съобщенията Ивайло Московски и министъра на регионалното развитие и благоустройството Николай Нанков.Ивайло Московски подчерта, че един от приоритетите в политическата програма на правителството е . „Очаква се до месец, месец и половина да стартира процедура за закупуване на 41 нови мотрисни влака, предвидено е тяхното финансиране да бъде от капиталовия трансфер на дружество, а изплащането им - разсрочено за период от 10 г. Теоретично след две години и половина първите влакове могат да бъдат доставени в България\", допълни министърът.На журналистически въпрос за инцидента при жп гара Коньово, министър Московски коментира, че към момента текат експертизи и след като приключи работата на специализираните органи ще бъде ясна причината. Той напомни за подобен инцидент преди години, когато заключението на експертите е било, че е имало злоумишлени дейности и на този етап това също не се изключва. Министърът обяви, че превозната бригада на влака ще бъде наградена за проявена висока степен на отговорност.  ", "date": "2018.04.03", "title": "След 2,5 години е възможно да получим първите нови влакове, съобщи Московски"}
{"url": "http://www.cross.bg/sdelka-durzhava-bulgarskata-1571731.html", "text": "/КРОСС/ Българската държава няма намерение по какъвто и да било начин да участва в придобиването, частично или изцяло, в започналата и неприключила сделка при оформянето на собствеността на активите на ЧЕЗ на територията на България. Това каза министърът на финансите Владислав Горанов по време на заседанието на временната комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България.Владислав Горанов допълни, че изпълнителната власт не възнамерява да се намесва със законодателни инициативи или по друг начин в частно-правните отношения, които дори са извън юрисдикцията на българското право. Той обяви, че тази позиция до голяма степен е съгласувана с министър-председателя Бойко Борисов.Финансовият министър припомни, че след като се е появила първата информация за подписването на предварителен договор между ЧЕЗ и \"Инерком\" за продажбата на активите на ЧЕЗ в България обществената реакция и въпросът е бил къде е ролята на държавата в една подобна сделка. Това е провокирало премиерът Борисов и членове на правителството да инициират среща със собственика \"Инерком\" Гинка Върбакова, където са поискали информация за сделката и дали е възможно българската държава да стане част от тази сделка.Тогава от страна на собственика на \"Инерком\" е била заявена готовност да допусне българската държава в сделката под една или друга форма, като обаче не са били обсъждани конкретни методи или ресурси, с които държавата да се включи в подобна сделка. Освен това тогава от собственика на българското дружество е било обявено, че подобна информация не може да бъде коментирана преди съгласието на чешката страна, с която имат договор за конфиденциалност. След тази среща, в отговор на обществените очаквания, правителството е обявило готовност за намеса на българската държава в тази сделка. Уговорката е била Гинка Върбакова да проведе разговор с чешката страна дали тя е готова да допусне българската държава в тази сделка.Официален отговор по този въпрос до момента към българското правителство все още няма нито от българската фирма, нито от страна на чешката фирма. \"Въпреки обществения интерес, ние не смятаме, че това е методът за защита на интересите на българските граждани - т.е. включването на българската държава в една подобна сделка\", изтъкна Владислав Горанов.  ", "date": "2018.04.03", "title": "България няма да участва в сделката за ЧЕЗ"}
{"url": "http://www.cross.bg/avtomobili-ypotrebyavani-pazara-1571735.html", "text": "/КРОСС/ Над 25 на сто от катастрофите в България стават заради техническа неизправност на автомобилите - заключението е на експертите от Института за пътна безопасност и платформата Карстори, създадена от български екип, за да отговори на огромните проблеми, съпътстващи пазара на употребявани автомобили.На дискусия по темата \"Некоректните търговски практики на пазара за продажби на употребявани автомобили\" експертите анализираха проблемите, свързани с неефективната процедура при покупко-продажба на употребявани автомобили у нас, предава НОВА.Масово от Италия се внасят автомобили с повредени двигатели, претърпели удари, които в последствие, преди продажба, се привеждат в търговски вид. Около 80-90 на сто от колите на автоборсите са претърпели катастрофи.Всяка трета кола е с манипулиран километраж, но \"постегнати, напудрени\", се предлагат на клиентите, които в по-голямата си част поради некомпетентност стават лесна мишена за злоупотреби. Много скрити дефекти на тези автомобили не се обявяват и купувачите са в неведение. Честа практика е фалшифицирането на сервизни книжки, скриват се проблеми с въздушните възглавници, АВС системата, колите са с изкривена геометрия. За съжаление от страна на държавата няма решителност за решаване на проблема, липсва регулация, коментира Богдан Милчев, от Института за пътна безопасност.Въпросът за автомобилите втора ръка е много сериозен. Това, което в момента пазарът предлага, е в състояние, което сериозно застрашава безопасността на движението, посочи Димитър Ганев, бивш ръководител на ИА \"Автомобилна администрация\". По думите му липсата на регулация от страна на държавата именно води до непрозрачни взаимоотношения продавач-купувач.От Карстори са разработили система за установяване на техническото състояние на колите втора употреба. Организацията е отговорът на порочната практика за внос на употребявани автомобили със съмнително техническо състояние, които се предлагат на пазара като \"перфектни\" - т. нар. модел \"Горубляне\", посочи основателят на системата - Явор Иванов. Купувачите стават жертва на измами, поради некомпетентност, а това до голяма степен застрашава тяхната безопасност, коментира той. Това, което организацията предлага, е сертифицираните продавачи да качват на сървър данните за автомобила и те да бъдат прозрачни и без ограничения на време, място и начин на достъп с гарантирана достоверност. За да получат сертификат \"Карстори\", продавачите на коли втора употреба могат да минат на технически преглед в някой от 15-те автосервиза на територията на цялата страна, оторизирани за целта. Така всеки купувач ще може да получи гарантирана достоверна информация за техническото състояние на харесания от тях автомобил. Тази информация е разделена на две части - обобщена и детайлна. Карстори покрива около 40 процента от марките на пазара, каза още Явор Иванов. Цената за проверка на един автомобил се формира от съответните сервизи, уточни той.Според проучване на Европейската комисия, свързано с пазара на употребявани коли в ЕС - 41 на сто от анкетираните споделят, че са имали проблеми до една година от покупката, 40 на сто са възникнали до месец след това и 25 на сто са се оплакали от нечестни търговски практики, обявиха още от Института за пътна безопасност.  ", "date": "2018.04.03", "title": "90% от колите в автоборсите са катастрофирали"}
{"url": "http://www.cross.bg/takov-fondatziya-fondatziyata-1571725.html", "text": "/КРОСС/ Мисията на Фондация „Кристиан Таков\", регистрирана в обществена полза, е да спомага за утвърждаването на ценностите, които осмислиха живота на известния български юрист, преподавател и общественик, а именно: приобщаване на млади българи, бъдещи юристи и всички будни български граждани към идеите за справедливост, етика и морал.Основните цели на Фондация „Кристиан Таков\" са:•\tда подкрепя развитието на гражданското общество като ангажира, възпитава и образова студенти по право и практикуващи юристи в стремеж към висок професионализъм, самостоятелно мислене и активна гражданска позиция;•\tда разпространява идеите за справедливост и висок граждански морал в българското общество и др.; •\tда подпомага млади творци в областта на музикалното, сценичното и художествено изкуство.Учредители на Фондацията са майката на Кристиан - оперната прима Галя Йончева и най-близките му приятели: Петър Иванов (Председател на Фондацията), Анна Ганева, д-р Георги Ганев, Иво Сърмаджиев, доц. д-р Мая Йорданова и Мартин Стоянов. В управителните органи на фондацията участват още доц. Боряна Мусева, проф. Венелин Ганев, д-р Венцислав Л. Петров, арх. Eмил Мечикян, проф. Мила Ганева, Росица Михова, Цвета Попова.Учредителите на Фондация „Кристиан Таков\" получиха подкрепа за начинанието от множество българи с изявена гражданска позиция - представители на различни професии и привърженици на различни политически, икономически и социални идеи. Това съхранява надеждата на учредителите, че богатството от морални ценности на Кристиан Таков, въплътени в мисията на Фондацията, ще бъдат продължени.Кристиан Таков е една от най-ярките личности на българското съвремие. Блести със своя интелект и ерудиция, с непримиримостта си към несправедливостта и с безкористната си всеотдайност към студенти, колеги, приятели и близки. Той е вдъхновител и пример за истински съвременен будител.Фондацията е отворена за подкрепата на всички, които споделят нейната кауза.Имейл за връзка: christiantakoff.foundation@gmail.com.  ", "date": "2018.04.03", "title": "Близки и приятели на Кристиан Таков учредиха Фондация на негово име"}
{"url": "http://www.cross.bg/nankov-ministur-komentira-1571729.html", "text": "/КРОСС/ Работи се бързо и адекватно по ремонта на язовир „Рогозен 1\" в Община Хайредин. В това се убеди на място министърът на регионалното развитие и благоустройството Николай Нанков, който заедно с министъра на транспорта, информационните технологии и съобщенията Ивайло Московски, областния управител Малина Николова и кмета на общината Тодор Алексиев инспектира на място аварийните възстановителни дейности по водния обект, за който от Министерския съвет бяха отпуснати 3 млн. лв. В момента екипите работят по възстановяване на преливника на язовира, а дигата към язовирната стена е обезопасена. В аварийно-възстановителните работи са вложени 1500 железобетонни траверси и над 2500 куб. м земно-скална маса, с които е укрепена стената. Нормалната проводимост на водните количества през преливника също ще бъде осигурена. Проектът включва и почистване на речното корито. „В рамките на 90 дни очакваме, че всички проблеми по язовира ще бъдат решени и екипите ще започнат работа по ремонта на язовир „Бързина\", където с осигурения финансов ресурс също трябва да се извършват неотложни аварийни дейности\", коментира министър Нанков. Там също има констатирано подкопаване на стената, което я прави компрометирана. Той отбеляза, че предприетите от правителството действия са навременни и адекватни.„Убеден съм, че с дейностите, които изпълняват строителите, хората могат да бъдат спокойни. Доказаха го валежите и повишените водни нива миналата седмица. Водата се оттича през преливника, не е спряло изпомпването на язовира. Хората определено могат да бъдат спокойни\", каза още той.Министър Нанков посочи, че работната група под председателство на вицепремиера Валери Симеонов е изготвила промени в Закона за водите, с които се цели създаването на единен орган, който да поеме експлоатацията и безопасността на язовирните съоръжения и стените на язовирите. Той ще управлява и стопанисва и язовирите, които към момента общините и други ползватели не успяват да поддържат със собствени средства в нормален експлоатационен режим.Министър Николай Нанков коментира, че друга работна група към Министерството на регионалното развитие и благоустройството работи и анализира всички хипотези, относно законосъобразното провеждане на процедури за изграждането на ВЕЦ-ве по нашите реки. „В напреднала фаза е работата на звеното, което е независимо и създадено по настояване на прокуратурата\", обясни министър Нанков. Той увери, че се проверява строителството на всички 170 руслови и диревационни ВЕЦ-ве по българските реки. Работната група ще направи нужните констатации.Пред журналисти министър Николай Нанков коментира, че ще сезира Министерството на околната среда и водите относно проблема с наводнени имоти от високи подпочвени води в Хайредин. Според местните хора причина за това е новоизграден в съседство ВЕЦ. „Убеден съм, че колегите от МОСВ ще вземат необходимите мерки, за да направят бърз, обективен и адекватен анализ за високото ниво на подпочвените води в Хайредин. Само анализ може да потвърди причините, както и да предпише адекватни действия, тъй като животът, здравето и собствеността на хората са наш приоритет и трябва да бъдат взети необходимите мерки в съкратени срокове\", категоричен бе регионалният министър.Той коментира още, че на 20 март е стартирала обществената поръчка за избор на строител на участъка Ботевград - Мездра, етап от направлението София - Видин. „Надявам се, ако всичко е наред и няма обжалвания, до края на месец май - началото на юни да приключим процедурата и да започнем реалното строителство\", увери Нанков. В етапа на строителство ще се решават и някои от проблемите с отчуждаване на земи и изместването на административната сграда на ВЕЦ „Калето\", която попада в обхвата на скоростното трасе. „Това е най-важният проект за Северозападна България\", каза още Нанков.Той напомни, че преди дни е започнало строителството на 9.3 км от АМ „Хемус\" между Ябланица и п.в. „Боаза\". До два месеца ще започне строителство и на още близо 17 км от аутобана в Шуменска област. Работи се по проектирането на още 52 км по „Хемус\" между „Боаза\" и разклона за пътя Ловеч-Плевен. „Излезе ли проектът, веднага започваме с тръжната процедура за реално строителството. До края на годината по АМ „Хемус\" 77 км ще са в реално строителство\", заяви регионалният министър.Министър Нанков увери, че до три месеца ще приключи и основният ремонт на моста на Краводер на главен път Е-79. ", "date": "2018.04.03", "title": "Нанков: Работи се бързо и адекватно по ремонта на яз. „Рогозен 1“, започва ремонт на яз. „Бързина“"}
{"url": "http://www.cross.bg/eood--nadzor-1571726.html", "text": "/КРОСС/ Утре - 4 април, започва рехабилитацията на 9,5 км от път ІІI-306 Червен бряг - Чомаковци. Третокласният път е основна комуникационна връзка между областите Плевен и Ловеч и осигурява бърз достъп до автомагистрала „Хемус\". Участъкът, който основно ще се ремонтира е включен в лот 17 на ОП „Региони в растеж\" 2014-2020 г., която се съфинансира  чрез Европейския фонд за регионално развитие и националния бюджет.На събитието ще присъстват директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС\" в Агенция „Пътна инфраструктура\" г-жа Николина Чапанова, директорът на Областно пътно управление - Плевен инж. Ивайло Денчев, представители на строителя, надзора и др.Изпълнител на строително-монтажните работи на лот 17 е „Виагруп\" ЕООД. Строителният надзор ще осъществява „Пътинвест-инженеринг\" АД. Авторският надзор ще е на „Виаплан\" ЕООД.  ", "date": "2018.04.03", "title": "Започва рехабилитацията на над 9 км от пътя Червен бряг - Чомаковци"}
{"url": "http://www.cross.bg/kurchev-gerb-boris-1571719.html", "text": "/КРОСС/ „Не приемам опита на г-н Кърчев, депутат от ГЕРБ, да политизира проблемите си. Съветвам го да отговори на въпросите, зададени в журналистическото разследване на медийния екип на Пресс тв и на други национални медии, а не да намесва БСП или лица от БСП. В желанието си да се защити, той добре използва познатата политическа тактика да атакува опонентите си, както прави в случая с Пламен Караджов и Васил Самарски, зад които заставам категорично. Народните представители дължат отговори на избирателите си. Ние не сме съд или прокуратура, за да нападаме публично гражданите\". Това заяви народният представител от ПГ на „БСП за България\" Донка Симеонова във връзка с изявленията на народния представител от ГЕРБ Борис Кърчев на пресконференция в Казанлък. „Несравним е случаят на депутата от ГЕРБ Борис Кърчев, който е прехвърлил своите фирми на малоимотно лице, което не познава, със случая, който манипулира. Това, че е показал някакви документи не означава, че няма задължения. От журналистическото разследване става ясно, че първо е източил фирмите със съдружниците си, най-вероятно, за да не платят на държавата данък печалба, а после ги прехвърлил на съдружника си, за да довършат схемите и накрая на безработния, малоимотен и с 60% нетрудоспособност Динко Динев от село Християново, община Ст. Загора. Само едно от  дружествата, които е прехвърлил през последните две години,  е с близо 800 000 лева задължения към други фирми и кредитори. Къде изтичат парите на данъкоплатците? - това да отговори депутатът, както и да коментира данъчната декларация за 2015г. на дружеството „Би Би Си Кейбъл\" , което е управлявал, там е разковничето на схемите. А не да се сравнява с моя случай през 2013г., в който работеща фирма, в която съм участвал, е продадена на познато лице с активи и стокова наличност, която е продължила да работи\", подчерта Пламен Караджов.Собственикът на Пресс тв Васил Самарски във Фейсбук призова народния представител от ГЕРБ Борис Кърчев да заведе дело срещу сайта Пресс ТВ, публикувал и излъчил журналистическите разследвания. За да може екипът да  предостави документи, уличаващи Борис Кърчев и съдружниците му в измами, изфабрикувани договори, източени фирми и ползване на обекти от националната сигурност. „Не сме наивници, много ясно е описана схемата как депутатът е източвал фирмите, за да не плати данъци. Той е  толкова ГЕРБ, колкото Гинка от Пазарджик е истинският купувач на ЧЕЗ. ГЕРБ му трябваше, за да получи индулгенция. Дали ще му я дадат е техен вътрешен въпрос\", заяви Самарски. Той очаква Борис Кърчев да отговори на всички зададени въпроси в статиите на едногодишното журналистическо разследване и  да излезе с достойнство от тинята, а не да измества вниманието от истинската тема. Васил Самарски също призовава Кърчев да не политизира собствените си деяния. ", "date": "2018.04.03", "title": "Донка Симеонова: Депутатът Борис Кърчев от ГЕРБ да не политизира проблемите си "}
{"url": "http://www.cross.bg/bazilika-plovdiv-bulgariya-1571717.html", "text": "/КРОСС/ Голямата базилика и римските мозайки на Филипопол бяха включени в индикативния списък на ЮНЕСКО за значими културни обекти.Това става ясно от писмо на Центъра за световно наследство до министър Боил Банов. Преди време Министерство на културата и фондация \"Америка за България\" издигнаха кандидатурата на културните паметници за списъка на ЮНЕСКО.„Епископската базилика в Пловдив, със запазените в нея мозайки, е уникален паметник, с който България се гордее. Включването ѝ в индикативната листа на ЮНЕСКО е още един щрих към приноса на страната ни и конкретно на Пловдив, един от най-старите градове на континента, в опазването на културното наследство\", каза министърът на културата Боил Банов.По думите му базиликата е сред най-впечатляващите паметниците по българските земи от Римската епоха.Кметът на Пловдив Иван Тотев подчерта, че новината е важна не само за Пловдив, но и за България.Филипополската голяма базилика голяма базилика функционира през 5-6 в. Тя е най-големият раннохристиянски храм, открит на територията на България и един от най-големите на Балканския полуостров. По неясни причини е разрушена през седми век.  ", "date": "2018.04.03", "title": "Включиха Голяма базилика на Филипопол в индикативния списък на ЮНЕСКО"}
{"url": "http://www.cross.bg/bulgariya-bulgarski-plashtane-1571720.html", "text": "/КРОСС/  ЕVN България уведомява, че по време на предстоящите Великденски празници ще работят дежурни касови салони в клоновете на „Български Пощи\" ЕАД за заплащане на консумирана електроенергия. Клиентите ще могат да заплащат потребената електроенергия в централните клонове на „Български пощи\" в областните градове в Югоизточна България на 7 април 2018 г. (събота) за часовете от 09:00 до 13:00 ч.ЕVN България напомня, че на разположение на клиентите са и всички възможни начини за  на консумирана енергия:  ", "date": "2018.04.03", "title": "Дежурни каси по време на Великденските празници "}
{"url": "http://www.cross.bg/pychdemon-prokyratyra-shlezvig-holshtaiin-1571723.html", "text": "/КРОСС/ Германската прокуратура поиска официално от съда да разреши задържаният в Германия бивш регионален премиер на испанската област Каталуния Карлес Пучдемон да бъде екстрадиран, предаде ДПА.Решението бе обявено днес от главния прокурор на провинция Шлезвиг-Холщайн. Преди малко повече от седмица сепаратисткият лидер Пучдемон беше арестуван в Германия на връщане от Финландия за Белгия, където живее в изгнание. Срещу него има издадена европейска заповед за арест по искане на Испания.Властите в Мадрид обвиняват Пучдемон в бунт и злоупотреба с публични средства заради произведения в миналата година в Каталуния референдум за независимост.Германската прокуратура заяви, че е отправила искането си до областния съд в Шлезвиг-Холщайн, след като е проучила детайлно мотивите в издадената от Испания европейска заповед за арест.Пучдемон е в германски арест от 25 март. На съда в Шлезвиг вероятно ще му отнеме няколко дни, за да се произнесе дали Пучдемон да бъде екстрадиран.Преди това адвокатите му се бяха обърнали към германските власти с призив да се намесят в случая, привеждайки довод, че той е с \"политически измерения\".Прокуратурата на Шлезвиг-Холщайн заяви, че отправеното от Испания искане за екстрадиция е допустимо, защото съдържащите се в него обвинения в бунт, включват произвеждането на противоконституционен референдум, въпреки че е можело да се очаква, че ще се стигне до сблъсъци с насилие, предаде Ройтерс.  ", "date": "2018.04.03", "title": "Германската прокуратура поиска от съда Пучдемон да бъде екстрадиран"}
{"url": "http://www.cross.bg/yuliya-skripal-ryski-1571721.html", "text": "/КРОСС/ Юлия Скрипал е получила достъп до тайна сметка от 150 000 паунда само дни преди нападението в Солсбъри, твърди „Дейли мирър\", цитиран от държавното радио. Постъплението е от продажбата на къща във Великобритания, принадлежала на нейния брат Александър, който е починал при съмнителни обстоятелства в Санкт Петербург миналата година.Вестникът съобщава, че Юлия Скрипал е получила право на достъп до сметката в края на февруари от нейния баща, бившия руски шпионин Сергей Скрипал. Парите по сметката, които сега са в руска банка, чието име не се споменава, са от продажбата на къщата, която брат й е делял с бившата му съпруга Наталия, дъщеря на бивш руски офицер от разузнаването. Наталия, която сега е женена за треньор по тенис от Уелс, е продала къщата, като е дала половината от парите на бившия си съпруг Александър.Информацията за тайната сметка идва от племенницата на Сергей Скрипал - Виктория, която смята тази седмица да посети Юлия в болницата в Солсбъри, пише „Дейли мирър\". Британските власти ще й издадат виза и тя ще стане първият член на семейството, който ще получи достъп до Юлия и Сергей Скрипал, допълва изданието. Виктория съобщава още, че Юлия Скрипал има приятел, за който е смятала да се омъжи.Виктория казва, че намира за странно, че след случилото се в Солсбъри няма никаква вест от приятеля на Юлия. „Дейли мирър\" цитира руски издания, според които приятелят на Юлия и майка му са работили за компания с тесни връзки с руските тайни служби.  ", "date": "2018.04.03", "title": "Юлия Скрипал получила 150 000 паунда в тайна сметка преди отравянето"}
{"url": "http://www.cross.bg/aleksandrov-detza-lechenie-1571722.html", "text": "/КРОСС/ Делото срещу бившия шеф на Фонда за лечение на деца Павел Александров и още трима ексслужители ще бъде върнато на прокуратурата заради пропуски. Това реши Специализираният съд на заседанието си във вторник.Четиримата обвиняеми отговарят пред Темида за неправомерно харчене на пари, прехвърляне на задължения към Здравната каса и длъжностни престъпления.Според доказателствата Александров лично мотивирал тримата си колеги да подписват финансови документи, с които неправомерно са харчени пари от бюджета на фонда. Средства били давани, например, за командировки и семинари.Без да е лекар и без решение на Обществения съвет към фонда, Александров е взимал еднолични решения за изпращане на деца за лечение в чужди болници по неясни критерии и без да е посочена спешна необходимост от това.„По наше време не беше закъсняло лечението на нито едно дете. Сега има толкова закъснели и всичко е наред. Всичко беше нагласено\", коментира Павел Александров. ", "date": "2018.04.03", "title": "Делото срещу бивш шеф на Фонда за лечение на деца – обратно в прокуратурата"}
{"url": "http://www.cross.bg/proverka-politziya-granichna-1571718.html", "text": "/КРОСС/ От \"Гранична полиция\" отричат информацията за нов случай, при който на летище София са били пуснати пътници без проверка, съобщиха за News.bg от \"Гранична полиция\". Тогава 103 пътника са проверени за 15 минути от 5 гранични полицая.При въпросния полет на 27 март, описан от пътник във Фейсбук, за който имаше твърдение, че пътниците не са проверени, самолетът е закъснял при идването от Амстердам.този случай бе описан в социалната мрежа от Георг Тупарев. На пунктовете за проверка нямало нито един граничен полицай и затова десетина души влезли в България свободно. Той самият бил проверен, защото граничарите се появили бързо. Като причина за забавянето те обяснили грешна информация за кацането на самолета.От Гранична полиция обясниха, че са прегледали записите от камерите и са уверени, че няма втори инцидент пътници да влязат в страната ни без проверка. \"В 14:31 часа влиза първият пътник в салона. Тогава в салон \"Пристигане\" има 4 работни места. Минута по-късно се включва още един граничен служител, който проверява пътниците. В 14:46 часа приключва гранична проверка\", заявиха от Гранична полиция.Този, който се описва във Фейсбук категорично не е верен. Не са верни твърденията за пропускане на пътниците без проверка, заявиха от ГП.Не е приключила проверката на първия случай, при който бяха пропуснати пътници без проверка да влязат в страната ни, увериха от Гранична полиция.Първият случай беше от 20 март. Тогава в България свободно влязоха над 40 пътници от полети от Франция.Случаят бързо се разгласи и започна да се тълкува като заплаха за националната сигурност.Премиерът Борисов поиска виновните граничари да бъдат наказани тежко. След проверка Валентин Радев заяви, че ще бъдат отстранени 13 гранични полицаи, отговорни за пропуска.Случаят стана причина от БСП да поискат оставката на вътрешния министър. ", "date": "2018.04.03", "title": "МВР отрича втори случай на непроверени пътници на летище \"София\""}
{"url": "http://www.cross.bg/leva-live-singul-1571715.html", "text": "/КРОСС/  Финалистите от миналия сезон Реал Мадрид и Ювентус се срещат довечера в нов сблъсък от Шампионската лига на стадион „Ювентус Арена\" в Торино - Италия. Това ще е първият им мач от четвъртфиналите на най-представителното европейско клубно съревнование през 2018 г. Въпреки домакинството на Ювентус и амбицията на отбора да отмъсти за последната победа на Реал Мадрид на финала през 2017 г., „Еврофутбол\" предвижда \"белият балет\" отново да надделее с коефициент 2.29 срещу 2.91. Вижте и други възможности за срещата  Ето още предложения на „Еврофутбол\" за други интересни мачове от Шампионската лига, Лига Европа и европейските клубни първенства в идните дни: Севиля - Байерн Мюнхен                                         Сингъл, Live, ТОП „1\"- 4.90 „Х\"- 3.95 „2\"- 1.53Милан - Интер Милано                                             Сингъл, Live, ТОП „1\"- 2.50 „Х\"- 2.92 „2\"- 2.46Ливърпул - Манчестър Сити                                   Сингъл, Live, ТОП „1\"- 2.62 „Х\"- 3.22 „2\"- 2.18Барселона - Рома                                                   Сингъл, Live, ТОП „1\"- 1.16 „Х\"- 5.40 „2\"- 9.70РБ Лайпциг - Марсилия                                          Сингъл, Live, ТОП „1\"- 1.65 „Х\"- 3.38 „2\"- 4.06Лацио - Залцбург                                                   Сингъл, Live, ТОП „1\"- 1.63 „Х\"- 3.42 „2\"- 4.14Арсенал - ЦСКА Москва                                          Сингъл, Live, ТОП „1\"- 1.27 „Х\"- 4.30 „2\"- 7.55Атлетико Мадрид - Спортинг Лисабон                     Сингъл, Live, ТОП „1\"- 1.23 „Х\"- 4.32 „2\"- 9.20         Добри печалби с минимални инвестиции и прогнози за мачове в права колонка реализираха почитателите на футбола в пунктовете на „Еврофутбол\". Столичанин прибра   от 5 познати срещи. В друг пункт на София негов колега взе   от 7 двубоя. В Царево два талона, попълнени с една и съща прогноза за 6 мача в права колонка, всеки от тях на стойност , донесоха общо . В Перник познавач на футболните първенства спечели  с 50 лева и 6 мача в права колонка, а други от Хасково и Разград изкараха съответно  от 3 мача и  от 4 мача в права колонка.           се оказа благодатна прогноза за играчите на СПОРТМАКС. В София от нея майстор на предвижданията изкара , а в Пазарджик от комбинация между Секунда на първи гол и Точен резултат бяха спечелени .30-те срещи от МАКСГОЛ можете да намерите . Суперджакпот 15 към 11.30 часа на 03.04.2018 г. е на стойност  лева, а срещите от него можете да намерите . Натрупаната сума в Джакпота с 13 срещи е  лева, а мачовете, с които можете да играете за него, ще откриете . ", "date": "2018.04.03", "title": "Реал Мадрид пак ще отнесе Ювентус в сблъсък от Шампионската лига"}
{"url": "http://www.cross.bg/sudeiistvie-yslygi-telefonni-1571710.html", "text": "/КРОСС/ Обаждането се осъществява на общодостъпни телефонни номера, независимо от оператора на услугата. Най-често това са телефонни номера на физически или юридически лица, които евентуално предоставят преводачески или адвокатски услуги.При обаждането,  телефонният измамник се представя за високопоставен служител или негов познат, който търси съдействие  -  най-често за превод или адвокатски услуги при разпит на задържан в полицията чужд гражданин. При изразена готовност за съдействие следва повторно обаждане с обяснение, че е необходимо спешно придвижване на съответната документация, поради което жертвата трябва да направи плащане през офиси на фирми за валутни разплащания  и парични преводи. Най- често исканите суми са в евро, с обещанието да  бъдат възстановени след приключване на поетия ангажимент. Потърпевшият разбира, че е измамен едва когато пристигне на посочения адрес и се окаже, че нужда от неговите услуги няма.Бъдете бдителни и при съмнение проверявайте получената информация,  включително и в  институциите, от чието име ви се обаждат за съдействие.  ", "date": "2018.04.03", "title": "СДВР предупреждава за нови и активирани познати схеми за телефонни измами"}
{"url": "http://www.cross.bg/bulgariya-diplomati-sushto-1571711.html", "text": "/КРОСС/ Ако изборите за Народно събрание се провеждаха днес  ГЕРБ биха имали 26% от гласовете, БСП - 21,1%, Обединени патриоти - 8,4%, ДПС - 5,7%, Воля - 1,7%, Други - 2,7%, Не подкрепям никого - 2,8%, Няма да гласувам - 29,1%, Без отговор - 2,3%. Това показват данните от телефонно допитване на Агенция „Барометър България\", проведено в периода 30 март - 1 април 2018 г. сред 818 пълнолетни български граждани.65% одобряват позицията на правителството за въздържаност в конфликта Великобритания-Русия 65% от българите одобряват позицията на правителството да не гони руски дипломати от страната, като прояви въздържаност в отношението си към конфликта Великобритания-Русия, породен от случая „Скрипал\".Позицията на България се възприема от обществото като европейска и практически консенсусна, тъй като опозицията - в лицето на БСП, също се солидаризира.Мнозинството от българите гледат със симпатия към Русия основно заради приноса й в освобождението от турското владичество, продължило 500 години. Единствените противници се очертават изолирани от обществото представители на русофобски среди, но българското общество традиционно е с положителна нагласа към Русия или поне не е антируско настроено.Решението на България да се откаже от изгонването на дипломати повишава нейната тежест на европейската геополитическа сцена. На фона на противопоставянето между Москва и Лондон се формира търсене за компромисна европейска позиция, която страната би могла да предложи, въздържайки се от резки ходове, както вече беше демонстрирано в релацията ЕС - Турция, където движеща бе посредническата роля на България. Традиционно за тази роля по оста Изток-Запад претендира Австрия, но напоследък и страни от Вишеградската четворка като Чехия и Унгария. София също се възприема като мост между Изтока и Запада и е готова да стане посредник, запазвайки каналите за комуникация и в двете посоки.  ", "date": "2018.04.03", "title": "„Барометър“: Ако изборите са сега, ГЕРБ води на БСП с 5%"}
{"url": "http://www.cross.bg/pytin-sutrydnichestvo-vladimir-1571713.html", "text": "/КРОСС/ Руският президент Владимир Путин пристига днес на двудневно посещение в Турция. Предвижда се той да участва в церемонията по поставяне на основите на атомната електроцентрала „Аккую\".За днес е насрочено седмото заседание на руско-турския Съвет за сътрудничество на високо равнище под ръководството на президентите Путин и Ердоган. Очаква се двамата лидери да обсъдят двустранното търговско-икономическо сътрудничество, съвместните стратегически проекти, включително в енергетиката, общата борба срещу тероризма и ситуацията в Сирия.Утре към тях ще се присъедини иранският им колега Хасан Рухани за тристранна среща в рамките на Астанийския мирен процес, който цели намирането на политическо решение на сирийската криза. Предишната среща на тримата за Сирия беше на 22-ри ноември миналата година в Сочи. От предстоящите в Анкара разговори се очакват допълнителни мерки за укрепване на примирието, осигуряване на функционирането на зоните за деескалация, решаване на хуманитарните въпроси и насърчаване на политическия процес.  ", "date": "2018.04.03", "title": "Владимир Путин пристига на двудневно посещение в Турция"}
{"url": "http://www.cross.bg/fidzhi-tropicheski-navodneniya-1571704.html", "text": "/КРОСС/ Тропически циклон връхлетя Фиджи и предизвика наводнения. Четирима души са загинали, а един се издирва.Най-силно са пострадали северозападните части на тихоокеанската островна държава.Над 1800 души са настанени в центрове за евакуация. Метеорологичната служба на Фиджи предупреди за поройни дъждове, докато циклонът се придвижва на югоизток.Не се очакват нови тежки наводнения, но нанесените щети са големи, съобщиха властите.Има и много затворени пътища.  ", "date": "2018.04.03", "title": "Тропически циклон връхлетя Фиджи"}
{"url": "http://www.cross.bg/minyor-kryshev-rydnik-1571712.html", "text": "/КРОСС/ Миньор е починал в рудник \"Крушев дол\" на „Горубсо-Мадан\". Информацията потвърди изпълнителният директор на дружеството инж. Сергей Атанасов.Фаталният инцидент с 37-годишния мъж станал в края на работната смяна снощи, когато с негов колега зареждали забой с взривове. Двамата работници изнасяли оборудване. Колегата му се качил нагоре, но като се върнал долу, намерил Наско да лежи на земята. Не са открити данни за трудова злополука.Вероятно причината за кончината на миньора е инфаркт или инсулт. Мъжът е имал здравословни проблеми, но аутопсията ще покаже каква е истинската причина за смъртта.Миннодобивното предприятие ще съдейства на семейството за погребението.  ", "date": "2018.04.03", "title": "Миньор почина в рудник \"Крушев дол\""}
{"url": "http://www.cross.bg/yalta-club-sveta-1571708.html", "text": "/КРОСС/ Малко са клубовете по света, които могат да се похвалят с гостуването на имена като Fedde Le Grand, Mark Knight, Loco Dice, Hernan Cattaneo, Victor Calderone, Danny Tenaglia, Hardwell, Adam Beyer, Nick Curly, Marco Carola, Ricardo Villalobos, Âme, Apollonia, Nina Kraviz... Списъкът с имена е дълъг, както и този на събитията които YALTA CLUB продуцира из различни точки в София и по морето с редовното участие на най-добрите диджеи избрани от DJ Mag и Resident Advisor за последните няколко години.И през 2018г. YALTA CLUB продължава да затвърждава позицията си и да кани само най-актуалните имена от световната електронна сцена, както на мащабните си фестивали, така и на ежеседмичните си събития в клуба.Едно от най-важните в календара е традиционния SOLAR Easter, който се провежда за седми пореден път На 5 май, в  Inter Expo Center ще се съберат цели 10 топ артисти, а именно , .Събитието, което пък силно развълнува българската EDM публика е грандиозното шоу на кралете на Tomorrowland. На 23 май, диджеите номер 1,  ще стъпят за първи път в България за да представят  в Арена Армеец. Шоу, в което ще вземат участие и Sunnery James & Ryan Marciano и DubVision .По случай July Morning предстои и събитието, което дебютира през 2017г., . На 30 юни, на летище София феновете на електронната музика у нас ще посрещнат  иДо края на клубния сезон, в програмата на YALTA CLUB следват  на 5 април (подгряващо парти за SOLAR Easter Trinity с удължен сет от дуото), резидентът на клуба RUNO, заедно с Impérieux по случай 4 години Elegant Тouch, легендата  на 14 април (open-to-close),  както и  от Hot Creations на 21 април.Месец май също има какво да предложи на феновете. На 18 май ще гостува едно от водещите лица на британската хаус музика . На следващия ден, 19 май, в YALTA CLUB пристигат не един, не двама, а цели трима диджеи, които ще владеят нощта.  и  ще представят една екслузивна 3D Night в Room 1.Сезонът ще бъде закрит с две партита в началото на юни с Nicole Moudaber (01.06) и Adriatique (02.06).  ", "date": "2018.04.03", "title": "YALTA остана единственият български представител в топ 100 на най-добрите клубове в света"}
{"url": "http://www.cross.bg/krustev-prisuda-sudut-1571707.html", "text": "/КРОСС/ \"Правораздавателната система не взима нещата в свои ръце, ще съм принуден аз да ги взема и аз да раздам присъдата. Моят живот е на финала и мисля да го направя. Ако наистина той бъде пуснат ще го намеря и ще го пратя където му е мястото и аз ще заема неговото място\", коментира пред БТВ Явор Кръстев, бащата на убитата Яна Кръстева след решението на съда да даде окончателно 20 години на признатия за виновен Николай Русинов-Чеци.Кръстев се възмущава от присъдата и не разбира защо съдът не признава, че Яна е убита по особено жесток начин. \"Защо съдът се изразява с мотив, че той е убиецът, но смъртта не е настъпила по особено жесток начин. Двама патолози дадоха показания, че агонията на детето ми е била около 20 минути\", допълни той.Бащата пита дали, ако Яна е била дете на магистрат присъдата е щяла да бъде същата.Явор Кръстев счита, че трябва да се промени Наказателния кодекс и да се върне смъртната присъда и доживотния затвор без право на замяна. \"Ние тарантулваме убийците на децата ни и затова искам, не само аз, но и другите мои колеги по съдба, за изменения на НПК за връщане на смъртната присъда и доживотен затвор без замяна. Да не забравят правораздавателните, че и те имат деца. На всеки може да се случи\", добави той.Кръстев обясни, че в Унгария е имало спад на тежките престъпления след предложението да се върне смъртното наказание при особено тежки условия. За него справедлива присъда е само \"око за око, зъб за зъб.\"\"Освен да си носим мъката какво да направим още. Времето лекува някои неща - това не. Натрупва се. Грохнали сме и двамата, вървим като сомнамбули. Всичко ни е на криво като знаем, че детето ни е под земята\", коментира бащата на Яна.\"Не ми е ясно защо апелативните и ВКС не признават заключението на патоанатомите. Искам някой да ми каже какво да правя аз когато съдът ме принуждава да взема правосъдието в свои ръце. Добра, лоша харесвам си държавата. Но съм разочарован от правораздавателните органи\", добави Кръстев.\"Благодаря ви, че толерирате и остатъците от жертвите да търсят правосъдие със собствени средства, т.е. да убиват убиеца. Осем години шиканиране, играене с мъката на близките, харчене на пари и време за същото неадекватно решение. Гавра с мъртвите, живите, с цялото общество, с институциите, с ВКС. Видях го, чух го с ушите си как се държа той с вас, убиецът. Благодаря ви за толерирането на всичко това. Не толерирайте войната с подобни неадекватни решения. Възпитавате общество на убийци\", пише в писмо сестрата на Яна, Даниела адресирано до ВКС, председателят на съда Капка Костова и членовете.  ", "date": "2018.04.03", "title": "Бащата на убитата Яна иска друго наказание за Чеци"}
{"url": "http://www.cross.bg/vsichki-balove-obshtina-1571705.html", "text": "/КРОСС/ Наближава времето на абитуриентските балове. Бургаските младежи, на които им предстои да прекрачат прага на зрелостта, вече избират кавалер, дама, облекло, прическа и превоз за специалната вечер.Да, престижно е да те отведат до хотела или ресторанта с луксозен автомобил. Но по-весело е да пътуваш със своите приятели. Нека всички абитуриенти, които осъзнават, че след тази нощ нищо няма да е вече съвсем като преди и искат да изживеят всички моменти в нея ЗАЕДНО, да знаят, че Община Бургас отново предлага опцията \"На бал с автобус\".Ако сте задружен клас и искате да ви осигурим такъв безплатен превоз до к. к. Слънчев бряг, където се провеждат най-много балове, обадете се на Николай Станков - старши експерт в Дирекция \"Образование и демографски въпроси\", тел. 0885 98 55 96. На този номер можете да заявите предварително датата, мястото и броя желаещи да пътуват с автобус.Предлагането на тази услуга е част от ежегодната кампания на Община Бургас за безопасност по време на абитуриентските балове. Другите превантивни мерки, които ще се предприемат, са провеждането на серия от срещи през втората половина на април за координиране действията на всички отговорни институции. На заседанията ще се уточнят датите, сборните пунктове, маршрутите и начина на придвижване.  ", "date": "2018.04.03", "title": "Община Бургас отново предлага на абитуриентите опцията „На бал с автобус“"}
{"url": "http://www.cross.bg/chaning-teiitum-brak-1571706.html", "text": "/КРОСС/ Холивудските звезди Чанинг Тейтъм и съпругата му Джена Дюан-Тейтъм се разделят след девет години брак. Двамата обявиха, че се разделят с официално съобщение в профилите си в социалните мрежи.„Странно е да споделяш подобно нещо с всички, но това е последствие от начина на живот, който сме избрали\", пише в изявлението.\"С най-добри чувства решихме да се разделим като двойка. Години наред бяхме силно влюбени и преживяхме вълшебно пътуване заедно. Нищо от това не се е променило, но любовта е прекрасно приключение, което понякога ни отвежда в различни посоки. Зад решението ни няма тайни или сластолюбие - само двама най-добри приятели, осъзнали, че е време да си дадат почивка и да си осигурят един на друг най-доброто, което заслужават\", се посочва в изявлението.Чанинг Тейтъм и Джена Дюан се запознават на снимачната площадка на филма \"В ритъма на танца\" (Step Up) от 2006 г. Двойката сключва брак три години по-късно.Дъщеря им Евърли се появява на бял свят през май 2013 г. ", "date": "2018.04.03", "title": "Радост за жените по света - Чанинг Тейтъм отново е сам"}
{"url": "http://www.cross.bg/momicheto-bili-ychilishte-1571698.html", "text": "/КРОСС/ Все още не е ясна причината за смъртта на 17-годишното момиче, което снощи почина в двора на училище в столичния квартал \"Люлин\". По данни на очевидци момичето е починало след като му е прилошало и е паднало на земята.\"Линейката е тръгнала на първата минута, веднага, и в 20.20 часа сме били на мястото на инцидента. За съжаление, нашият екип е заварил момичето починало. След това, в 21.03 часа отново е повикана линейка за майката на момичето. Подадено ни е, че е била в тежка нервна криза. Отново - веднага тръгва втори екип, и на 12-тата минута линейката е била в училището, като тогава вече там е имало една група хора, които са започнали да блъскат и да удрят по линейката и не са я допуснали до страдащата жена.\", обясни пред \"Хоризонт\" Катя Сунгарска от „Спешна помощ\".Момичето е било в 12-ти клас на Професионалната гимназия по туризъм в Банкя.По първоначални данни на директора на училището момичето и нейният брат, които учили в една и съща паралелка, вчера не са били на училище.\"В двора са били не само ученици на 96-то училище. Това са били младежи от квартала. Не е имало нито насилие, била е една спокойна атмосфера. Така че причината за смъртта е нещо, за което ще говорят други институции. Има училищен психолог, който още сутринта ще посрещне децата, ще разговаря с тях.\", каза в предаването \"Преди всички\" Ваня Кастрева - началник на Регионалното управление по образованието в София. ", "date": "2018.04.03", "title": "Все още не е ясна причината за смъртта на момичето в \"Люлин\""}
{"url": "http://www.cross.bg/zykurburg-feiisbyk-strani-1571694.html", "text": "/КРОСС/ „Фейсбук\" ще има вероятно нужна от „няколко години\", за да разреши проблемите, разкрити от скандала за пропуските на социалната мрежа при защита на личните данни на потребителите ѝ, заявява създателят ѝ Марк Зукърбърг в интервю за сайта „Вокс\".Един от основните проблеми на „Фейсбук\" е неговият „идеализъм\", защото той дълго време виждаше само добрите страни на свързването чрез интернет между хората, казва Зукърбърг.Не прекарахме достатъчно време, за да инвестираме или да размишляваме върху лошите страни на използването на някои от инструментите ни, допълва той.Мисля сега, че хората напълно основателно се фокусират върху някои от рисковете и върху лошите страни, добавя той.Мисля, че ще разрешим този проблем, но това ще отнеме няколко години. Бих искал да разреша всички тези въпроси за три или четири месеца, но истината е, че за някои от тях ще е нужно повече време, допълва Зукърбърг.В интервюто той отхвърля критиките на президента на „Епъл\" Тим Кук, според когото „Фейсбук\" е имал проблеми заради икономическия си модел.Мисля, че този аргумент, че ако не плащате, на нас няма да ни пука за вас, е формулиран с много лека ръка. И той не отговаря изобщо на истината, казва Зукърбърг, визирайки критиките на Кук.Действителността е, че ако вие искате да създадете една услуга, която помага за свързването на всеки на планетата, тогава много хора няма да имат средствата да платят. Ето защо, както е при много медии, един модел, базиран на рекламата, е единственият рационален модел, казва ръководителят на „Фейсбук\". ", "date": "2018.04.03", "title": "Зукърбърг: Ще са нужни години, за да се разрешат проблемите на „Фейсбук“"}
{"url": "http://www.cross.bg/zhyrnalist-zhyrnalistite-stanaha-1571699.html", "text": "/КРОСС/ В словашкото общество остават подозренията, че убийството на разследващия журналист Ян Куциак може да е свързано с управляващата партия. Това мнение изрази за \"Хоризонт\" Зузана Кепелова - журналист от най-тиражирания вестник в страната \"СМЕ\".По думите й след покушението, уважението на хората към журналистите е нараснало.„Разбира се, че ситуацията се промени, но част от тази промяна беше в наша полза. Журналистите станаха някак си по-уважавани и по-закриляни от обществото тук. Обидните имейли и коментари под статиите от страна на читатели вече не се пишат. По някакъв начин журналистите станаха, не бих казала чак „недосегаеми\", но вече не са главната мишена на критики. Хората проявяват това разбиране към нас, че работим в полза на обществения интерес и ако има врагове, то това са политиците\".  ", "date": "2018.04.03", "title": "Словаците подозират, че убийството на Ян Куциак може да е свързано с управляващата партия"}
{"url": "http://www.cross.bg/motrisni-vlaka-vladimirov-1571696.html", "text": "/КРОСС/ Започва процес на инвестиции в \"Пътнически превози\" - инвестициите се изразяват в това да бъдат закупени нови мотрисни влакове на два етапа - първият етап - 41 нови мотрисни влака и на втория етап - 44. Това обясни в сутрешния блок на БНТ \"Денят започва\" Владимир Владимиров, изпълнителен директор на \"Холдинг БДЖ\".\"Ние сме се фокусирали в момента на поръчката за тези 41 мотрисни влака и за осигуряването на необходимото финансиране, за да се случи този проект\", каза той. \"В рамките на месец, месец и нещо процедурата ще стартира\", допълни той. \"Очакваме в края на мандата на това правителство да има нови мотрисни влакове по линиите на България\", прогнозира Владимиров.\"Следващото правителство трябва да започне да мисли за втория етап - тези 44 мотрисни влака, за да може с общия състав от 85 мотрисни влака с по-добрите скорости железницата да придобие един средно европейски вид. А бих казал и малко по-добър от средно европейския.Той коментира и последният инцидент, при който избухна пожар във влака София-Бургас при влизане в гара Коньово, а огънят изпепели два вагона. Работи се по всички хипотези, обясни той.\"Ние също имаме назначена проверка, тоест осъществяват се две проверки - една от Министерството на транспорта и една вътрешна проверка от службите за безопасност на БДЖ.Вагоните са били ремонтирани преди 3 години, те са преминали през голям заводски ремонт, а освен това на 6 месеца минават на техническа експертиза за електрическата инсталация\", обясни Владимиров и допълни, че \"малък преглед\" се прави всеки ден.\"Това са вагони, които са практически ремонтирани и те отговарят на абсолютно всички изисквания, свързани с безопасността и условията за движение по релсите на България\", коментира още Владимиров.  ", "date": "2018.04.03", "title": "БДЖ чака нови мотрисни влакове"}
{"url": "http://www.cross.bg/vidin-vidov-rymen-1571697.html", "text": "/КРОСС/ 6-годишна присъда за длъжностно присвояване получи бившият кмет на Видин Румен Видов, предава БНР. Присъдата може да бъде обжалвана.Третото поредно дело срещу бившия кмет на община Видин Румен Видов бе гледано на 30-ти март, след отвод на Видинския районен съд, съобщи Милена Бранкова - председател на Районния съд в Монтана.Обвинението е за длъжностно присвояване в особено големи размери, улеснено от престъпление по служба. Румен Видов е обвинен в това, че е нарушил служебните си задължения по тогава действащия закон за общинските бюджети и закона за финансов контрол. Той не е извършил правилно годишна инвентаризация на задълженията на община Видин и не е водил изпълнението на бюджета. Сключени са договори с три охранителни фирми с човек, който почива в хода на делото. Парите са на стойност около 4 милиона и 800 хиляди лева.  ", "date": "2018.04.03", "title": "6-годишна присъда за длъжностно присвояване получи бивш кмет на Видин"}
{"url": "http://www.cross.bg/velkov-voiina-slavcho-1571701.html", "text": "/КРОСС/ Терористичната опасност за Балканите не е намалявала, а се е увеличавала през последните години. Заплахата за България е толкова пропорционална, колкото е ролята на страната ни за противодействие на тероризма. Това каза депутатът от „БСП за България\" и експерт по сигурността Славчо Велков в ефира на БТВ.„Има възможност за преминаване на границите. Те се преминават, независимо от усилията. Сега с хубавото време тези опити ще зачестят\", прогнозира Велков.„Ние зависим от волята на Ердоган, трябва да запазим добрия тон с него\", убеден е Славчо Велков.„Дипломатическата война може да доведе до нова студена война\", предупреди той.  Според Велков срещата с Рохани е много важна. На нея ще се вземе решение не само за бъдещото партньорство по газовите и енергийните проекти, а и за ситуацията в Близкия Изток.  ", "date": "2018.04.03", "title": "Славчо Велков: Дипломатическата война може да доведе до нова студена война"}
{"url": "http://www.cross.bg/stolitza-bulgariya-obyavyavaneto-1571700.html", "text": "/КРОСС/ 139 години от обявяването на София за столица на България ще бъдат отбелязани днес.Дирекция „Култура\" на Столична община организира поредица от изложби и концерти с вход свободен.От 12 часа под купола на Ларгото ще се състои концерт на Софийския духов оркестър с произведения на български композитори.  ", "date": "2018.04.03", "title": "139 години от обявяването на София за столица на България"}
{"url": "http://www.cross.bg/draganov-chyzhbina-leva-1571695.html", "text": "/КРОСС/ Около 50 хиляди излизат в чужбина, най-много ще бъдат в съседна Гърция. Някои от тях вече тръгнаха - от предишната седмица. Това обясни в \"Денят започва\" Румен Драганов, директор на Института за анализи и оценки в туризма.Част от хората ще отидат в чужбина, но голямото движение ще бъде вътре в страната, прогнозира Драганов.Има различни пакети - цените започват от 30 лева нощувка, обясни той. Тези, които ще ползват малко по-луксозни нощувки за едно четиричленно семейство -между 500 и 700 лева е там, където са балнеохотелите и където е малко по-скъпо, коментира Драганов.  ", "date": "2018.04.03", "title": "Драганов: Около 50 хиляди българи ще бъдат в чужбина по Великден"}
{"url": "http://www.cross.bg/ministrite-raboti-vuzstanovitelnite-1571703.html", "text": "/КРОСС/ Министрите на регионалното развитие и благоустройството Николай Нанков и на транспорта, информационните технологии и съобщенията Ивайло Московски ще посетят Община Хайредин.Те ще инспектират възстановителните работи по яз. „Рогозен 1\" в 12 часа днес - 3 април.  ", "date": "2018.04.03", "title": "Министрите Нанков и Московски ще инспектират възстановителните работи по яз. „Рогозен 1“"}
{"url": "http://www.cross.bg/velikden-praznika-predi-1571702.html", "text": "/КРОСС/ Великден е един от двата най-почитани празника в целия християнския. Всеки сам избира как да прекара дните около празника. В началото на пролетта нестабилното време не предполага особено добри условия за морска почивка, но все пак има хора, които избират именно бреговете за ваканция. Други използват времето за отиване на гости на роднини и приятели в страната. А има и такива, които посрещат Великден с трапеза според обичаите, без да ходят никъде. Най-добре би било преди да се започне с подготовката за празника и преди да се правят каквито и да е планове, да се направи разчет на финансовите ресурси. Ето и няколко основни насоки за това.Празникът ВеликденВеликден е един от най-светлите и почитани празници в годината. Това е времето, в което Спасителят Иисус Христос възкръсва и се появява отново пред своите ученици преди повече от 2000 години. И православната, и католическата църква имат свои традиции, които се изпълняват през Страстната седмица. Обикновено православните християни посещават църкви в нощта преди Великден и си вземат от благодатния огън, а хиляди католици се събират на площада във Ватикана в неделя, на самия Великден, за да слушат словото на папата.Наред с традициите и обредите обаче, дните около Великден са съпътствани с множество пътувания. Едни посещават роднини и приятели в различни населени места. Други предпочитат да си направят кратка почивка в страната. Трети избират да празнуват с екскурзии и пътувания в чужбина. Какъвто и да е приготвеният вече план за почивните дни по Великден, не е лошо да се планират харчовете в този период, така че да не се получават неприятни изненади. Ето няколко съвета за съставяне на подобен разчет.Какви са плановете ви за празника?Дали празникът ще бъде посрещнат у дома или навън, с приятели или с посещение на роднини, на планина или на море в чужбина - всеки човек има свой собствен план. От тук трябва да тръгне разработката на финалната сметка. Когато се предвижда пътуване, от важно значение е подготовката на автомобила, ако ще се използва това средство за превоз или да се набавят билети отрано, ако ще се пътува с автобус, влак или самолет. За да се калкулира цената на пътя, трябва да се знае средният разход на гориво на автомобила или да се провери колко струват билетите за избрания транспорт. Когато пътуването ще се осъществява с обществен транспорт, препоръчително е билетите да бъдат купени по-рано. В дните около празниците обикновено основните дестинации са доста натоварени и билетите за пътуване свършват по-рано от обикновеното.Тръгващите на път трябва задължително да имат подготвени допълнителни средства извън планираните. Все пак пътищата не винаги са благоприятни и може да се окажете в центъра на задръстване. А това ще отнеме не само сериозно време от пътуването, но и немалко гориво, ако пътувате с автомобил например.За тези, които ще останат у дома - готова ли е трапезата?Едно от основните пера, което ангажира сериозен финансов ресурс за великденската трапеза, е покупката на агнешко месо. Е, ако никой у дома не консумира такова, може да се избере друго. Все пак няма смисъл да се инвестира в нещо, което никой не харесва. Преди стартиране на пазаруването за празника е задължително съставянето на списък, който да служи като база за калкулиране на приблизителна сметка. В списъка задължително трябва да влязат яйца, боя за тях, козунаци или съответно продуктите, ако ще ги приготвяте в домашни условия, месо - дали агнешко по традиция или друго по избор. Тъй като Великден обикновено е в началото на пролетта, не бива да се забравя и вкусната и апетитна свежа салата.Ако пазаруването за трапезата малко е изпреварило заплатата, на няколко клика разстояние има . Той е достъпен дори в почивните дни, така че ако закъсате преди празника, имате верен приятел, който да помогне. Ако пък искате, може да добавите още малко празничен дух с покупката на тематични домакински артикули, като например специални поставки за готовите боядисани яйца, покривка за маса, тематични салфетки. Не на последно място - различните украси за боядисаните яйца също трябва да присъстват в списъка.Ако сте от хората, които могат да си направят сами козунаци, списъкът ще стане по-дълъг, защото е необходимо да се купят продукти като яйца, брашно, захар, мляко, мая. Е, ако не ви бива в правенето на това толкова вкусно и уханно изкушение, можете да напазарувате готови козунаци от магазините. Повечето големи вериги предлагат прясно изпечени козунаци в дните около празника и на самия ден.Когато парите за празника не достигат...Празникът не е съобразен с датата на получаване на трудовото възнаграждение от всички хора. Разработвайки великденския бюджет, е добре са се съобразите с това какви средства ще са ви нужни и от къде ще ги вземете? Ще спестявате от ежедневните разходи или пък ще се обърнете за кредит онлайн от Vivus. Вторият вариант е добър, когато отдавна е ясно, че харченето ще надвиши наличните средства, но пък празник е - няма как да се кара без основните неща. В случаите, когато парите са ограничени, е добре да се намалят излишните харчове и да останат най-главните.Времето след ВеликденСлед като свършат празничните дни, не е добра идея те да ви оставят без никакви пари. Ако сметката за празника е излязла грешна, кредит онлайн от Vivus е начин за спасяване на ситуацията, така че недостигът да бъде покрит. При планирането на харчовете за празничните дни е добре да се остави и резерв, който да се ползва след това.   ", "date": "2018.04.03", "title": "Как да планираме харчовете за Великден?"}
{"url": "http://www.cross.bg/rodeni-na-april-1571687.html", "text": "/КРОСС/ Александър Томов, петкратен световен шампион по класическа борбаАкад. арх. Георги Стоилов, президент на Международната архитектурна академияПроф. д-р Атанас Щерев, основател на едноименния медицински комплексПроф. Антон Дончев, художникВиктор Вълков, политик и дипломатИван Чакъров, кмет на район \"Красна поляна\" в СофияВени Марковски, юрист, основател и председател на българското Интернет обществоВиза Недялкова, журналисткаХристофор Тзавелла, фолклорист, културолог и писателМагдалина Вълчанова, топмодел ", "date": "2018.04.03", "title": "Родени на 3 април"}
{"url": "http://www.cross.bg/pytin-tyrtziya-tyrska-1571690.html", "text": "/КРОСС/ Руският президент Владимир Путин пристига на посещение в Турция. Заедно с турския си колега Реджеп Ердоган той ще присъства на полагането на основите на първата турска атомна електроцентрала „Аккую\".Съоръжението ще бъде изградено край Мерсин, на брега на Средиземно море от руската държавна компания „Росатом\".В рамките на посещението си Путин ще участва утре в тристранна среща за Сирия, заедно с президентите на Турция и Иран.  ", "date": "2018.04.03", "title": "Путин и Ердоган правят първа копка на първата турска АЕЦ"}
{"url": "http://www.cross.bg/tema-zhivo-sofiya-1571685.html", "text": "/КРОСС/ БНТ, „Денят започва\"Тема: Между популярните и неизвестните места за почивка - как да изберем най-подходящото мястоТема: Преди голямото великденско пътуване - съветът на експертите за безопасно шофиранеТема: Готови ли са автобусите за нощния транспорт в столицата? На живо заместник кмета Евгени Крусев за маршрута и разписаниетоТема: След пожара във влака София - Бургас: Сигурни ли са железниците - изпълнителният директор на Холдинг БДЖ Владимир ВладимировТема: Проблемите на земеделците и качеството на храните за Великден - гост министър Румен ПорожановТема: Колко опасен е космическият боклук и как да се контролират обектите в земната орбитаТема: 139 години - София столица на България: На живо какви тайни пази историята на градаБТВ, \"Тази сутрин\" Тема: 20 години затвор за убийството на Яна в Борисовата градина - разказ на бащата на момичето за дългото и мъчително делоТема: Как ще се развият взаимните обвинения между Русия и Запада по случая „Скрипал\"? коментар на Славчо Велков и Йордан БожиловТема: На живо: Ще се отклони ли новата магистрала за Гърция заради археологически разкопки?Тема: „Седмица на духа\" - режисьорът на „Маргарит и Маргарита\" и „Да обичаш на инат\" Николай Волев в студиото на „Тази сутрин\"Тема: Как дуетът на Деси и Алекс спечели Графа? Могат ли последните участници в шоуто да станат  първи?Нова телевизия, „Здравей, България\"Тема: \"Здравей, България\" ще се спре на поредния опит на държавата за борба срещу контрабандата и търси отговор на въпроса - Може ли закон да спре черния пазар на горива? В студиото коментира Емил Димитров - РевизороТема: Сами срещу крадците. На живо от Мало Бучино  след поредица от взломни кражби в домовете.Тема: Агресия заради проверка. Проверяван и проверяващи с взаимни обвинения. Каква е истината?Тема: Десетки спасяват куче в беда. Кой отряза лапите му?Тема: След инцидента с пожара във влака София-Бургас - имат ли право на обезщетение пътниците? И как да търсим правата си при инцидент?Тема: На път за празника. Какво време ни очаква по Великден? Прогнозата на Георги РачевТема: Пролетно почистване в София. Бус събира старите ни дрехи. Къде да ги предадем?Тема: \"Господари на ефира\" на 15. Мария Игнатова и Джуди Халваджиян празнуват заедно с Никол Станкулова.  ", "date": "2018.04.03", "title": "В сутрешните блокове"}
{"url": "http://www.cross.bg/sdelkata-vsichki-prokyratyra-1571688.html", "text": "/КРОСС/ Прокуратура, правителство и енергиен регулатор - в парламента по казуса „ЧЕЗ\".Главният прокурор ще представи информация около сделката, свързана с всички физически и юридически лица, които участват в продажбата на най-голямото енергодружество у нас.Депутатите от временната комисия към Народното събрание ще изслушат и представител на кабинета „Борисов\" относно намерението на държавата да участва в сделката с Прага.Очаква се и енергийният регулатор да оповести подробности около всички проверки, направени на дружествата от групата на „ЧЕЗ България\" в периода от 2005 година насам.  ", "date": "2018.04.03", "title": "Прокуратура, правителство и КЕВР обсъждат сделката ЧЕЗ в НС"}
{"url": "http://www.cross.bg/pone-hybava-pesen-1571684.html", "text": "/КРОСС/ \"Всеки ден трябва да изслушаш поне една хубава песен, да погледаш хубава картина и ако е възможно, да прочетеш поне едно мъдро изречение.\"Гьоте ", "date": "2018.04.03", "title": "Всеки ден трябва да изслушаш поне една хубава песен..."}
{"url": "http://www.cross.bg/chasa-sofiyaot-provede-1571686.html", "text": "/КРОСС/ София.От 10.00 часа в зала „Изток\" на Народното събрание Комисията по вътрешна сигурност и обществен ред и фондация „Конрад Аденауер\" организират кръгла маса на тема „Комисия по досиетата (Комисия за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия) - настояще и бъдеще\".***София.От 14.00 часа в зала „Запад\" на Народното събрание Временната комисия за установяване на фактите и обстоятелствата във връзка с приватизацията и планираната продажба на ЧЕЗ в България ще проведе своето трето заседание.***София.От 10.30 часа в МВнР вицепремиерът и министър на външните работи Екатерина Захариева ще се срещне с външния министър на Черна гора проф. д-р Сърджан Дарманович. След края на срещата,  около 12.00 ч, двамата министри ще направят съвместни изявления за медиите.***София.От 09.00 часа XII състав на Специализирания наказателен съд ще проведе съдебно заседание по делото срещу Петър Д., обвинен в организиране и ръководене на престъпна група.***София.От 09.00 часа в подлеза на Софийския университет „Св. Климент Охридски\" ще се проведе флашмоб във връзка с предстоящия концерт на Ангел Заберски „SYMPHONY JAZZ\".***София.От 09.30 часа 15-ти състав на Софийски градски съд ще проведе съдебно заседание по делото срещу Роман Логвиненко, обвинен, че е организирал нападението срещу Алексей Петров.***София.От 10.00 часа в Националния пресклуб на БТА ще се проведе пресконференция на Сдружение „За Земята\" на тема „СЕТА: сериозни рискове срещу малко ползи\".***София.От 10.30 часа в „Западен парк\" (ул. „Западна\", срещу блок 85В в жк. „Западен парк\") ще се проведе пресконференция, на която ВМРО ще представи идеите си за справянето с проблема с изсичането на градските паркове.***София.От 11.00 до 13.00 часа в Американския център на Столична библиотека ще се проведе представяне на проекта „Дзяло\" - научно пространство сайт с е-списание в областта на хуманитаристиката за българистични изследвания в периода Х-ХХI век, съфинансиран от сесиите на Столична програма „Култура\" за 2017 и 2018 г.***София.От 12.00 часа под стъкления купол на Ларгото ще се проведе концерт на Софийския духов оркестър с диригент Васил Делиев. Събитието е организирано съвместно с Общински културен институт Дом на културата „Искър\". В програмата: произведения на Нечо Русев, Петко Стайнов, Любомир Пипков, Марин Големинов, Милчо Левиев, Дико Илиев и др.***София.От 12.00 часа в кино „Люмиер Лидл\" ще се проведе пресконференция във връзка с филмовия фестивал Master of Art.***София.От 12.30 часа на Моста на влюбените до НДК ще бъде представена дебютната фотоизложба на Тодор Шабански „София - Европейска столица на спорта\".***София.От 14.00 часа в Ларгото ще бъде представена книгата  книгата „София - от 7 извора вода\".***София.От 15.00 часа на „Дондуков\" 2 президентът Румен Радев ще се срещне с министъра на външните работи на Черна гора Сърджан Дарманович.***София.От 17.00 часа пред Софийски арсенал - Музей за съвременно изкуство ще бъде открита изложбата „Италиански футуризъм и модерно изкуство в България. Примерът на Николай Дюлгеров\" - авторски проект на Ирина Генова с дизайн на Надежда Ляхова.***София.От 17.00 часа в Градина „Кристал\" ще се състои официално откриване на изложбата „Градски истории\".***София.От 18.00 часа в зала „42\" на Националния дворец на културата ще бъде връчена наградата „Медик на годината'2017\" на вестник „Форум Медикус\".***София.От 18.00 часа в Литературния клуб на Столична библиотека ще се проведе четене на млади български поети на тема „Виждам Европа\".***София.От 18.00 часа под стъкления купол на Ларгото ще се проведе концерт на акапелна група Spectrum.***София.От 18.00 часа в галерия „Академия\" на НХА (ул. „Шипка\" 1) ще се проведе представяне на книга-каталог за творчеството на проф. Станислав Памукчиев по повод 65-годишнината му.***София.От 19.00 часа в Литературен клуб „Перото\" ще бъде представена книгата „Четецът на мисли\" на Лиор Сушард.***София.От 19.30 часа в зала „България\" Българското национално радио и Ротаракт клуб София организират Благотворителен концерт „На тъмно\" за деца с нарушено зрение от училище Луи Брайл.***София.От 20.00 часа в Gramophone Club ще се проведе лекцията „Истории от света на пчелите\", част от редовната серия срещи за популярна наука, организирани от неправителствената организация Ratio.***Благоевград.От 18.00 часа в Градска художествена галерия ще бъде открита изложбата „Enter\".***Варна. От 10.00 часа в Трети корпус (Колеж по туризъм) на Икономически университет - Варна ще се състои тържествен водосвет за официално откриване на сградата. Сред официалните гости на събитието ще бъдат министърът на образованието и науката Красимир Вълчев, който ще пререже лентата на модернизираната база заедно с ректора на ИУ - Варна проф. д-р Пламен Илиев, областният управител на Варненска област Стоян Пасев, кметът на Община Варна Иван Портних и други.***Варна. От 10.30 часа в Дневен център за възрастни хора с увреждания „Слънчевата къща\" ще се състои пресконференция във връзка с проведената в края на март среща на регионалните представители на национално представителните организации на и за хора с увреждания от регион Варна по повод провеждането на Национален протестен митинг на 11 април в София.***Варна. От 12.00 часа в СУ \"Димчо Дебелянов\" ще се състои церемония „Първа копка\" в СУ \"Димчо Дебелянов\", обект на интервенция по проект „Модернизация на образователната инфраструктура на територията на град Варна\".***Варна. От 12.00 часа в хотел Елена в к. к. Златни пясъци ще се състои официалната церемония по откриването на XXII Пролетен семинар на Фондация \"Българска памет\" под мотото \"Дигиталните компетенции: ключ към професиите на бъдещето\". В него ще участват 200 българчета от Македония, Молдова, Украйна, Албания, Румъния, Сърбия, от Западните Родопи и района на Тервел.***Варна. От 14.00 часа в офиса на ПП ГЕРБ на ул. „Георги Бенковски\" №1 общинският съветник Иво Иванов ще има приемен ден за граждани.*** Велико Търново.От 15.00 часа в Специализираната болница за активно лечение по кардиология във Велико Търново ще се проведе закриваща пресконференция относно изпълнението на проект „Инвестиции в качествени условия на труд\" по ОП „Развитие на човешките ресурси\".***Добрич.От 11.00 часа на пл. „Свобода\" ще се състои Великденски концерти на Духов оркестър - Добрич с диригент Стоян Монов.***Добрич.От 18.00 часа в Огледална зала „Нели Божкова\" ще се състои клавирен рецитал на Галин Ганчев.***Перник.От 10.30 часа в заседателна зала „Струма\" на Областна администрация Перник ще се проведе пресконференция, посветена на Седмицата на гората. На нея ще присъстват Областният управител Ирена Соколова, директорите на Регионална дирекция по горите- Кюстендил инж, Здравчо Тодоров,  Югозападно държавно предприятие  инж. Дамян Дамянов, ОД на МВР Перник Димитър Попов и РД ПБЗН Емил Марков.***Пловдив.От 10.00 часа Юридическият факултет на Пловдивския университет „Паисий Хилендерски\" организира Ден на отворените врати. Предвидени са две срещи с бъдещите висшисти -  от 10.00 до 12.00 часа в 13 семинарна зала на ет. 1 на Ректората, и от  14.00 до 16.00 ч. в Зала „Компас\".***Пловдив.От 11.30 часа в залата на Дружеството на пловдивските художници ще се състои пресконференция във връзка с изложбата „Цветове\", която ще бъда открита в залата на Дружеството от 18.00 часа същия ден.***Пловдив.От 19.00 часа в храм „Св. Марина\" в Пловдив митрополит Николай ще отслужи Последование на Жениха.***Пловдив.От 19.00 часа в Драматичен Театър Пловдив ще се състои концерт на избрани ансамбли от Тюркския свят, част от празненствата „Невруз\", с които се отбелязва пристигането на пролетта.*** Свищов.От 17.00 часа в Художествена галерия „Николай Павлович\" ще се проведе Среща с поетесата Стефания Цанкова, на която ще бъдат представени новите &#1117; книги „Някой те обича\", „Щастлива по рождение\" и „Благословена с обич\".***Сливен.От 17.30 часа в галерия „Май\" ще бъде открита традиционната празнична Великденска изложба на сливенските художници.***Стара Загора.От 09.30 часа в Регионалния исторически музей ще се проведе българо-австрийски семинар на тема „SCYTHICA VINDOBONENSIA и готските нашествия от средата на III в. сл. Хр. в днешните български земи\".***Стара Загора.От 10.00 часа в Областна администрация - Стара Загора, заместник-министърът на регионалното развитие Деница Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусията за Югоизточен район за областите - Бургас, Сливен, Ямбол и Стара Загора.***Стара Загора.От 11.00 часа в Пресклуб на БТА - Стара Загора ще се проведе пресконференция на Елена Нонева, председател на ПД Социалдемократи.***Стара Загора.От 18.00 часа в IV-то експозиционно ниво на Регионалния исторически музей ще бъде представен романът „Рафаел\" на Леа Коен.***Хасково.От 13.00 часа в голямата зала на Младежки център Община Хасково организира пресконференция във връзка с празничен концерт по повод Великден.***Шумен. От 10.00 часа в зала 203 ще се проведе брифинг.***Шумен. В 13.00 час  пред православен храм „Св. Три светители\" омбудсманът Мая Манолова ще раздаде пакети с храна, събрани от  кампанията „Великден за всеки\". В 13.30 часа ще хранителни пакети ще бъдат раздавани  пред мюсюлманския храм „Томбул джамия\",  а в 14.00 часа в Пенсионерския клуб 15.***Шумен. От 17.00 часа в НЧ „Напредък\" ще бъде открита изложба икони.***Шумен. От 18.00 часа в Регионална библиотека „Стилиян Чилингиров\" ще бъде представен проектът за Исторически парк при с. Неофит Рилски, който е за над 50 милиона евро и се предвижда да е готов около 2022 г.***Шумен. По случай Седмицата на гората в разсадника на стопанството в село Салманово ще се проведе Ден на отворените врати.***Шумен. По случай Седмицата на гората служителите на ДГС-Нови пазар ще залесяват на 3 април дръвчета с деца от детските градини.***Ямбол.От 17.30 часа ще се проведе информационна среща в зала 107 на Община Ямбол, на която ще бъде представена информация за възможностите за подаване на проектни фишове, за включването на обекти на интервенция в актуализирания списък на Инвестиционната програма на град Ямбол, както и за особеностите при подаване на заявления за кандидатстване за повишаване на енергийната ефективност в многофамилни жилищни сгради в община Ямбол. ", "date": "2018.04.03", "title": "Предстоящи събития на 3 април 2018"}
{"url": "http://www.cross.bg/detza-aleksandrov-lechenie-1571689.html", "text": "/КРОСС/ Започва делото срещу Павел Александров - бивш шеф на Фонда за лечение на деца.Той и още трима бивши служители ще да отговарят пред съда за неправомерно харчене на пари, прехвърляне на задължения към Здравната каса и длъжностни престъпления.Според доказателствата Александров лично мотивирал тримата си колеги да подписват финансови документи, с които са неправомерното са харчени пари от бюджета на фонда. Средства били давани, например, за командировки и семинари.Без да е лекар и без решение на Обществения съвет към фонда, Александров е взимал еднолични решения за изпращане на деца за лечение в чужди болници по неясни критерии и без да е посочена спешна необходимост от това. ", "date": "2018.04.03", "title": "Започва делото срещу бивш шеф на Фонда за лечение на деца"}
{"url": "http://www.cross.bg/grypa-sityatzii-izvunrednite-1571691.html", "text": "/КРОСС/ Най-малко девет души, включително и чужденци, бяха ранени при експлозия в заведение за бързо хранене в центъра на Ереван, съобщи министерството на извънредните ситуации на Армения.За момента се смята, че причина за експлозията е избухнала в кухнята на заведението газова бутилка.На мястото на инцидента са изпратени незабавно четири пожарни коли, спасителна група от министерството на извънредните ситуации и оперативна група от Националния център за управление на кризи.  ", "date": "2018.04.03", "title": "9 ранени при взрив в заведение в Ереван"}
{"url": "http://www.cross.bg/sisi-beshe-izborite-1571692.html", "text": "/КРОСС/ Египетският президент Абдел Фатах ас Сиси е преизбран с 97% от подадените на президентските избори миналата седмица гласове.Със същия резултат Ас Сиси, който е бивш главнокомандващ на египетската армия, си осигури и първия мандат, предаде Ройтерс, като се позова на обявените днес окончателни официални резултати от изборите.Избирателната активност обаче се оказва по-ниска от предишните избори - 41%, въпреки усилията възможно най-голям брой египтяни да бъдат накарани да отидат да гласуват.Внушителната победа на Ас Сиси на практика беше гарантирана и беше потвърдена още от неокончателните резултати, огласени след края на изборите в сряда. На тях имаше само още един кандидат, който всъщност е привърженик на Ас Сиси. През януари всички сериозни опозиционни претенденти прекратиха кампаниите си. Основният конкурент на досегашния президент пък беше арестуван, а ръководителят на кампанията му - пребит. ", "date": "2018.04.03", "title": "Египетският президент печели изборите с 97%"}
{"url": "http://www.cross.bg/magistralata-traseto-razkopki-1571693.html", "text": "/КРОСС/ Жители на Благоевград събраха подписка за запазване на археологически разкопки в района. През тях обаче минава трасето на АМ „Струма\".По трасето на магистралата е открит цял град от IV век, в който има и църква. Впечатляващото според местните е и наличието на канализация.Според хората разкопките могат да подпомогнат туризма в областта. Те са събрали около 700 подписа в защита на археологическите находки и искат трасето на магистралата да бъде преместено, за да могат да се запазят.„Вече има издадено разрешение за магистралата. На този обект в момента се извършват разкопки и всичко, което се открие като находки, ще бъде реставрирано и изложено в музеите\", коментира Ивета Колева от АПИ.Според местните за този античен град се знае от 73 години насам, но въпреки това магистралата минава през същия терен.„Трасето на магистралата е определено много отдавна. Това дали да се запазят на място тези ценности или да бъдат преместени е въпрос към Министерството на културата. На този етап е късно да се променя трасето на пътя\", категорична е Колева.Местните хора са се обърнали към институции и посланици с надеждата, че ще успеят да спрат изграждането на магистралата през това трасе.  ", "date": "2018.04.03", "title": "Благоевградчани събраха подписка в защита на археологически разкопки"}
{"url": "http://www.cross.bg/nikita-veliki-tzurkvata-1571683.html", "text": "/КРОСС/ Всеки ден от Страстната едмица е наречен велик и свят, и през всеки един от тях Църквата възпоменава чрез специални богослужения пътя на Христос към Голгота, страданията и изкупителното Му дело на Кръста.През първите три дни на Страстната седмица Църквата припомня последното пребиваване на Господа в Йерусалим. В тези дни богослужението е твърде наситено: извършват се полунощница, утреня, часове с четене на Евангелието и Литургия на преждеосвещените Дарове. По време на часовете се изчитат четирите Евангелия до Евангелието по Йоана гл. 13, 30 стих. На места четенето им започва още от петата или шестата седмица на Великия пост.Велики понеделникНа Велики понеделник евангелистите ни разказват как Божият син влязъл в Йерусалимския храм и го намерил пълен пълен с търговци. Обхванат от свещен гняв, Той прекатурил масите им, а тях самите изгонил, защото храмът е дом за молитва, а не тържище. (Мат. 21:12-13, Марк 11:15-19; Лук.19:45-46).Във Велики понеделник Църквата прославя св. патриарх Йосиф - син на св. патриарх Яков и предобраз на Иисус Христос. Йосиф бил продаден от своите братя на пътуващи за Египет търговци. Там, в чуждата нему страна, той преминал през множество страдания, но фараонът го направил втори по власт и положение в цялото царство (Бит 41:38-46). Подобно на Йосиф Господ Иисус Христос бил предаден от евреите на езичниците, бил измъчван и страдал заради човешките грехове.Църквата ни предлага да размислим също над образа на безплодната смокиня (смоковница), която изсъхнала след като била прокълната от Господ (Марк 11:12-14, 20-26, Мат. 21:18-22). ''Всяко дърво, което не дава добър плод, бива отсичано и хвърлено в огън'' (Мат. 3:10).Така и ние ще бъдем осъдени, ако не живеем в молитвено общение с Бога, не се стремим да се усъвършенствуваме във вярата, не се изпълваме с добродетели, и не принасяме духовни плодове.Велики вторник\"И тъй, бдете; защото не знаете ни деня, ни часа, в който Човешкият Син ще дойде\" (Мат. 25:13)(Евангелско чтение: на утрената Мат. 22:15-23:39; на литургията Мат. 24:36-26:2).Велики вторник е ден за поучения и последни нравствени наставления: Господ Иисус Христос ни дава пример как да благотворим - не да даваме от излишъка си за тази цел, а като бедната вдовица да отделим от последните си материални средства.Притчата за десетте мъдри девици. Руска икона. Когато говори за приближаването на дните на борба и изпитание, Христос разказва за десетте мъдри девици, които били винаги готови да посрещнат Спасителя (Мат.25:1-13). Напомня ни, че трябва \"да бодърстваме и да не униваме\", и да държим светилниците си запалени в очакване на Божествения Жених. Затова на Велики вторник Църквата пее:Ето младоженецът иде в полунощ, и блажен е тоя раб, когото намери буден, а недостоен е оня, когото намери безгрижен.Прочее, внимавай, душо моя, да не те налегне сън, та да бъдеш предадена на смърт и да останеш вън пред затворените врати на Царството, но опомни се и възкликни: свят, свят, свят си, Боже, заради Богородица помилуй нас!''Светило за тялото е окото'' (Мат. 6:22), казва Господ, т.е. непомраченото човешко сърце и душа, а '\"маслото е милостинята или всичките ни добри дела\" (св. Йоан Златоуст). Живеейки добродетелно, със страх Божи и упование в Господа, ще бъдем готови да посрещнем Спасителя и да влезем в брачния чертог - Небесното царство.Църквата ни припомня също притчата за талантите (Мат. 25:14-30) и ни приканя да се трудим и да усъвършенстваме способностите, с които Бог ни е дарувал.После следват пророчества за съдбата на град Йерусалими за последните дни при Второто пришествие Господне (Мат. 25:31-46, Марк 13:1-31, Лук. 21:5-38).Отначало служел в църквата като парамонар и се упражнявал в четенето на Божествените книги, а после отишъл при един отшелник, на име Стефан, мъж добродетелен; получил от него добри наставления, преподбни Никита, следвайки съвета, му се отправил към Мидикийския манастир, основан от преподобни Никифор, който бил там игумен. Той охотно приел Никита, прозирайки в него Божията благодат, и го постригал за монах.Тук преподобни Никита със своите подвизи в поста, смирението, послушанието с добродетелния си живот скоро надминал всички монаси. Преди да изтекат седем години от деня, когато се заселил в манастира, убеден от настоятеля, той приел сан презвитер, посветен от Тарасий, светейшия цариградски патриарх. Тогава преподобният Никифор, поради старческа немощ, предал управлението на манастира на Никита, въпреки нежеланието му.И преподобни Никита, вместо своя отец Никифор, управлявал за добро манастира, бдително пасял словесното стадо и го умножавал чрез примера на своя добродетелен живот: мнозина, чувайки за неговото богоугодно житие, се отричали от света и идвали в обителта да слушат наставленията на преподобния за пътя към спасението и там оставали. Чрез Христовата благодат, в продължение на немного години, броят на братята се увеличил до сто.Тук бил и блаженият Атанасий, мъж дивен и наистина достоен за почит. Презрял заради Бога този свят и неговите похоти, блаженият Атанасий заминал тайно от родителския дом в един манастир, с желанието да започне монашески подвиг. Кроткият и смирен нрав, тихите ласкави думи, най-овехтелите окъсани дрехи, които покривали тялото му, отличавали Атанасий.Безкрайна суровост пронизвала живота на този, който бил получил изнежено светско възпитание, като син на богати родители. Такъв добродетелен мъж, прекарал много години в монашески трудове, била довела в Мидикийския манастир любовта към преподобния наш отец Никита и славата на неговото ангелоподобно житие.И за двамата преподобни, Никифор и Никита, блаженият Атанасий бил желан събеседник и съжител.След някое време, по тяхна молба, Атанасий приел длъжността иконом на манастира. Все едно една душа и един разум в две тела - тъй управлявали манастира блажени Атанасий и преподбни Никита, наставлявали братята с дума и пример във всички добродетели, та съвършено да угодят на Бога, - те насаждали у братята любов, поучавали ги на смирение, били зорки стражи на тяхната душевна и телесна чистота, подкрепяли немощите на малодушните, правите утвърждавали, падащите вдигали с най-различни наставления и увещания, и когато единият от тях бивал външно суров наставник, другият убеждавал кротко и милостиво. Двамата били обичани от всички и братята приемали словото им като да излиза от Божии уста.", "date": "2018.04.03", "title": "Велики вторник. Преп. Никита Изповедник. "}
{"url": "http://www.cross.bg/purviyat-svetovna-subranie-1571682.html", "text": "/КРОСС/ 1860 г. - На Великден в цариградската църква „Свети Стефан\" при църковната служба епископ Иларион Макариополски не споменава името на Вселенския гръцки патриарх; Българската православна църква се отделя от Гръцката патриаршия.1879 г. - Учредителното събрание избира София за столица на Княжество България.1910 г. - Осъществено е първото изкачване на най-високия връх в Северна Америка - Макинли.1917 г. - Владимир Ленин пристига в Петроград след заточението, което поставя началото на болшевишкото управление в руската революция.1922 г. - Йосиф Сталин е избран за генерален секретар на ЦК на КПСС.1932 г. - В СССР е извършена първата трансплантация на бъбрек.1933 г. - Четирима англичани с два биплана извършват първия полет над Еверест (Джомулунгма).1939 г. - Втората световна война: Хитлер разпорежда разработването на операция „Вайс\" за нападение над Полша.1942 г. - Втората световна война: Японската армия започва масирани атаки срещу американските войски.1948 г. - Американският президент Хари Труман подписва плана „Маршал\", съгласно който на 16 страни от Европа e отпусната помощ в размер на 6 млрд. долара за възстановяване след Втората световна война.1966 г. - Съветският космически апарат „Луна\" 10 влиза в орбита около Луната, като става първият изкуствен спътник на друго небесно тяло.1973 г. - В Ню Йорк е показан първият мобилен телефон.1975 г. - Боби Фишер отказва шахматна среща срещу Анатолий Карпов, в резултат на което Карпов получава титлата Световен шампион по шахмат.1976 г. - Във Франция се провежда първата церемония по връчване на наградите „Сезар\" за постижения в областта на киното.1984 г. - Ракеш Шарма става първият индийски космонавт.1986 г. - IBM показват PC Convertible, техният първи преносим компютър.1990 г. - IX Народно събрание гласува законите за изборите, за политическите партии, за разтурване на Държавния съвет на Народна република България и избира Петър Младенов за председател (президент) на Република България.1990 г. - БКП се преименува на Българска социалистическа партия.1992 г. - XXXVI Народно събрание приема нов Закон за поземлената собственост и частното стопанисване на земята в България, който изисква връщането на земята в „реални граници\".2011 г. - Българската православна църква канонизира за светци новомъчениците от Ново село и Батак, дали живота си за християнската вяра по време на Априлското въстание.", "date": "2018.04.03", "title": "3 април в историята"}
