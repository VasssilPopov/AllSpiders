{"url": "http://www.cross.bg/politziyata-apelira-vodachite-da-shofirat-s-povisheno-vnimanie-1624445.html", "text": "/КРОСС/ В последния час постъпват редица сигнали за паднали дървета и големи клони по главните пътища, основно в Северна България (Русе, Добрич, Видин), вследствие силни пориви на вятъра. До момента няма щети и пострадали. Пречките за движението се отстраняват своевременно.", "date": "2020.02.03", "title": "Полицията апелира водачите да шофират с повишено внимание"}
{"url": "http://www.cross.bg/finansite-ministerstvoto-hazarta-1624442.html", "text": "/КРОСС/ Министърът на финансите Владислав Горанов освободи по негова молба председателя на Държавната комисия по хазарта Александър Георгиев и в изпълнение на своите правомощия, съгласно чл. 18, ал. 1 от Закона за хазарта, назначи, считано от днес, 03.02.2020 г., временно Георги Йорданов за председател на Държавната комисия по хазарта, до намиране на титуляр за поста.Георги Йорданов има богат административен опит, придобит на експертни и ръководни длъжности. До момента заемаше длъжността началник на кабинета на министъра на финансите, в която встъпи през ноември 2014 година. Преди това е бил ръководител на Инспектората на Министерството на околната среда и водите. В периода от декември 2010 г. до април 2014 г. е държавен инспектор в Инспектората на Министерството на финансите. От януари 2000 г. до октомври 2010 г. последователно е заемал длъжностите директор на Инспектората на Министерството на земеделието и храните и главен секретар на Националната служба за растителна защита. Професионалната му кариера започва в МФ през 1995 г., като инспектор в данъчната администрация и главен данъчен инспектор в Службата за предотвратяване и разкриване на данъчни нарушения.В следствие на разговори с министъра на правосъдието, министъра на икономиката, изпълнителния директор на Националната агенция за приходите и председателя на Държавна агенция „Национална сигурност\", се предприеха действия за промяна в състава на ДКХ.За членове на Комисията министърът на финансите назначи новите, определени от ръководителите на тези институции, лица. Това са Стоян Стоянов - главен секретар на Министерството на правосъдието, Паун Илчев - и.д. председател на Българския институт по метрология, Красимир Бояджиев - началник на отдел „Разследване на особени случаи\", дирекция „Контрол\" в Централно управление на НАП и Емил Захариев - директор на специализирана дирекция в ДАНС. ", "date": "2020.02.03", "title": "Назначен е нов състав на Държавната комисия по хазарта"}
{"url": "http://www.cross.bg/mitko-vsichki-ychilishte-1624435.html", "text": "/КРОСС/ Начална учителка от Пазарджик ще бъде проверявана от прокуратурата заради неприятен случай в училище „Проф. Иван Батаклиев“. За да накаже свой ученик, Верка Маратилова е принудила всички деца от класа - един по един в колона, да заплюят съученика си, докато той е бил изправен пред дъската.Прокурорската проверка трябва да установи дали има данни за хулиганство с цел публично унижаване, както и дали има принуда, с която грубо са нарушени нравствените принципи, чувства и достойнство на повече от едно лице, в случая на малолетни.Проверката ще извърши Апелативната прокуратура в Пловдив, тъй като Окръжната прокуратура в Пазарджик си даде отвод с мотив, че при разследването няма да има безпристрастност. Причината е, че училище „Иван Батаклиев“ е едно от най-елитните учебни заведения в града и децата и внуците на пазарджишките прокурори и съдии учат именно там.Неприятната ситуация е станала на 9-и януари, в 3 б клас. По време на междучасието няколко деца влезли в спор и в невъзможността да се защити по друг начин деветгодишният Митко наплюл две от децата. Вместо родителите да бъдат предупредени за тази постъпка и заедно с педагога да намерят решение, учителката Верка Маратилова решила да приложи свой възпитателен метод. По време на час тя изправила Митко пред учебната дъска, строила целия клас в редица и наредила всички да преминат един по един пред момчето и да го заплюят.След наказателната акция учебните занятия продължили. Вечерта семейството на Митко забелязало, че той е подтиснат, не говори, отказва да се храни с обяснението, че го боли главата. Нищо не подозиращите родители останали с впечатлението, че детето им има вирус. За неприятния инцидент те разбирали няколко дни по-късно от възмутен родител на момиченце, което разказало вкъщи как всички плюли по Митко.Със случая са запознати всички институции в града, включително и Регионалното управление на образованието и Отдел „Закрила на детето“.Проверките са установили, че има недопустимо нарушаване на професионалните задължения, но директорът на учебното заведение има правото да наложи санкция по казуса. Даниела Кемчева, директор на училището, е силно притеснена от случилото се. Верка Маратилова не пожела да коментира темата.По желание на семейството Митко вече е в друго училище и с него работи психолог.", "date": "2020.02.03", "title": "Прокуратурата проверява учителка, накарала ученици да заплюят съученик за наказание"}
{"url": "http://www.cross.bg/islyamska-london-durzhava-1624449.html", "text": "/КРОСС/ Терористичната организация \"Ислямска държава\" пое отговорност за вчерашното нападение с нож в Южен Лондон, предадоха Ройтерс, Франс прес и ДПА.\"Вчерашният нападател в района на Стретам, Южен Лондон, е боец на \"Ислямска държава\" и извърши атаката в отговор на призивите да се нападат граждани на държави от коалицията (международната антиджихадистка коалиция - б.ред.)\", съобщи Амак, информационната агенция на \"Ислямска държава\".Припомняме, че при атака мъж рани трима души с нож на улица в Лондон, като се оказа, че той е бил освободен неотдавна от затвора, където е излежавал присъда за тероризъм.Нападателят бе убит от полицията, след като властите определиха действията му \"свързани с тероризъм\". Нападателят е 20-годишният Судеш Аман.", "date": "2020.02.03", "title": "\"Ислямска държава\" пое отговорност за вчерашното нападение с нож в Южен Лондон"}
{"url": "http://www.cross.bg/turgoviya-velikobritaniya-sporazymenie-1624448.html", "text": "/КРОСС/ Великобритания ще направи промяна в стил Супермен, за да стане свръхмощен лидер в свободната търговия и няма нужда да приема правилата на ЕС, преговаряйки за отношенията с Брюксел след Брекзит, заяви днес британският премиер Борис Джонсън, цитиран от ДПА.По думите му световната търговия се нужда от страна, която иска да напредва като лидер в свободната търговия.Тя се нуждае от страна, която е готова подобно на Кларк Кент (героя от \"Супермен\" - бел. ред.) да си свали очилата, да скочи в телефонната кабина и да се появи с развяващо се наметало като супермощен лидер, отстояващ правото на народите по Земята да купуват и продават свободно помежду си, каза Джонсън.Великобритания е готова за тази роля, допълни той в реч в Лондон.Той изтъкна, че Обединеното кралство не приема правилата на ЕС за всеобхватно споразумение за свободна търговия и допълни, че изборът е между споразумение като сключеното от Брюксел с Канада или с Австралия.Няма нужда от споразумение за свободна търговия, което включва приемане на правилата на ЕС за конкурентоспособност, субсидии, социална защита, околна среда, както и ЕС не бива да бъде задължаван да спазва правилата на Обединеното кралство, каза Джонсън.Той поясни, че Лондон иска споразумение за свободна търговия с ЕС подобно на канадското, но ако това не се случи, търговските отношения ще се основават на съществуващото споразумение за изтегляне от Евросъюза.Британският премиер посочи днес също, че Лондон се ангажира да не прави нелоялна конкуренция на Европейския съюз, от което се опасяват някои европейци след Брекзита.Няма да правим никаква нелоялна конкуренция, било търговска, икономическа или природозащитна, от което се опасява Брюксел, посочи Джонсън, представяйки визията си за бъдещите отношения на страната си с 27-те. Той се ангажира да бъдат преразглеждани към смекчаване европейските норми, допълва Франс прес.Европейската комисия представи днес насоките за предстоящите преговори с Лондон за бъдещите отношения между ЕС и Великобритания. Главният преговарящ на ЕС Мишел Барние отбеляза, че насоките предстои да бъдат утвърдени от Европейския съвет и Европейския парламент преди началото на същинските преговори.Барние потвърди, че ЕС цели занапред в търговията с британската страна да няма мита и квоти, стига британският внос да отговаря на европейските изисквания, сред които за опазването на околната среда и държавната помощ. По неговите думи, ако британската страна работи по европейските правила, ще може да има достъп до пазара на услуги и на обществени поръчки в ЕС. Предлага се ЕС и Великобритания да си поделят квотите за улов на риба в граничните води.Барние добави, че след 31 декември, когато Великобритания желае да напусне единния пазар и митническия съюз, достъпът до европейския пазар ще подлежи на сертифициране. Всеки британски внос ще подлежи от следващата година на разрешение, затова и ще бъде проверяван, добави той.ЕС желае да запази тесните си връзки с британската страна в областта на сигурността. Барние уточни, че Европейският съд трябва да остане арбитър при спорове между ЕС и Лондон. По неговите думи е необходимо двете страни да договорят начините за наблюдаване на спазването на постигнатите договорености за бъдещите отношения и да разполагат с възможност за едностранни действия, ако установят нарушение.", "date": "2020.02.03", "title": "Борис Джонсън обеща Великобритания да е Супермен в световната търговия"}
{"url": "http://www.cross.bg/keiit-vreme-krasivata-1624447.html", "text": "/КРОСС/ Церемонията по връчването на наградите на Британската академия за филмово и телевизионно изкуство (БАФТА) беше белязана от една шега на тема „Мегзит”, която вероятно дълго ще се коментира в публичното пространство.Автор на остроумната реплика е холивудската звезда Брад Пит, който спечели приза на най-добра поддържаща мъжка роля за „Имало едно време в Холивуд”. Тъй като Пит не присъства на събитието, статуетката взе колежката му Марго Роби. От сцената тя прочете и реч от името на актьора, в която той заявява, че ще кръсти приза си „Хари”. Поводът – щял да я отнесе със себе си отвъд Океана.В момента, в който Роби произнесе тези уми, камерите веднага се обърнаха към специалните гости на събитието – принц Уилям и красивата му половинка Кейт. Те се смееха, но в същото време изглеждаха някак смутени.Кралската двойка обаче привлече вниманието не само в този неловък за тях момент. Кейт впечатли ценителите с красивата си рокля в бяло със златисти елементи. Херцогинята обаче се появява с нея на публично място не за първи път. „Дебютът” на изящния тоалет на Алекзандър Маккуин на официална веря в Малайзия през 2012 г., припомня „Дейли Мейл”.Уилям и Кейт присъстват на церемонията по връчването на наградите за четвърта поредна година.", "date": "2020.02.03", "title": "Брад Пит за наградата си БАФТА: Кръщавам я „Хари”, защото ще я отнеса в САЩ"}
{"url": "http://www.cross.bg/vasil-georgi-mytafova-1624438.html", "text": "/КРОСС/  Един от култовите спектакли на ТЕЛЕВИЗИОННИЯ ТЕАТЪР е „Милионерът\" - комедия от 1989 г., по пиесата на  Йордан Йовков, ще бъде излъчен тази вечер 3 февруари 2020 г. - 22:00 ч. Това е една постановка на режисьора Младен Младенов, с участието  на Георги Парцалев, Георги Калоянчев, Стоянка Мутафова, Стефан Данаилов, Татяна Лолова, Меглена Караламбова, Цветана Платиканова, Ангел Георгиев, Васил Попов, Васил Димитров и др. Оператор: Ганчо Йотов.Малък град - голяма новина! В местната банка са постъпили 3 милиона и 700 хиляди лева! Късметлията е д-р Кондов - ветеринарят. Неудържима възбуда взривява дрямката на провинциалното общество и презреният досега доктор изведнъж се превръща в звезда. В щурма към милионите се включва целият арсенал от флиртове, сервилност, злословия, изкушения и съблазни. Кой ще превземе Доктора и милионите му...?Едно недоразумение, ловци на лесни пари и един мним милионер-ерген.Парите - цел, мечта; страст и власт; култ; фетиш; проклятие! ", "date": "2020.02.03", "title": "Тази вечер БНТ ще излъчи телевизионният театър \"Милионерът\""}
{"url": "http://www.cross.bg/sistema-imynnata-hora-1624406.html", "text": "/КРОСС/ В сезона на вирусите и настинките, хранителният режим е много важен, за да може имунната система да работи правилно. Когато тя е претоварена, човек няма тонус и се разболява по-лесно. Основната причина за това е възпалението в тялото.„Един от начините да помогнете на имунната система, която е претоварена, е да се храните чрез добре балансирана, здравословна диета“. Това коментира пред Еverydayhealth ревматологът Моника Пиецик. И дава пример с това, че пресните плодове и зеленчуци, пълнозърнестите храни и качествените млечни продукти с ниско съдържание на мазнини, са най-добрият избор за силен имунитет през зимата.Децата, бременните и възрастните с автоимунни и други заболявания като ревматоиден и псориатичен артрит, тиреоид на Хашимото, множествена склероза, лупус и други, се разболяват най-често през този сезон. Особено при втората група, имунната система работи срещу здравите тъкани и клетки в организма, което води до грип и настинки по-често от обичайното за други хора.Освен витамините и добавките, които личните лекари изписват на малки и големи за подобряване на имунната система, има и редица противовъзпалителни храни, които може да включим в менюто си. Те могат да елиминират или намалят възпалението, с което се усеща облекчение и вирусите стоят надалеч.Джинджифил, лимон и мед. Това е идеалната комбинация, с която да насърчите работата на имунната система. Коренът има леко пиперлив, а за някои дори странен вкус, но върши чудеса в грипния сезон. Фитонутриентите в джинджифила са полезни при хора с автоимунни заболявания, показва доклад на списание „Arthritis“ от 2014 г.Както при хора с хронични заболявания, така и при здрави, настърганият на ситно джинджифил, смесен с прясно изцеден сок от лимон и подсладен с мед, облекчава болките в гърлото и го загрява. Той елиминира възпалението и предотвратява по-сериозно боледуване.Все пак, добре е да знаете, че джинджифилът трябва да се приема в малки дози (до едно парче колкото половината на показалеца на ден). Той може да разреди кръвта, затова някои хора трябва да се консултират с лекуващия лекар преди да го използват.Много диети и режими на хранене не препоръчват яденето на боб, защото той е пълен с повече въглехидрати, но все пак той трябва да присъства на масата ни през зимата. Причината е, че е изключително добра противовъзпалителна храна и ценен източник на протеини, които изграждат клетките и поддържат имунната система.Някои видове фасул и други бобови култури са богати на фолиева киселина и витамини от група В. Освен това съдържат калий, магнезий и фибри, обяснява д-р Ким Ларсън, говорител на Академията по хранене и диететика в САЩ.За хората, които имат артрит, той препоръчва да консумират боб поне веднъж седмично.Българското кисело мляко е всепризнато в цял свят като естествен пробиотик. То съдържа бактериите  и , а те се грижат за функциите на имунната система и ни предпазват от вирусите. Живеейки в червата, те подпомагат храносмилането и отблъскват патогенните микроорганизми, виновни за това ние да боледуваме.Lactobacillus Bulgaricus има способността да променя баланса на pH на стомашно-чревния тракт и намалява/предотвратява чревните инфекции. Смята се че тя отделя нещо като натурален антибиотик, който прави имунната система по-здрава.. Тези храни са пълни с витамини и минерали. Трябва да ги похапвате през зимата, друг е въпросът колко от тях са без пестициди.По-тъмните зеленолистни като спанака, например, са чудесна храна, подсилваща имунната система, обяснява д-р Ларсън. Той съдържа витамин С и К, фолиева киселина и мощни антиоксиданти. Последните неутрализират свободните радикали, които могат да увредят клетките.Ако искате да сте по-здрави в сезона на вирусите, заменете олиото с качествен зехтин!Зехтинът екстра върджин е с висока концентрация на антиоксиданти, които прочистват тялото от токсини. Може да се използва за овкусяване на основни ястия и салати. Дори някои хора взимат по една малка лъжичка на гладно.Човек трябва да яде поне един път седмично риба, а през зимата е по-добре да купувате такава с по-мазно месо, съдържащо омега-3 и 6. Такива са сьомга, скумрия и херинга.Хората с ревматоиден артрит трябва да консумират риба до три пъти седмично. Някои ревматолози препоръчват и рибено масло за по-силен имунитет и намаляване на възпалението в тялото (по данни на „Journal of Leukocyte Biology“ от 2013 г.).", "date": "2020.02.03", "title": "6 храни за по-здрава имунна система"}
{"url": "http://www.cross.bg/prokyror-sudebnite-kadrovitzi-1624416.html", "text": "/КРОСС/ Съюзът на съдиите в България призова Висшия съдебен съвет (ВСС) да обсъди казуса с разпространените от прокуратурата записани със специални разузнавателни средства разговори, на един от които от държавното обвинение твърдят, че вероятно се чува гласа на президента Румен Радев.От Управителния съвет на магистратската организация настояват съдебните кадровици да кажат бил ли е уронен престижът на съдебната власт.Искането си от Съюза на съдиите мотивират със създаденото впечатление, че прокуратурата се превръща в политически властови център, който не зависи от демократични процедури за търсене и реализиране на отговорност.От организацията настояват съдебните кадровици да отговорят - може ли главният прокурор да си позволи поведение, необвързано с върховенството на правото и функционирането на правовата държава, включително чрез ерозирането на принципа на разделение на властите, на независимостта на съда и създаване на предпоставки за основателно съмнение, че е извършено престъпление от прокурор с нерегламентирано разпространение на аудиозаписи, събрани чрез използване на специални разузнавателни средства, което не обслужва нуждите на наказателен процес  - при това записи на разговори на президента.\"Обсъждането на тези въпроси, които продължават да се коментират в публичното пространство от анализатори, политици и медии, е наложително и за разсейване на разпространените съмнения, че атрофирането на конституционния модел на съдебната власт се е задълбочил до степен, че компетентните органи на управлението ѝ не са в състояние да обсъждат функциите и фактическото им изпълнение от главния прокурор поради страх и зависимост“, пишат до съдебните кадровици от ССБ.", "date": "2020.02.03", "title": "Съюзът на съдиите призова ВСС да обсъди казуса със СРС-тата с президента"}
{"url": "http://www.cross.bg/tokio-rysev-kategoriya-1624419.html", "text": "/КРОСС/ Ангел Русев се нареди на второ място в двубоя на силния предолимпийски турнир по вдигане на тежести в иранския град Рещ. В кат. 61 кг българският щангист изхвърли 110 кг и изтласка 147 кг, което му осигури среброто с общ сбор 257 кг.Резултатите във второто движение и в двубоя са лични рекорди на Русев, с един килограм повече от досегашните. Шампион е представител на домакините.Ангел е на 18 години, европейски вицешампион за мъже от Батуми в кат. 55 кг миналата пролет, по-късно през 2019 стана европейски шампион до 20 г. с 3 световни рекорда за юноши на първенството в Букурещ през октомври. Той е възпитаник на школата на Тежкоатлетически спортен клуб „Русе“ с треньори Кръстина и Радослав Атанасови.", "date": "2020.02.03", "title": "Сребро за Ангел Русев на предолимпийския турнир в Иран"}
{"url": "http://www.cross.bg/ychastuka-liniya-deiinosti-1624440.html", "text": "/КРОСС/ В началото на  месец март 2020 г. ДП НКЖИ  започват строителните работи по модернизацията на най-дългия жп тунел в България - „Козница\" (5812 м) като част от изпълнението на обект: „Рехабилитация на железния път, изкуствените съоръжения, съоръженията и устройствата на системата за електроснабдяване от железопътната инфраструктура в участъка Копривщица-Стряма от км. 100+525 до км. 106+337 с обща дължина 5812 метра\".Стойността на проекта е 24 млн. лв., изпълнител  е „Инфраструктурно строителство\" АД, а срокът за извършване на строителните дейности е 180 дни.Договорът за строителство предвижда премахване на амортизираните жп линия и контактна мрежа; изгребване на съществуващата баластова призма; изграждане на двойна отводнителна система - канавки и дренажи и полагането на дебела бетонна плоча, върху която ще бъде положен нов безнаставов железен път с релси тип UIC 60 - за по-висока товароносимост; ще бъде монтирано и осветление на тунела.След приключването на ремонта скоростта в жп участъка между Копривщица и Стряма, част от Трета главна жп линия София-Бургас, ще се увеличи до проектна скорост 85 км/ч.Тунелът „Козница\" е построен в периода 1949-1951 г., а последният му среден ремонт е извършен през 1993-1994 г.До приключване на ремонтните дейности движението на влаковете в участъка ще бъде изцяло преустановено. За клиентите на националния железопътен превозвач ще бъде осигурен превоз с автобуси. ", "date": "2020.02.03", "title": "Започва модернизацията на най-дългия жп тунел в България – „Козница“"}
{"url": "http://www.cross.bg/igrite-litza-informatziya-1624441.html", "text": "/КРОСС/ Във връзка с медийните публикации и твърденията, че част от спечелилите от Национална лотария лица не съществуват, заявяваме следното:Всички спечелили от билетите и игрите са напълно реални лица. Това е най-проверяваната тема през годините и при проверките не са констатирани никакви нередности. Изразяваме готовност отново да предоставим необходимите документи на компетентните органи, за да извършат проверка и да установят самоличността на участниците и получените от тях печалби за периода от началото на организиране на игрите до настоящия момент.През последните дни целенасочено се обединяват информации в различни медии, касаещи търговската ни дейност, с обвинения към отделни физически лица. Те целят манипулиране на общественото мнение, създаване на негативни нагласи и общо недоверие към бизнеса ни.Във връзка с непрестанните внушения за неплатени държавни такси отново заявяваме, че нашата компания е изплатила всичко дължимо по закон. Оказваме пълно съдействие на българските институции в извършваните от тях проверки за установяване на истината.По повод крайно неверните и манипулативни твърдения, тиражирани в публичното пространство, излагаме следните факти:Още от самото създаване на компанията залагаме на пълна прозрачност. С тази цел търсим съгласие от всеки спечелил - да бъде заснет и публикуван на интернет сайта 7777.bg. На него може да бъде открита информация за печелившите участници, размера на печалбите им и игрите, от които са ги спечелили.На гърба на всеки билет на Национална лотария ясно са посочени условията за провеждане на играта, вида, размера и начина на изплащане на печалбите. Билетите се печатат в една от най-големите печатници в света - американската компания „Scientific Games International\". Именно печатниците отговарят за разпределението на печалбите, описани на гърба на билетите. Ние не разполагаме с информация каква сума има в съответния билет при пристигането му в България и дали е печеливш или не.Всички правила и условия за провеждането на игрите и информация за държавните такси са публикувани на 7777.bg. Те са достъпни за всички участници и заинтересовани страни от 2014 г. до момента. Съществуването им на сайта за целия този период несъмнено може да бъде установено по технически път.В допълнение днес бяха качени всички търговски отчети на дружеството за периода 2014-2018 г. с цел пълна прозрачност и избягване на допълнителни внушения за прикриване на информация. ", "date": "2020.02.03", "title": "„Ню Геймс“ АД: Всички спечелили от билетите и игрите са напълно реални лица"}
{"url": "http://www.cross.bg/vuzrazhdane-ceta-bulgariya-1624439.html", "text": "/КРОСС/ На 7 февруари 2020 г. от 12.00 ч. пред Парламента, Възраждане организира Национален протест срещу управлението на кабинета Борисов 3 с искане за oставка. Причинaта е в провежданата от правителство политика, в резултат от която държавата ни е в упадък.\"CETA е поредната антибългарска спогодба, която се приема в България. Нейното подписване от страна на българското правителство трябва да бъде незабавно спряно. Преди да се вземат подобни важни решения е задължително да има референдум, а не управляващите да разполагат с България като тяхна собственост. Страната е на всички българи и ще си я върнем на 7-ми февруари. Властта ще премине отново в ръцете на народа, за да я има България.\", коментира д-р Костадин Костадинов - председател на Възраждане.CETA е спогодба, според която корпоративните закони са над националните.В историята ще останат и комисиите за регулиране на цените. Както държавата сега готви създаването на Държавно ВиК Дружество, което със сигурност ще доведе до концесия на водата и ако концесионера реши, че цената на водата не го устройва, ще може да я утрои и никой няма да може да го спре. Държавата, също така, губи правата си да защитава гражданите си, ако неправомерно закрият фирмата, в която те работят, защото същата тази компания може да съди правителството за пропуснати ползи.Гигантски компании, които произвеждат ГМО, придобиват шистов газ или правят генно инженерство ще могат да действат на наша територия без никой да може да ги спре.Протестите, които правим тогава ще са немислими, защото всичко ще се решава от международни арбитражни съдилища и ще става дума за милиони и милиарди долари, които са непосилен разход за нас, обикновените хора.\"Ние от Възраждане сме категорично против CETA, тъй като реално това ще ни направи собственост на големи компании, няма да имаме държава и какъвто и да било глас. Това е последният стадий от унищожението на страната ни и претопяването ни като нация. CETA не бива да бъде подписвана!\" - категорични са от Възраждане.Тяхната гледна точка ще бъде представена на 5-ти февруари 2020 г., от 13.00 ч. на пресконференция в БТА. Тогава ще бъде обявена и позицията им по всички проблеми, пред които е изправена страната ни: водната криза и управлението на водите, демографската катастрофа, обезлюдяването на страната, кризата с въздуха и изгарянето на боклук, внесен легално и нелегално, антидетското и антисемейно законодателство, отказа от валутен суверенитет и застрашаване на финансовата стабилност, убиването на дребния и среден бизнес, полицейският произвол и пълната некомпетентност на правителството, което води България към гибел. Те са повод за исканата оставка на правителството и предстоящия протест на 7-ми февруари (петък).От Възраждане призовават всички журналисти да присъстват на предстоящата пресконференция и протест като българи, борещи се за Родината си и след това като професионалисти, изпълняващи етично професионалния си дълг пред обществото. ", "date": "2020.02.03", "title": "Възраждане: Обявяваме се категорично против CETA "}
{"url": "http://www.cross.bg/ryanair-aziya-evropa-1624429.html", "text": "/КРОСС/ Нискотарифната авиокомпания Ryanair заяви, че търсенето на самолетни пътувания в Европа ще стане непривлекателно, ако епидемията от коронавирус, тръгнала от Китай продължава, което ще накара и хората да почиват по-близо до дома си, съобщава Bloomberg.Тенденцията от 2003 г., когато пътешествениците избягваха Азия след тежкия остър респираторен синдром, предполага, че потребителите могат да започнат да променят навиците си за пътуване, заяви в интервю главният финансов директор на Ryanair Нийл Сорахан.\"Хората са склонни да стоят близо до дома си (б. ред. при такива ситуации)\", каза Сорахан пред Bloomberg Television в понеделник. По неговите думи при епидемията през 2003 г. европейците са останали в Европа, вместо да пътуват до Азия.Коронавирусът, който тръгна от китайския град Ухан през миналия месец, е убил повече от 360 души и е заразил 17 хил. Десетки държави и авиокомпании ограничиха пътуванията, като почти 10 хил. полета са отменени до 31 януари, сочат данни на Cirium. Това се случи, въпреки че Световната здравна организация заяви, че такива ограничения не са необходими.Епидемията от САРС засегна 26 държави, което доведе до близо 800 смъртни случая от около 8000 случаи на заразени по данни на СЗО. От Fitch Group заявиха в понеделник, че продължаващото разпространение на коронавируса ще натежи върху туристическата икономика на Тайланд, което ще засегне не само търсенето от Китай, но и пътуванията от други места. Към понеделник в страната, намираща се в Югоизточна Азия, има 19 потвърдени случая.За Ryanair притокът на европейски пътувания ще увеличи маржовете й на фона на проблемите около приземяването на Boeing 737 Max.Най-голямата европейска нискотарифна авиокомпания отчете нетна печалба от 88 млн. евро (98 млн. долара) за третото фискално тримесечие спрямо загуба преди година благодарение на продажбите в последната минута по време на коледните празници. Резервациите са с 1% повече в сравнение с миналата година, като местата в самолетите са били заети на 96%, така че увеличението на пътуванията в региона ще увеличи още повече приходите.Акциите на Ryanair поскъпнаха с 3.6% до 15.43 евро на борсата в Дъблин около обяд българско време.", "date": "2020.02.03", "title": "Ryanair: Коронавирусът ще остави европейците по-близо до вкъщи"}
{"url": "http://www.cross.bg/bankov-sredstva-fevryari-1624443.html", "text": "/КРОСС/ До въвеждането на тол системата в търговска експлоатация от 1 март 2020 г. за пътните превозни средства над 3,5 т ще се продават само седмични и дневни е-винетки. След тази дата ще ползват 3 115 км платена пътна мрежа срещу такса, изчислена на база на изминато разстояние - тол такса.Продажбата на седмични винетки ще бъде спряна от 24 февруари, а на дневни - от 23:59 ч. на 29 февруари. От началото на февруари е преустановена продажбата на месечни електронни винетки за тежкотоварните автомобили. Потребителите, които плащат за повече от една електронна винетка чрез банков трансфер, трябва да внимават при въвеждането на данните за срока на тяхната валидност, когато се отнасят за тежкотоварни превозни средства. В случай че в таблицата, която се попълва при плащане на е-винетка по банков път, има сгрешени данни за срока на валидност на винетката дори само на едно тежкотоварно превозно средство, електронната система няма да може да активира платените такси за всички леки или тежкотоварни превозни средства в нея. В същото време ще бъде генериран PAY код, с който плащането ще може да се осъществи.На сайта на Националното тол управление  е публикувана ", "date": "2020.02.03", "title": "Тежкотоварните автомобили могат да ползват дневни и седмични винетки до 1 март"}
{"url": "http://www.cross.bg/bull-tihomir-skok-1624444.html", "text": "/КРОСС/След като грабна първото място на Републиканското Държавно Първенство по Лека Атлетика в дисциплина висок скок със забележителните 225см тази неделя, 25- годишният шампион тържествено се качи на почетната стълбичка с Red Bull шапка на главата.Това беше 7-мата поредна победа на Тихомир на национален шампионат, а с постижението си от вчера, се нареди в 15-те най-добри в света за годината. за сезона и започна обещаващо олимпийския сезон.  След като премина високо технологични тестове за издръжливост и общо физическа подготовка в тренировъчния център на Red Bull в Залцбург (Австрия) през месец декември, олимпийската надежда беше единодушно поканен да се присъедини към семейството на найнеобикновените и талантливи атлети от всички спортове на емблематичната дата 02.02.2020!Въпреки че Коронавирусът стана причина за отменянето на световното първенство по лека атлетика в зала, което трябваше да се проведе в Нандзин (Китай) между 13 и 15 март и това води до промени в програмата на Тихомир, ние сме сигурни, че той ще бъде във върхова форма за летните олимпийски игри в Токио това лято. ", "date": "2020.02.03", "title": "Тихомир Иванов вече е част от глобалното семейство на Red Bull "}
{"url": "http://www.cross.bg/ofisa-kolektziyata-vasil-1624446.html", "text": "/КРОСС/ Два от джиповете на Васил Божков бяха изкарани от гаражите му в офиса на музея му в София и потеглиха в неизвестна посока.Автомобилите, черни BMW-та, бяха шофирани от служители на МВР, съобщава DarikNews.По-рано днес прокурори и експерти влязоха в офиса на \"Нове холдинг\", за да описват вещи от колекцията на бизнесмена, които е арестуван в ОАЕ.Засега от музея не са изнасяни артефакти, а според представители на фондацията това ще отнеме месеци, тъй като артикулите са над 3 000.По информация на DarikNews eксперти от Министерството на културата и на Националния исторически музей бавят изнасянето на предметите от колекцията на Васил Божков, която се съхранява в офиса на ул. \"Московска\" в столицата. ", "date": "2020.02.03", "title": "МВР прибра джиповете на Васил Божков"}
{"url": "http://www.cross.bg/klimata-izmenenieto-kitaii-1624430.html", "text": "/КРОСС/ Американският президент Доналд Тръмп се превърна в злодея в историята за изменението на климата. На Световния икономически форум в Давос миналата седмица той изигра ролята си, като заклейми природозащитниците за „пророци на гибелта“, докато Грета Тунберг, тийнейджър активист, го наблюдаваше от публиката.Ако обаче погледнем числата – извън театъра – става ясно, че битката за изменението на климата зависи много повече от случващото се в Китай, отколкото в Америка, пише Financial Times.Според данни на Съюза на загрижените учени (UCS) Китай генерира около 29% от глобалните емисии въглероден диоксид, докато делът на САЩ е от 16%, около 10% е този на Европейския съюз и 7% на Индия. Дори на база глава от население китайците отделят повече парникови газове от европейците от 2014 г. насам.Както администрацията на Тръмп обича да изтъква – емисиите парникови газове в Америка всъщност се свиха миналата година, макар и само с 2.1%. Това до голяма степен се дължи на факта, че производството на електроенергия от въглища в САЩ рязко спадна, като вече се доближава до нивата от 1975 г. Китай, за разлика от САЩ, продължава да отваря нови електроцентрали, работещи на въглища.Въпреки това климатичният скептицизъм на администрацията на Тръмп все още е от значение. САЩ са довели до изграждането на повечето важни международни институции и споразумения, оформящи сегашния световен ред. Ако страната се откаже от глобалните усилия за справяне с климатичните промени, други ще трябва да осигурят лидерството за постигане на международна сделка.Този някой обаче ще трябва да осигури лидерство бързо, тъй като идната година ще бъде жизненоважна за международните усилия в областта на климата. През ноември Великобритания ще бъде домакин на COP26, последната среща на върха на ООН за изменението на климата. Това ще бъде особено важна среща, тъй като от участващите страни се очаква да признаят, че обещанията, които са направили съгласно Парижкото споразумение за климата от 2015 г., са недостатъчни за постигане на целта за ограничаване на глобалното затопляне.COP26 ще започне само шест дни след президентските избори в САЩ. Ако Тръмп бъде преизбран, това ще потвърди, че САЩ са се отказали от глобалните усилия за борба с изменението на климата.На 4 ноември, ден след изборите, САЩ също трябва официално да се оттеглят от споразумението в Париж. Това, от своя страна, ще засили натиска върху ЕС, Китай, Индия и Обединеното кралство (като домакин) да поддържат живи усилията за борба с изменението на климата чрез координирани глобални действия.Адам Туз, професор от Колумбийския университет, твърди, че ноември 2020 г. ще бъде „ключов момент в световната история“.Лошите новини за планетата са, че непрекъснатият растеж на средните класи в Китай и Индия ще увеличи търсенето на автомобили, електричество, потреблението на месо и пътуванията в чужбина – като всички това ще генерира повече парникови газове.Добрата новина е, че китайското правителство неведнъж е казвало, че разбира, че изменението на климата и замърсяването са пряка заплаха за бъдещето на Китай, причинявайки суши, недостиг на вода и повишаване на морското равнище, които заплашват големи градове като Шанхай.Президентът Си Дзинпин също демонстрира известна ангажираност чрез усилията си да подобри качеството на въздуха в големи градове, включително в столицата Пекин. Китайското правителство също инвестира в разработването на възобновяеми източници на енергия.През следващите месеци китайците и европейците ще се опитат да работят заедно за установяването на нови международни цели за намаляване на парниковите газове. Ако успеят, следващата конференция на ООН за изменението на климата може да запази надеждата, че международната общност все още може да се обедини, за да се справи с общата заплаха за човечеството, независимо от това какво ще се случи на изборите в САЩ.", "date": "2020.02.03", "title": "Наистина ли Тръмп е злодеят в историята за изменението на климата?"}
{"url": "http://www.cross.bg/voiinitzi-sahel-izprati-1624427.html", "text": "/КРОСС/ Франция ще увеличи броя на войниците си в силите „Бархан“, които се борят срещу джихадистки групировки в Сахел, от 4500 на 5100 души, предаде Франс прес, като се позова на изявление на френското министерство на въоръжените сили.Френският президент Еманюел Макрон, който обяви миналия месец, че ще изпрати подкрепление от 220 войници, в крайна сметка реши да подсили „Бархан“ с 600 войници.Париж от дълго време призовава и други европейски държави да се включат в борбата с джихадистите в Сахел, отбеляза ДПА. Чехия планира да изпрати 60 войници, докато Германия на два пъти отказва да изпрати свои войници, които да се бият с терористите в Мали.", "date": "2020.02.03", "title": "Еманюел Макрон: Франция ще увеличи броя на войниците в силите \"Бархан\" в Сахел"}
{"url": "http://www.cross.bg/terorizum-dzhonsun-prisuda-1624414.html", "text": "/КРОСС/ Британският премиер Борис Джонсън се обяви за налагане на по-строги правила за осъдените за тероризъм. Това стана, след като мъж, освободен предсрочно от затвора, където е излежавал присъда за тероризъм, рани двама души с нож в Южен Лондон, предаде Ройтерс.Судеш Аман е влязъл в затвора през 2018 г. за престъпления, свързани с ислямизъм и тероризъм. Бил е обаче освободен след изтърпяване на половината от наказанието си от три години. Вчера той бе убит от полицията, когато започна да напада с нож хора на оживена лондонска улица.„Ще обявим допълнителни планове за фундаментални промени в системата, отговаряща за осъдените за престъпления, свързани с тероризъм“, каза Джонсън и добави: „Мислите ми са с ранените и техните близки“.Британски политици неведнъж са искали да има по-строг подход към заподозрените в тероризъм. Тези призиви се засилиха, след като през ноември излежал присъда мъж уби двама души и рани още трима в района на Лондонския мост, преди да бъде застрелян от полицията.", "date": "2020.02.03", "title": "Борис Джонсън обеща по-строги правила за осъдени за тероризъм"}
{"url": "http://www.cross.bg/vlast-prokyror-suvet-1624436.html", "text": "/КРОСС/ Висшият съдебен съвет да обсъди поведението на главния прокурор Иван Гешев и да прецени дали е уронен престижът на съдебната власт \"чpeз cъздaвaнe нa впeчaтлeниe зa пpeвpъщaнe нa пpoĸypaтypaтa в пoлитичecĸи влacтoви цeнтъp\". И мoжe ли глaвният пpoĸypop дa cи пoзвoлявa дeйcтвия, \"нeoбвъpзaни c пpaвoтo и въpxoвeнcтвoтo нa зaĸoнa\" - това също е част от въпроса, за който ССБ настоява да бъде включен в дневния ред на следващото заседание на пленума на ВСС, който по правило заседава в четвъртък.По закон Висшият съдебен съвет е органът, който има правомощията да провери поведението на всеки магистрат, включително и на главния прокурор. А уронването на престижа на съдебната власт е законовото основание за отстраняване от длъжност както на всеки магистрат, така и на \"тримата големи\" - главния прокурор и председателите на двете върховни съдилища - Върховния касационен (ВКС) и Върховния административен (ВАС).Освен ерозирането на принципа на разделение на властите и на независимостта насъда създадени са предпоставки зачрез нерегламентирано разпространение на аудиозаписи, събрани чрез използване на специални разузнавателни средства (СРС), което не обслужва нуждите на наказателен процес, и то записина разговори на президента на републиката, се казва в писмото на ССБ до кадровия орган.Поводът е разпространеното на 28 януари съобщение на прокуратурата с приложени телефонни разговори, подслушани със СРС, сред които на командира на ВВС ген. Цанко Стойков с президента Румен Радев. В съобщението се уточнява, че огласяването е с разрешението на наблюдаващите прокурори.Още в първите коментари юристи изразиха недоумение, а адвокат Даниела Доковска припомни конкретните разпоредби на НК, които не позволяват информация от СРС да се огласява извън целите на наказателното производство.А бившият шеф на бюрото за контрол на СРС Бойко Рашков добави, че е нарушен и Законът за СРС, и пръв призова съдебния съвет да се занимае с проблема, но също призова и бюрото за контрол на СРС да провери как е получено разрешението за подслушване по конкретното дело.(По-долу е публикуван пълният текст на писмото на ССБ.)Изчакахме заседанието на Пленума на Висшия съдебен съвет на 30.01.2020 г., защото се надявахме да проведете отговорна дискусия относно събитията от последната седмица, които имат пряко въздействие върхудоверието в съдебната власт - широко разпространените в публичното пространство съобщения на прокуратурата и медийните изявления на главния прокурор. Такава дискусия не се състоя, въпреки че част отсъбитията показаха институционален конфликт между ръководството на прокуратурата и Президентството - въпрос, който в най-висока степен засяга функционирането на правовата държава.Според Конституцията на Република България съдебната власт е независима. За да внушава съдебната власт така необходимото за осъществяване на правосъдието доверие у обществото, тя ежедневно трябвада доказва, че действително е способна чрез системата на ръководните си органи да се управлява прозрачно, предсказуемо и в обществен интерес. Това изисква Висшият съдебен съвет да реагира незабавно и ефикасно при всяко наложило се в публичното пространство съмнение за уязвяване на независимостта на съдебната власт от другите власти или за узурпиране от страна на органи на съдебната власт на позиция, несъответна наконституционния модел на правовата държава и разделението на властите.Ако независимата съдебна власт, която не е демократично избрана (чрез избори с участието на суверена), се провали в доказване на капацитетния си ресурс да предотвратява всяка опасност да се превърне в авторитарна и репресивна, биха се създали предпоставки за дискредитиране на целия конституционен модел, разделението на властите, свободата на гражданите и гражданския мир. Предприемането на действия от страна на Висшия съдебен съвет, които да покажат фина чувствителност към предизвикателствата иопасностите при управлението на съдебна власт, която включва не само съда, но и прокуратурата с присъщите й функции за разследване и репресия, още повече се налага в ситуация, в която държавата повече от 10 години (след решението на ЕСПЧ по делото \"Колеви срещу България\" от 5.11.2009 г.) не създава убедителен механизъм, който да гарантира възможността да бъде проведено ефективно наказателно преследване срещу главния прокурор при наличие на законен повод и достатъчно данни за извършване на престъпление.Затова, госпожи и господа членове на Висшия съдебен съвет, Ви призоваваме в следващото заседание на Пленума да предприемете необходимите действия за включване в дневния ред и за разглеждане на въпроса - уронен ли е престижът на съдебната власт чрез създаване на впечатление за превръщането на прокуратурата в политически властови център, който не зависи от демократични процедури за търсене и реализиране на отговорност, както и на въпроса - може ли главният прокурор да си позволи поведение, необвързано с върховенството на правото и функционирането на правовата държава, включително чрез ерозирането напринципа на разделение на властите, на независимостта на съда и създаване на предпоставки за основателно съмнение, че е извършено престъпление от прокурор (нерегламентирано разпространение на аудиозаписи, събрани чрез използване на специални разузнавателни средства, което не обслужва нуждите на наказателен процес, и то записи на разговори на Президента на Републиката).Тревожната ситуация изисква да обсъдите и споделите с българските граждани разбирането си за приличното (съответно на етичните професионални правила) и законно поведение на главния прокурор в отношенията му с другите държавни институции - правителството (в частност с министър-председателя), президента. Едва в разгръщането на тази дискусия, която ще създаде така необходимите стандарти за управление на съдебната власт, ще можете убедително да извършите проверка налице ли са достатъчно данни за откриване на процедура по реда на чл. 173 от Закона за съдебната власт (ЗСВ) за обсъждане на въпроса дали е извършено тежко дисциплинарно нарушение от главния прокурор по чл. 129, ал. 3, т. 5 от Конституцията на Република България, съответно да упражните правомощието си по чл. 175, ал. 5 ЗСВ.Госпожи и господа членове на Пленума на Висшия съдебен съвет,Обсъждането на посочените въпроси, които продължават да бъдат коментирани в публичното пространство от обществени анализатори, политически представители и медии, е наложително и за разсейване на разпространените съмнения, че атрофирането на конституционния модел на съдебната власт се е задълбочил до степен, че компетентните органи на управлението й не са в състояние да обсъждат функциите и фактическото им изпълнение от главния прокурор поради страх и зависимост. Подобни съмнения следва категорично да бъдат разсеяни, защото в противен случай се застрашава доверието в независимостта на правораздаването изобщо. гр. София3 февруари 2020 г. ", "date": "2020.02.03", "title": "Съюзът на съдиите към съдебния съвет: Законно и прилично ли се държи главният прокурор?"}
{"url": "http://www.cross.bg/stanal-tapa-kraii-1624432.html", "text": "/КРОСС/ Катастрофа затруднява движението по пътя Симитли - Благоевград, съобщи БНТ.Пътният инцидент е станал около 12:00 часа.Ударили са се два автомобила. Няма пострадали, нанесени са само материални щети.На място се очаква да пристигнат екипи на полицията, които да установят причините за катастрофата.Движението е натоварено, има образувана тапа край Монца, където е станал инцидентът.", "date": "2020.02.03", "title": "Катастрофа образува тапа край Благоевград"}
{"url": "http://www.cross.bg/innoenergy-energiya-powerup-1624437.html", "text": "/КРОСС/ За шеста поредна година стартира най-големият конкурс PowerUp!, организиран от европейката организация EIT InnoEnergy – най-голямото публично частно партньорство в ЕС в сферата на устойчивите енергии.Състезанието дава възможност на всички предприемачи в сферата на устойчивата енергия, мобилността, чистия въздух, чистите и интелигентни технологии и умните градове, да участват в едно от най-престижните състезания в Централна и Източна Европа.Компаниите, които са избрани да участват в програмата на InnoEnergy, ще могат да получат подкрепа в подобрението на продуктите им, развитие и пилотни проекти, стратегии за комерсиализация, въвеждане и разширяване на международния пазар и допълнителни възможности за финансиране. Участниците ще получат достъп до партньорската мрежа на InnoEnergy и възможност за колаборация с ключови компании. Големият победител ще получи и възможността да се присъедини към престижната акселераторска програма Highway® на организатора на конкурса.Програмата Highway® има за цел да разработи нови проекти и да ги адаптира към европейския пазар. Участниците в програмата, могат да очакват подкрепа в широк кръг от теми: от правна защита и защита на интелектуалната собственост, през дизайн, до гъвкава методология и др.Всички желаещи да се включат в най-голямото състезаниe в сферата на чистата енергия и умни градове, могат да го направят на  Първият етап започва с подаването на проекти от 15 януари до 5 март 2020 г. Всички допуснати до втори кръг, ще бъдат уведомени по мейл и поканени на национален Bootcamp, за да представят своите проекти. Последният етап от конкурса е избирането на 14 финалисти от 17 май до 3 юни като най-добрите стартъпи ще се срещнат в Краков за големия финал на състезанието и ще бъдат обявени на сайта на конкурса. Големият победител ще получи награда в размер на 50 000 евро, участникът класирал се на второ място – 10 000 евро, а за третата награда са предвидени 5 000 евро. Предизвикателството PowerUp! е възможност за организации от Централна и Източна Европа да станат следващата компания „еднорог“ (стартъпи, достигнали и надхвърлили стойност от 1 млрд. долара.) в портфолиото на InnoEnergy. Конкурсът е отворен за предприемачи от всички етапи на развитие. Няма значение дали имате само идея, търсите следващия си клиент или планирате разширяване на пазара. Тематичните области са енергия, мобилност, чисти технологии и интелигентни градове, но предизвикателството е отворено и за всички идеи извън рамките.Европейската организация InnoEnergy е най-голямото публично частно партньорство в Европейския съюз в сферата на устойчивата енергия. Компанията се грижи за устойчиво развитие на енергията като подпомагат приемането на нови технологии без риск.InnoEnergy също обединява 430 ключови играчи от 18 страни, които имат индиректен достъп до 150 милиона потребители на енергия.Един от най-добрите примери за инвестиции на InnoEnergy е Northvolt, най-големият производител на литиево-йонни батерии в Европа, с текуща оценка от 1,6 милиарда евро.В началото на 2016 г., преди да бъдат утвърдена компания, двама бивши ръководители на Tesla, Питър Карлсон и Паоло Черути, се обръщат към InnoEnergy за подкрепа. Northvolt е насочен към технологични постижения, захранвани от чиста енергия., за разлика от азиатските конвенционални съоръжение за производство на батерии. Наскоро Northvolt събра 350 милиона евро от Европейската инвестиционна банка и в момента строи двете най-големи фабрики за батерии за зелена енергия Northvolt Ett в Skellefteá, близо до Арктическия кръг и Northvolt Zwei, в Долна Саксония.За шеста поредна година Клийнтех България е национален партньор и координатор на конкурса за България. За всякакви въпроси относно конкурса PowerUp!, можете да се обръщате към координатора за PowerUp! от страна на Клийнтех България – Ели Щерева: За да участвате в предизвикателството PowerUp!, трябва да подадете заявлението си до 5 март 2020 на сайта на InnoEnergy:  ", "date": "2020.02.03", "title": "InnoEnergy търси следващите успешни стартъпи"}
{"url": "http://www.cross.bg/finansirane-germaniya-horeograf-1624403.html", "text": "/КРОСС/ Най-добрата среда за съвременния танц като бизнес е в Германия, Холандия, Белгия. Българската публика трябва да се оставя да бъде провокирана, каквото се прави в тези страни. Това каза Коста Каракашян, режисьор, танцьор и хореограф, в интервю за предаването \"Бизнес старт\". Той смята, че това вече е социално ангажирано изкуство, а за него смисълът са темите за ЛГБТ общността и развиването на политическа култура.У нас е трудно за професионалните танцьори заради всички разходи и поддържането на физиката, посочи артистът. \"Бюджетът за изкуството е малък\", каза танцьорът, режисьор и хореограф. Документалният му филм за Чечня \"Waiting for color\" е представен на 20 фестивала по света, спечелил е две награди в Канада и Германия. Филмът е неговият начин на изразяване след новината, че се извършва чистка на хора с различна сексуална ориентация в страната. ", "date": "2020.02.03", "title": "Български филм за терор върху хора заради сексуалната им ориентация спечели награди"}
{"url": "http://www.cross.bg/ionomiata-ctpanata-indiya-1624431.html", "text": "/КРОСС/ Πpaвитeлcтвoтo в Индия oбяви плaн нa cтoйнocт 40 млpд. дoлapa, c ĸoйтo ce нaдявa дa ce измъĸнe oт peцecиятa, ĸoятo oбxвaщa вce пoвeчe ceĸтopи в cтpaнaтa, пpeдaдe Zеrо Неdgе. Taзи cyмa щe бъдe дoбaвeнa ĸъм цeнтpaлния бюджeт зa фиcĸaлнaтa 2020/2021 г. Цeлтa щe e oмeĸoтявaнe нa бъpзитe тeмпoвe, c ĸoитo бpyтният вътpeшeн пpoдyĸт нa дъpжaвaтa ce пoнижaвa.\"Πpoизвoдcтвoтo нa eлeĸтpичecтвo ce cpинa дo дънoтo, ниĸoгa нe e билo тoлĸoвa ниcĸo\", ĸaзa бившият глaвeн иĸoнoмичecĸи cъвeтниĸ нa cтpaнaтa Apвинд Cyбpaмaниaн. \"Зaтoвa имaм чyвcтвoтo, чe тoвa нe e oбиĸнoвeнo зaбaвянe, тoвa e гoлямoтo зaбaвянe нa Индия и тpябвa дa гo paзглeждaмe нaпълнo cepиoзнo... a иĸoнoмиĸaтa, изглeждa, ce e нacoчилa ĸъм интeнзивнoтo oтдeлeниe.\"Πpeз нacтoящaтa фиcĸaлнa гoдинa, ĸoятo щe пpиĸлючи нa 31 мapт, иĸoнoмиĸaтa нa cтpaнaтa ce oчaĸвa дa нapacнe c пo-мaлĸo oт 5%, ĸoeтo e нaй-cлaбoтo ѝ пpeдcтaвянe oт Гoлямaтa peцecия oт 2008 г. Cъщeвpeмeннo зa изминaлитe 12 мeceцa индycтpиaлнoтo пpoизвoдcтвo в cтpaнaтa cпaднa c пoчти 5%, ĸoeтo cъщo e peзyлтaт, пocтигнaт зa пocлeднo пpeз 2009 г. Toвa e вяpнo и зa бизнec дoвepиeтo, ĸoeтo e oтpицaтeлнa cтoйнocт.Teзи нeгaтивни фaĸтopи зa пpoизвoдcтвoтo, ĸoeтo e двигaтeлят нa индийcĸaтa иĸoнoмиĸa (a и нa вcяĸa дpyгa тaĸaвa), ce ĸoмбиниpaт c виcoĸитe paвнищa нa ĸopпopaтивeн дълг в cтpaнaтa и нapacтвaщият бpoй cлaбo пpeдcтaвящи ce финaнcoви aĸтиви. Toвa мoжe дa дoвeдe дo зaбaвянe нa ĸopпopaтивнoтo ĸpeдитиpaнe и дo oщe пo-cepиoзнo зaбaвянe нa иĸoнoмиĸaтa.Cpeдcтвaтa, ĸoитo пpaвитeлcтвoтo щe пoxapчи ĸaтo пaĸeт зa cтимyлиpaнe нa иĸoнoмиĸaтa (зaщoтo oчeвиднo тaĸивa мepĸи paбoтят ocoбeнo ycпeшнo, нaпpимep в Япoния, ĸъдeтo въпpeĸи нeвъoбpaзимoтo ĸoличecтвo йeни cтoпaнcтвoтo e в cтaгнaция), щe бъдaт нacoчeни ĸъм зeмeдeлиeтo, aлтepнaтивнитe eнepгийни изтoчници и зa изгpaждaнeтo нa инфpacтpyĸтypни пpoeĸти. Oĸoлo 51 млpд. дoлapa щe бъдaт изпoлзвaни зa вoдни пpoeĸти и дocтaвянe нa питeйнa вoдa.Peзyлтaтът oт нoвaтa мяpĸa щe бъдe yвeличaвaнe нa бюджeтния дeфицит нa Индия c 0,5 пpoцeнтни пyнĸтa, дo 3,8% пpeз cлeдвaщaтa фиcĸaлнa гoдинa. Oчaĸвaниятa ca ocвeн нeгo cлaбocттa нa иĸoнoмиĸaтa дa ce oтpaзи и нa бopcoвo тъpгyвaнитe aĸции, ĸoитo пocĸъпнaли cъc cpeднo пoчти 20% cтoйнocти мeждy aвгycт 2019 г. и янyapи 2020 г. вepoятнo щe ce ĸopигиpaт в пocoĸa нaдoлy.  ", "date": "2020.02.03", "title": "Πpaвитeлcтвoтo в Индия oбяви плaн нa cтoйнocт 40 млpд. дoлapa в опит да се размине с рецесията"}
{"url": "http://www.cross.bg/innerglow-little-magnets-1624412.html", "text": "/КРОСС/ С нова песен и необичаен видеоклип стартира годината за младата и все поуспешна българска банда INNERGLOW. Песента се казва “Little Magnets”, а от днес можете да гледате и футуристичното видеото към нея.“Little Magnets” е петият сингъл на бандата - мелодичен, с електронно рок звучене и страхотни вокали и определено можем да кажем, че е на нивото на всичко, което познаваме под името INNERGLOW.А тo определено се отличава с качество от световна величина - съвременна, авторска музика със собствен стил, който бандата успешно налага и поддържа досега.“Little Magnets” е сред любимите песни на публиката и неслучайно момчетата решават, че е дошло времето да запишат точно нея.За видео пък решават се доверяват отново на ELECTRICITY Production с режисьор Николай Драганов и оператор Борил Петров, с които работят за трети път.Видеоклипът е много ефектен, футиристичен и нестандартен, с космически елементи, отвличане и в крайна сметка - отлитане.За първи път с групата работи стилист и дизайнер и това е Сандрела Канаан.Тя е автор на нестандартните палта, с които са облечени - изцяло ръчно изработени с техниката нуно-фелтинг. Нейният бранд SAMODIVA се специализира във висшата и експериментална мода и е високо оценен, дори от модната библия Vogue Italia.Уникални са и маските на лицата на момчетата, които са изработени от друг дизайнер - Борис Дренски.За снимките е подбрана малко известна, но много въздействаща локация – пантеонът „Майка България“ в село Гургулят.Усещането без съмнение е магично, неземно и космическо и е в синхрон със звученето на песента.Видеото към “Little Magnets” бе представено за първи път пред публика в събота вечерта в Sofia Live Club, по време на първия голям концерт за годината на INNERGLOW. Бандата е част от инди лейбъла Homeovoxmusic на китариста на “Остава” – Георги Георгиев.INNERGLOW са Тодор Ковачев – вокали и кийборд, Матей Христосков – ударни и Петър Желев – китара. За три години от създаването си бандата не спира да работи и създава уникална авторска музика, става все по-разпознаваема на българската музикална сцена и не се страхува да експериментира.Звученето й е повлияно от най-модерните образци в поп и рок музиката, а съвсем скоро феновете ще чуят нови и неочаквани парчета от Innerglow.Изминалата година бе най-силната за групата досега. В нея те издадоха два успешни сингъла с видеоклипове към тях. Това са “Chained In Love” и “So Long”.Първата получи огромна подкрепа от феновете и изкара общо пет седмици на първо място в класацията на БНР Топ 20.“So Long” пък се появи през лятото и се задържа цели шест поредни седмици на върха на същата класация. През лятото групата бе част от едни от най-значимите рок фестивали в България, сред които „Hills of Rock” и „Радио парк фест“ на БНР.Вокалистът на бандата Тодор Ковачев бе част от шестия сезон на музикалното предаване „Гласът на България“, а групата изпрати 2019-а с участие навръх Нова година в центъра на Пловдив. \n\t\t\t\t\t", "date": "2020.02.03", "title": "INNERGLOW представят нов сингъл и футуристично видео към песента “Little Magnets” (Видео)"}
{"url": "http://www.cross.bg/avtomobilut-smolyan-kraii-1624413.html", "text": "/КРОСС/ 76-годишен мъж от Смолян е с опасност за живота, след като автомобилът му го прегази в в местността „Доганово“ край града. Възрастният мъж има травми на главата, ребрата, контузия на бял дроб.Инцидентът станал на горски път. Автомобилът „Лада Нива“ със смолянска регистрация е бил необезопасен срещу самопотегляне и тръгнал сам.Извършен е оглед и е образувано досъдебно производство.", "date": "2020.02.03", "title": "Кола тръгна сама и смачка собственика си край Смолян"}
{"url": "http://www.cross.bg/toshev-tihomir-spestyavaniyata-1624415.html", "text": "/КРОСС/ Има ли смисъл в обръщането на левовите влогове в евро? Застрашени ли са спестяванията ни при влизането на България в чакалнята на еврозоната през април, както е планирано? ", "date": "2020.02.03", "title": "Тихомир Тошев: Масовият българин не гледа по-далеч от банковия депозит"}
{"url": "http://www.cross.bg/metra-minyti-triymfira-1624418.html", "text": "/КРОСС/ Тихомир Иванов спечели за седма поредна година титлата на скок височина на Националния шампионат по лека атлетика в зала в \"Асикс Арена\" в София.Иванов беше без конкуренция в сектора и триумфира с 225 сантиметра.В същата дисциплина при жените победи Стела Саранти.Саранти, която през миналия сезон остана втора след ветеранката Венелина Венева-Матеева, този път стигна до златото, макар и със скромните 175 сантиметра.Станислав Станков  е шампион на България на 60 метра с препятствия за трети пореден сезон. Той спечели категорично финала със 7.88 секунди.Елена Митева триумфира на 60 метра с препятствия при жените с личен рекорд от 8.35 секунди на финала.Виктория Тенчева и Ива Александрова разделиха второто място с равно време от 8.73 секунди, след като фотофинишът не можа да определи коя от двете е пресекла първа финалната линия.Александрова, сребърна медалистка в дисциплината и през миналия сезон, вчера спечели бронз в спринта на 60 метра.Полина Тодорова защити титлата си в бягането на 800 метра с време 2:14.87 минути и се окичи с втори медал от шампионата след среброто на 400 метра вчера.Борис Линков триумфира за първи път на скок дължина, след като преодоля 7.62 метра при последния си шести опит. Даниел Анков завърши втори с 7.43 метра и отново остана със среброто, както и през миналата година.В бягането на 3000 метра фаворитката Милица Мирчева не даде шансове на конкурентките си и триумфира убедително с време 9:33.61 минути. Маринела Нинева финишира втора с 10:05.82 минути, а трета се нареди шампионката на 1500 метра от вчера Силвия Георгиева с 10:17.09 минути.", "date": "2020.02.03", "title": "Тихомир Иванов стана шампион за седми пореден път"}
{"url": "http://www.cross.bg/krisi-hrana-petrova-1624417.html", "text": "/КРОСС/ В Административния съд в Добрич днес ще се проведе първото заседание по делото на Кристина Петрова срещу НЗОК. Причината е в отказа на касата да ѝ заплати животоспасяваща храна, тъй като е навършила 18 години. 20-годишното момиче страда от изключително рядкото генетично заболяване - пропионова ацидурия.", "date": "2020.02.03", "title": "Административният съд в Добрич гледа делото на Кристина Петрова срещу НЗОК"}
{"url": "http://www.cross.bg/shakira-lopes-dzhenifur-1624421.html", "text": "/КРОСС/ За 12 минути Дженифър Лопес и Шакира написаха снощи история в Маями. Двете станаха първите изпълнителки от латиноамерикански произход, пели на полувремето на финала на първенството по американски футбол \"Супербоул\". А изпълнението им носеше изненадващ политически заряд, пише сп. \"Венити феър\".При една от песните си Лопес носеше наметало с американското знаме от едната страна и с пуерториканското от другата. Нейната дъщеря и детски хор изпяха с нея началото на песента на Брус Спрингстийн \"Born in the USA\".Така Лопес отправи безмълвно, но недвусмислено политическо послание във вечер, в която бяха излъчени предизборни агитационни клипове на Доналд Тръмп и Майкъл Блумбърг, допълва изданието.Шакира пък поздрави и след това си взе довиждане с публиката на испански.Специални гости на шоуто бяха латиноамериканските звезди Джей Балвин и Бед Бъни.Шакира танцува и изпя свои хитове като \"She Wolf\" и \"Whenever, Wherever\", свири на китара и се хвърли в ръцете на феновете.По време на нейното изпълнение стадионът бе озарен от зрелищно пиротехническо шоу.След нея на сцената на стадиона излезе Дженифър Лопес, която изпя \"Jenny From the Block\" и \"Ain't It Funny\" и танцува на пилон, облечена в огледален костюм. Вместо фойерверки, нейното шоу бе съпроводено със светлинни и визуални ефекти.Накрая към нея се присъедини Шакира и двете изпълниха в дует песента от Световното първенство по футбол от 2010 г. \"Waka Waka\". \n\t\t\t\t\t", "date": "2020.02.03", "title": "За 12 минути Дженифър Лопес и Шакира написаха история в Маями на \"Супербоул\" (Видео)"}
{"url": "http://www.cross.bg/avstraliya-dinozavri-noazavri-1624420.html", "text": "/КРОСС/ Новооткрит фосил от динозавър, навежда на мисълта, че необичайни месоядни динозаври, наречени ноазаври, са живели в Австралия през средната и горната креда, съобщи агенция ЮПИ.Ноазаврите са двукраки месоядни динозаври с малко тяло и уникални особености на главата. Най-едрите екземпляри са достигали дължина едва 2,10 метра, а телесното им тегло е било по-малко от 25 кг.Фосили от ноазаври по-рано бяха открити на всички земи, които някога са били част от суперконтинента Гондвана, с изключение на Австралия. Сега учените знаят, че редките необичайни динозаври са се срещали и в Австралия.След като установили, че откритата в мина за добив на опал в Нов Южен Уелс кост от врат е от ноазавър, палеонтолозите изследвали наново фосилизирана кост, намерена по крайбрежието на щата Виктория. Оказало се, че тя също е от ноазавър. Досега фосили от ноазаври бяха открити в Южна Америка, Африка и Индия.", "date": "2020.02.03", "title": "Откриха следи от необичаен вид месоядни динозаври в Австралия"}
{"url": "http://www.cross.bg/bulgarski-ivan-myuzikul-1624422.html", "text": "/КРОСС/ Напусна ни големият български композитор Иван Стайков, съобщи Министерството на културата.Иван Стайков е роден на 31 март 1931 г. Завършва Музикалната академия в София през 1956 г. със специалност „Пиано”. Професионалната си кариера започва като аранжор и работи в много тясно сътрудничество с Йосиф Цанков и Биг бенда на Българското национално радио.Автор е на музика за филми, на популярна музика, джаз, класическа музика и мюзикъли, текстове на песни (на български и английски).През 1971 г. пише първия си мюзикъл за сцена („Под командите на любовта“ - за Армейския естраден ансамбъл), а на следващата година създава музиката и аранжиментите на първия български филмов мюзикъл „Бягство в Ропотамо“. Следват още три мюзикъла за сцена, както и опера и мюзикъл за куклен театър.Автор е на стотици аранжименти за биг бенд и симфоничен оркестър. Иван Стайков е написал множество песни, като на много от тях е автор и на текста. Написал е десетки оркестрови и джазови пиеси, които носят характерен стил. Автор е на музика за филми, някои от които са се превърнали в класика: „Цирк“ – 1962 г., анимационен филм, „Бягство в Ропотамо“ - 1973 г., първия български игрален филм - мюзикъл, „Здрачаване“ – 1976 г., „Пътешествие със сал“, „Двойникът“, „Господин за един ден“, „Да обичаш на инат“, „Рапсодия в 7“ - за симфоничен оркестър.През 2003 г. е избран за член на Международната Славянска академия в Санкт Петербург в качеството си на професор. Носител е на многобройни международни и наши награди и отличия, сред които: наградата на публиката с „Рапсодия в 7“ на конкурс в Пловдив и орден „Кирил и Методий, I степен“ (1981 г.).Поклонението ще се състои в сряда от 12.00 ч. в църквата на Централните софийски гробища.", "date": "2020.02.03", "title": "Почина големият български композитор Иван Стайков"}
{"url": "http://www.cross.bg/predsedatel-izbor-reshenie-1624423.html", "text": "/КРОСС/ Централната комисия по провеждане на пряк вътрешнопартиен избор за председател на БСП заседава редовно всяка седмица от началото на 2020 година.На първото си заседание на 8 януари бе приета хронограма за прекия избор на председател, който ще се проведе на 26 април т.г. Утвърдени бяха и образците на изборните книжа с номера от 1 до 27.На заседанието си на 21 януари комисията прие решение за издигане и регистрация на кандидатите в изборите за председател за БСП. В това решение се потвърдиха изискванията към кандидатите. Право да бъде избиран има всеки български гражданин, член на партията, който към 21 март т.г. има не по-малко от 8 години партиен стаж, от които не по-малко от 4 години като член на национален орган на БСП. Кандидатът за председател трябва да притежавависока професионална и политическа компетентност, ръководен иорганизационен опит, партийна и обществена приемливост.Предложенията за председател се правят от основните партийни организации, като се представят в общинските и районните съвети на БСП до 10 февруари т.г.Централната комисия за провеждане на избора на председател на БСП утвърди и начина на регистриране на кандидатите.Не по-късно от 21 март т.г. комисията ще вземе решение за допускането до участие в избора за председател на предложените от общинските и районните конференции кандидати, които отговарят на изискванията на чл. 15, ал. 5 от Устава на партията и са подписали декларация по образец.Окончателният списък на кандидатите за председател на БСП се обявява на интернет страницата на партията незабавно след вземане на решението от комисията. ЦКПИ ще проведе на 04.02.2020 своето редовно заседание от 15.00 часа. Всички решения на Централната комисия за провеждане на избора се публикуват на сайта на БСП в раздел „Пряк избор на председател”. Комисията за пряк избор на председател на БСП е утвърдена на 14.12.2019 година, с решение на НС на БСП и е в състав Емил Войнов – председател, Румяна Сидерова – зам. председател, Вяра Емилова – секретар и членове: Цветанка Георгиева, Таня Найденова, Чавдар Георгиев, Ирена Анастасова и Димитър Данчев. ", "date": "2020.02.03", "title": "Кампанията за пряк избор на председател на БСП е в ход"}
{"url": "http://www.cross.bg/oblast-ychilishta-detski-1624424.html", "text": "/КРОСС/ В 20 области в страната е преустановен учебният процес днес, като не се учи в 2118 училища и девет детски градини.Частично са преустановени учебните занятия в 6 области. Не се учи в област Кюстендил в 26 училища, в област Ловеч - в 7,  в област Разград - в 55, в област Смолян - в  35, в област  Хасково - в 68, и в област Шумен – в 24 училища.  Не се провеждат занимания и в 9 детски градини в област Разград - в общините Самуил, Кубрат, Лозница и Завет.Учебни занятия се провеждат само в областите Монтана и Габрово. ", "date": "2020.02.03", "title": "2118 училища са в грипна ваканция днес"}
{"url": "http://www.cross.bg/ananiev-ministur-kontrol-1624400.html", "text": " /КРОСС/ „Във връзка със създалата се ситуация и притесненията по отношение разпространението на новия коронавирус реших лично да се запозная с организацията и координацията между държавните органи, които имат отговорности по отношение опазване здравето на гражданите, пристигащи на територията на България“. Това заяви министърът на здравеопазването Кирил Ананиев на брифинг на Летище София, където на представителите на медиите бяха демонстрирани както работата на здравните, граничните и летищните власти, така и механизмът на функциониране на термокамерния контрол.Здравният министър посочи, че организацията е изключително добра – на терен, на двата терминала на Летище София, работят най-малко 10 представители на здравните власти, както и съответните екипи на Главна дирекция „Гранична полиция“ към МВР, летищните власти и Агенция „Митници“. Между тях има създадена необходимата координация и всяка една от тези институции знае кога да се намеси в пропускателния процес на летището.Всички пътници минават през термокамерен контрол, който определя точната температура на всеки един. Ако температурата е над 37℃, пасажерът бива отведен в изолирана стая, където попълва анкетен лист. Определя се неговото здравословно състояние – къде е пребивавал, дали има болки, чувства ли неразположение и други. Предоставя му се брошура, в която е описано какви по-нататъшни действия следва да бъдат предприети. Хората с температура се извеждат през отделен изход, откъдето ги поема санитарен автомобил с медицински екип. На база организацията, която е създадена с Военномедицинска академия-София, УМБАЛ „Св. Марина“ във Варна и УМБАЛ Бургас, лица с евентуално заболяване се привеждат в инфекциозната структура на съответното лечебно заведение. Взети са необходимите мерки да не се позволява контакт на потенциалните заразени с останалите граждани. Това обясни министър Ананиев пред представителите на медиите.Като полети, към които властите подхождат с особено внимание, здравният министър посочи пристигащите от Истанбул, Москва и Доха. По думите му само в рамките на вчерашния ден от тези дестинации са пристигнали няколко десетки граждани от различни държави и всички те са подложени на термометричен контрол. „Само при един човек от шестима души, пристигнали в България от Китай и кацнали във Варна, е установено леко повишение на телесната температура – 37.1℃. Въпреки ниската температура това ни даде основание да го изолираме и да бъде поставен под специално наблюдение в УМБАЛ „Св. Марина“, посочи здравният министър.Министър Ананиев коментира и резултатите от изследванията на двамата студенти, пристигнали вчера от Ухан и поставени под карантина във ВМА: „Още снощи бяха направени тестовете за носителство на новия коронавирус. Резултатите са отрицателни, не са регистрирани повишена температура или усложнения, но ще останат под карантина в продължение на 14 дни. След най-острия период от 6-7 дни лекарите ще направят повторни изследвания, за да сме сигурни“.В рамките на брифинга здравният министър обясни още, че на Терминал 1 на Летище София термокамера вече е монтирана, като в момента текат последните тестове на софтуера и днес тя ще заработи. До петък ще бъдат получени още три термокамери – за летищата във Варна и Бургас и една резервна за летището в София. До тогава термометричният контрол се осъществява чрез мобилна апаратура.По отношение влизането в България по море министърът коментира: „В момента съществува регламент шест държавни служби да проверяват акостиращите кораби, техните екипажи и пасажери. До сега здравният контрол беше последната институция, която се качваше на борд. Сега, след промените, които направихме, първо ще влизат нашите органи, за да установят здравния статус на екипажите и пасажерите, а едва след това ще влизат останалите служби“.В изявлението си Кирил Ананиев посочи, че през настоящата седмица предстои заседание на Съвета на министрите на здравеопазването в Брюксел, в рамките на което ще бъдат обсъдени общоевропейските здравни мерки. ", "date": "2020.02.03", "title": "Ананиев: Взети са всички мерки за  неразпространението на коронавирус у нас"}
{"url": "http://www.cross.bg/aktzii-protzenta-spad-1624401.html", "text": "/КРОСС/ Очакван срив: в първия търговски ден след новогодишните празници китайските фондови пазари преживяха спада, който преди това опасенията за коронавирусна епидемия задействаха в световен мащаб. В началото на търговията в понеделник борсите в Шанхай и Шънджън се сринаха с най-силния си спад от 2015 г. насам. Shanghai Composite Index падна с 8.73 процента, а Shenzhen Composite – с 9.13 на сто. Пазарите се възстановиха малко в течение на търговския ден в Азия, съобщава investor.bg.Заради продължената заради избухналата белодробна болест ваканция за китайската Нова година борсите бяха затворени от 23 януари. Така текущият срив на курсовете беше сред най-коментираните теми в китайската социална мрежа Weibo. Някои коментатори критикуваха факта, че пазарите са били отворени по време на толкова критична фаза на коронавируса.Редица инвеститори продават акции от всички индустрии, понякога дори при дневния лимит от десет процента. Малко акции във фармацевтичната и медицинската промишленост бяха по-малко засегнати - на тях се обръща специално внимание заради лечението на болестта и разработването на ваксина срещу вируса.Като цяло според Bloomberg над 2600 акции са се обезценили с около десет процента. Пазарите на стоки реагираха особено силно: желязната руда и медта също се обезцениха с допустимия дневен максимум. Те се считат за показател за очакванията за растеж.По този начин пазарите реагират на все още несигурните икономически последици от новия вирус. Предишните пандемии бяха предизвикали сравнително слаб спад в растежа. Но този път потенциалът за икономическа инфекция е значително по-голям.Фактът, че на пазарите не се разразиха още по-мащабни сривове, се дължи на взетите от китайското правителство мерки. При отварянето на фондовите борси този понеделник  китайското правителство искаше да имунизира финансовата система с инжекция на пари. Централната банка предостави на търговските банки 1,2 трилиона юана в брой. Мярката има за цел да осигури функционалността на китайския паричен пазар и банковата система. Парите се вливат в рамките на репо сделки. Банките депозират ценни книжа като обезпечение. Според Bloomberg паричната инжекция е най-високата от 2004 г. насам.Трудно е да се търгуват акции в момента\", казва пред Handelsblatt Ли Шуей, председател на базираната в Пекин WanDeFu Investment Management Co., защото е невъзможно да се предвиди как ще се развие вирусното заболяване. „Дори експертите нямат ясна представа кога ще приключи огнището, камо ли борсовите търговци\". За Шон Дарби, главен стратег на Jefferies, е твърде рано да се каже ясно: „До достигане на пика на инфекциите акциите ще бъдат в състояние на постоянен спад. Късно е да се продава и твърде рано - да се купува\", пояснява той.Другите азиатски пазари почти не са засегнати от срива в Китай, тъй като те вече до голяма степен оцениха икономическото въздействие. Hangseng в Хонг Конг, например, е почти на нивото от предходния ден на търговия, докато корейският индекс Kospi е само с 0,2 процента под нивото от петък.", "date": "2020.02.03", "title": "Китайските акции се сринаха с по 8-9%"}
{"url": "http://www.cross.bg/demokratziyata-hora-evropa-1624402.html", "text": "/КРОСС/ Когато политическите лидери от Западна Европа се срещнат с колегите си от Централна и Източна Европа, всичко, което искат да дискутират, е кризата на демокрацията и ерозията на върховенството на закона. Приоритет за вторите обаче е демографската криза и обезлюдяването на техните страни, пише Financial Times.Андрей Пленкович, премиерът на Хърватия, определи обезлюдяването като „екзистенциален проблем на Европа“ в неотдавнашната си среща с новия президент на Европейския съвет Шарл Мишел.Може би има връзка между кризата на демокрацията и тази на демографията? ООН изчислява, че от 90-те години на миналия век страните от Източна Европа са загубили около 6 на сто от своето общо население или около 18 млн. души.В демокрацията числата са от значение. Когато се променят, често се променя и политическата власт. Регионът на ЦИЕ стана свидетел на версия на това явление. Милиони хора заминаха, предимно на запад, а влиянието на либералните политически сили спадна значително като последствие, тъй като голям брой от техните избиратели са сред тези, които избраха да напуснат.Новият илиберализъм не се основава на политически обещания за затворени граници. По-скоро той обещава суверенен контрол над това кой ще участва в политиката, запазвайки си правото да разграничава местните жители и чужденците в една страна.Чужденците са свободни да идват и да работят, но никога няма да им бъде позволено да имат някаква фундаментална дума в политическия процес. Това е версия, макар и не толкова крайна по размер и обхват, за начина, по който държавите от Персийския залив се отнасят към работниците мигранти, където те са добре дошли, но не се възползват от предимствата на гражданството.Създаването на двустепенно общество, разбира се, би довело до негодувание. Липсата на достатъчно млади е другият проблем. В момента младите хора са относително малка част от населението на ЦИЕ. Ниската раждаемост и високото ниво на миграция са причината за тези резултати. Така изключването на имигрантите от политическия процес в рамките на няколко десетилетия може да доведе до ситуация, при която повечето работещи хора нямат право на глас, докато повечето избиратели са пенсионирани. За да работи такава система, или демокрацията ще загуби своето значение, или режимът ще стане по-малко демократичен. ", "date": "2020.02.03", "title": "Демографската криза е най-големият проблем на страните от ЦИЕ"}
{"url": "http://www.cross.bg/sistema-imynnata-chovek-1624405.html", "text": "/КРОСС/ Как се предпазвате от вирусите през този сезон? Истината е, че тази година зимата е доста нетипична и по-топлото време е предпоставка за разпространяването на микробите, които лесно могат да ни разболеят. А за да бъдем здрави, трябва да се грижим за имунната ни система.Чрез различни начини за детоксикация и консумацията на по-чиста храна, човек може да подсили защитните функции на организма. Някои добавки и хранителни вещества в плодовете и зеленчуците защитават от вируси, но има и други начини.През зимата мнозина се залежават и нямат никакво движение. 30 минути спортуване на ден са достатъчни, за да работи по-добре имунната система. Редовните упражнения подобряват циркулацията на кръвта в тялото, намаляват мазнините и подобряват работата на отделителната система. А всичко това е много важно за функционирането на имунната система.Неведнъж сме споменавали, че за да е здрав човек, трябва да спи достатъчно. Когато човек е изморен и недоспал, е по-податлив към грип.Качественият сън помага на тялото да се справи по-лесно с вирусите. Той прави кожата по-млада и хубава, спомага и при отслабване.Всеки ден се тормозим с най-различни притеснения. В края на дългия работен ден тялото има нужда от релакс. Чрез слушането на любимата музика то по-лесно може да изпадне в покой. Ритмите подобряват настроението, но имат и положително влияние върху имунната система.Човек трябва да изразява емоциите си и да намира начини, с които да отработва стреса. Иначе се получава така нареченото емоционално хранене, при което човек поглъща вредни храни заради повечето нерви, пише Wellnessbin. Това рефлектира и върху имунната система – циркулацията на кръвта се забавя, кръвната захар се покачва, „страдат“ черният дроб и метаболизмът.За да не боледувате и да имате по-здрава имунна система, е добре да общувате повече. Може би не подозирате, но един 30-минутен разговор с приятел и малко смях повишават защитните сили на тялото.Тютюнопушенето повишава риска от разболяването с грип и появата на пневмония. Ежедневното пушене на цигари, както и така нареченото пасивно пушене, понижава имунната система при деца и възрастни. Препоръчително е да ги спрете или намалите, ако искате да сте по-здрави.", "date": "2020.02.03", "title": "По-здрава имунна система – с повече движение и качествен сън"}
{"url": "http://www.cross.bg/vodata-izpolzva-mezdra-1624404.html", "text": "/КРОСС/ Критично ниски са водите в два язовира в Северозападна България - \"Огоста\" и \"Върбешки\", предаде bTV.Хората от Мездра, село Върбешница и риболовци се притесняват, че язовир \"Върбешки\" може да е източван умишлено. Обемът на водоема е 2,5 милиона куб.м. и се използва изцяло за промишлени нужди. Според местните, язовирът никога не е бил в такова състояние. Те призоваха за проверка дали водата не е източвана нерегламентирано.Кметицата на Върбешница Магдалена Динкова обясни, че преди 2 години подава становище до Басейнова дирекция-Плевен заради това, че давали водата на фирма за промишлени цели. Получава писмо, в което се твърди, че язовирът не се използва за напояване и от фирмата могат да правят каквото преценят с водата. Въпреки това получава уверението, че ако падне нивото на водата, ще бъде преустановено подаването към кариерата в Мездра.Представители на \"Напоителни системи\" обясниха, че проблемът с нивото на водата е заради липсата на притоци. Относно твърденията, че водата се използва и за напояването на овощна градина, служителите заявиха, че техните задължения са до водомера, а оттам тръбопроводът е собственост на фирмата и не знаят какво се случва с водата.Кметът на Мездра обясни, че няма опасност жителите на града да бъдат ограничени откъм питейна вода или да бъдат наводнени. В същото време нивата на яз. \"Огоста\" са най-ниските откакто е въведен в експлоатация.", "date": "2020.02.03", "title": "Два язовира с критично ниски води в Северозападна България"}
{"url": "http://www.cross.bg/ranglista-myasto-dimitrov-1624408.html", "text": "/КРОСС/ Новак Джокович официално се върна на върха в световната ранглиста с 9720 т. Сърбинът, който успешно защити титлата си в Мелбърн, измества Рафаел Надал (Исп), който вече има 9395 т. Рекордьорът по титли от Шлема Роджър Федерер си остава трети със 7130 т. Вицешампионът от ОА 2020 Доминик Тийм се настанява на четвъртото място, а Данийл Медведев е пети.Звездата ни в тениса Григор Димитров загуби три позиции в новата световна ранглиста.От днес Гришо вече е 23-и в света. Отстъплението се дължи на ранното отпадана на Откритото първенство на Австралия, където загуби във втория кръг.Тази седмица Димитров ще играя на АТР 250 турнира в зала в Монпелие (Франция). Григор е четвърти поставен и ще почива в първия кръг.Във втория, в сряда или четвъртък, българинът ще играе срещу победителя от мача между Жоао Соуса (Португалия) и Грегоар Барер (Франция).Втората ни ракета Димитър Кузманов изкачи осем места до №315, а Александър Лазаров е на 517-ото място. При жените Виктория Томова е 143-а.Изабелла Шиникова е 165-а, а Елица Костова е №190. Томова и Шиникова са част от отбора на България за „Фед къп“, който тази седмица ще играе в Талин в двубои от Първа Евро-африканска зона на турнира.Националките са в група с Украйна и Хърватия. Начело в класацията на WTA продължава да е Ашли Барти (Австралия).Втора вече е Симона Халеп (Румъния), а Каролина Плишкова (Чехия) е на трето място. Шампионката от ОА 2020 София Кенин (САЩ) изкачи осем места и вече №7 в ранглистата. ", "date": "2020.02.03", "title": "Джокович оглави световната ранглиста "}
{"url": "http://www.cross.bg/avtomobil-purvi-vodachut-1624409.html", "text": "/КРОСС/ Колко често се сблъскваме с новината, че млад шофьор е катастрофирал тежко? Доста! Дори вече се повдигна обществен дебат как и с колко трябва да се увеличат часовете по кормуване, за да може младите водачи да излизат по-подготвени. А всъщност дали изобщо трябва да става това? В крайна сметка отговорността на пътя се определя от всеки един, който е седнал в колата и така става част от автомобилното движение.След като станахме свидетели на тежки катастрофи, причинени от млади водачи, се обърнахме към Изпълнителна агенция \"Автомобилна администрация\". Тя извършва проверка на учебния център, в който младият шофьор е положил изпит. И от тази проверка излизат интересни данни. Примерно, от кой път водачът е взел теоретичния изпит и после практическия., обясняват от Изпълнителната агенция.За нов водач те извършват проверка за учебния център, в който се е обучавал, кога е издържал теоретичния изпит и от кой път, кога е положил успешно практически изпит и от кой път, кой е изпитващият, при който е положен изпитът и т.н., поясняват от \"Автомобилна администрация\".В следващите редове ви предлагаме фрапиращи примери за катастрофирали млади водачи, като при инцидента има или тежко пострадали, или са завършили със смъртен случай.  - На 31.12.2019 г. в 08.04 ч. на Околовръстен път на София, в района на езеро Суходол, водач на 19 г. с лек автомобил Ауди А3 се удря в спиращ на спирката на градски транспорт автобус по линия 111. Водачът на лекия автомобил загива на място. Загиналият водач е издържал изпита по теория на 26.02.2018 г. от първи път и положил успешно изпит по практика на 12.04.2018 г. от първи път. Обучението е проведено в учебен център в София на лек автомобил \"Фолксваген Голф\".- На 25.12.2019 г. в 23.40 ч. във Варна на бул. \"В. Левски\" водач на 19 г., управляващ лек автомобил \"Фолксваген Голф\", се удря с лек автомобил \"Шевролет Авео\" с водач на 48 г., след което водачът на 19 г. губи управлението, преминава през мантинела и пада на другото ниво на кръстовището - ул. \"Разлог\". От ПТП е пострадал пътник на 19 г. който е изпаднал от автомобила и е с фрактура на таз, ляво бедро и травма на стомаха - с опасност за живота. Водачът на виновния автомобил, който е на 19 г., при проверка с техническо средство е установено, че управлява след употреба на алкохол, а уредът е отчел 1,7 промила. Водачът е издържал изпита по теория на 09.10.2018 г. от първи път и положил успешно изпит по практика на 05.11.2018 г. от първи път. Обучението е проведено в учебен център във Варна на лек автомобил \"Пежо\" 208.- На 24.12.2019 г. в 05.02 ч. във Враца, бул. \"Втори юни\", лек автомобил \"Фиат Добло\" управляван от водач на 18 г. поради загуба на управление се удря в сграда на механа. Пострадал е пътник от лекия автомобил. Водачът на лекия автомобил, който е на 18 г. при проверка с техническо средство е установено, че управлява след употреба на алкохол като уреда е отчел 1,18 промила. Водачът е издържал изпита по теория на 29.08.2019 г. от първи път и положил успешно изпит по практика на 03.10.2019 г. от първи път. Обучението е проведено в учебен център във Враца на лек автомобил \"Тойота Ярис\".- На 22.12.2019 г. в 21.30 ч. в гр. София на бул. \"България\" лек автомобил БМВ 520Д с водач на 19 г. самокатастрофира като се удря в стълб от уличното осветление. Загинал е пътник - жена на 20г., и е пострадал пътник - мъж на 19г. Водачът е издържал изпита по теория на 24.10.2018 г. от първи път и положил успешно изпит по практика на 23.11.2018 г. от трети път. Обучението е проведено в учебен център в София на лек автомобил \"Сузуки Лиана\".- На 21.12.2019 г. в 00.11 ч. на АМ Тракия на 15 км. в посока Пловдив водач на лек автомобил \"Мерцедес\" МЛ230, на 21 г., самокатастрофира като се обръща на пътното платно по таван. От ПТП няма пострадали. Водачът е издържал изпита по теория от първи път и положил успешно изпит по практика на 27.02.2017 г. от трети път. Обучението е проведено в учебен център в Пещера на лек автомобил \"Сузуки Суифт\" 1300.- На 13.12.2019 г. в 11.03 ч. в Монтана на ул. \"Св. Климент Охридски\" лек автомобил БМВ управляван от 18 г. водач на завой излиза от пътното платно и удря пешеходец на тротоара на 87г. Пешеходецът е починал. Водачът е издържал изпита по теория на 18.03.2019 г. от първи път и положил успешно изпит по практика на 17.04.2019 г. от първи път. Обучението е проведено в учебен център в Берковица на лек автомобил \"Пежо\" 207.- На 09.12.2019 г. в 00.10 ч. в обл. Разград на разклона за с. Гецово лек автомобил \"Ауди\" А3 управляван от водач на 19 г. поради движение с несъобразена скорост в гъста мъгла и мокра пътна настилка самокатастрофира като излиза от пътя и се удря в дърво. Пострадал пътник на 22 г. - с опасност за живота. Водачът е издържал изпита по теория на 25.06.2018 г. от първи път и положил успешно изпит по практика на 27.07.2018 г. от първи път. Обучението е проведено в учебен център с кабинет в с. Гецово, обл. Разград на лек автомобил \"Фолксваген Голф\".- На 28.11.2019 г. в 15.30 ч. във Варна лек автомобил управляван от 19г. водач се удря в спрял автомобил и след това в стълб. Пострадали са двама пътници от автомобила на 19 г. и на 20 г. като 19 годишният е с тежка фрактура на таза и с опасност за живота. Водачът е издържал изпита по теория на 25.02.2019 г. от втори път и положил успешно изпит по практика на 11.03.2019 г. от първи път. Обучението е проведено в учебен център с кабинет във Варна на лек автомобил \"Ситроен С4\".- На 15.11.2019 г. в 01.38 ч. в София на бул. \"Сливница\" срещу бл. 124 лек автомобил \"Фолксваген Пасат\", управляван от водач на 20 г., притежаващ СУМПС от 22.10.2019 г., при мокра настилка и мъгла навлиза в насрещното платно и се удря в стълб. При ПТП е загинал пътник на 20 г. Водачът е издържал изпита по теория на 02.10.2019 г. от трети път и положил успешно изпит по практика на 09.10.2019 г. от първи път. Обучението е проведено в учебен център с кабинет в Слънчев бряг на лек автомобил \"Мерцедес\" Е 250.- На 06.11.2019 г. в 03.45 ч. във Варна, бул. \"8-ми приморски полк\", лек автомобил \"Ауди\" А3 с водач на 19 г. самокатастрофира в стълб. От ПТП са пострадали водачът на 19 г. с фрактура на бедро и пътник на 19 г. с опасност за живота. Водачът е издържал изпита по теория на 17.09.2018 г. от първи път и положил успешно изпит по практика на 25.09.2018 г. от първи път. Обучението е проведено в учебен център с кабинет в Силистра на лек автомобил \"Ситроен\" Ц 3.- На 01.11.2019 г. в 8.26 ч. на пътя от Сливен към с. Чинтулово лек автомобил \"Сеат Ибиза\" управляван от водач на 20 г. - жена, самокатастрофира като се удря в дърво и се самозапалва. Водачът е загинал на място. Водачът е издържал изпита по теория на 04.07.2017 г. от първи път и положил успешно изпит по практика на 28.07.2017 г. от втори път. Обучението е проведено в учебен център с кабинет в гр. Сливен на лек автомобил БМВ 320 Д.- На 29.10.2019 г. в 12.56 ч. на пътя от Свищов към с. Царевец, лек автомобил \"Форд\", управляван от водач на 19 г., поради движение с несъобразена скорост навлиза в насрещното платно и се удря в товарен автомобил \"Фиат Добло\", с водач на 45 г. Водачът на лекия автомобил на 19 г. е загинал на място. Водачът на лекия автомобил е издържал изпита по теория на 05.09.2019 г. от първи път и положил успешно изпит по практика на 16.10.2019 г. от втори път и притежава СУМПС от 25.10.2019 г. /от 4 дни/. Обучението е проведено в учебен център с кабинет в Свищов на лек автомобил \"Мазда\" 3.- На 25.10.2019 г. в 7.00 ч. на главен път I-5 общ. Момчилград в посока ГКПП Маказа лек автомобил \"Ситроен\", управляван от водач на 19 г. - жена, съмокатастрофира като излиза от пътното платно преобръща се многократно и пада в коритото на р. Върбица. Водачът на 19 г. е починал на място. Водачът на лекия автомобил е издържал изпита по теория на 08.01.2019 г. от трети път и положил успешно изпит по практика на 16.05.2019 г. от първи път и притежава СУМПС от пет месеца. Обучението е проведено в учебен център с кабинет в Джебел на лек автомобил \"Форд Фокус\".От началото на 2020 годинаима 2 тежки ПТП със самокатастрофирали нови водачи и два случая на блъснати пешеходци от нови водачи.- На 03.01.2020 г. в 05.30 ч. в Айтос на ул. \"Славянска\" № 74 лек автомобил \"Фолксваген Пасат\", управляван от 19 г. водач, на десен завой и суха пътна настилка излиза от пътя и се удря в дърво. Водачът е загинал на място. Водачът на лекия автомобил е издържал изпита по теория на 15.10.2018 г. от първи път и положил успешно изпит по практика на 07.11.2018 г. от първи път. Обучението е проведено в учебен център с кабинет в Айтос на лек автомобил \"Мерцедес\" Ц 220.- На 13.01.2020 г. в 23.58 ч. в Гълъбово на ул. \"Христо Ботев\" лек автомобил \"Сеат Ибиса\", управляван от водач на 18 г. - жена, поради несъобразена скорост на завой се обръща на пътното платно. Установено е, че водачката е управлявала МПС след употреба на алкохол и наркотични вещества. Пострадала е пътничка на 15 г. - сестра на водачката, която е с травми и опасност за живота. Водачът на лекия автомобил е издържал изпита по теория на 24.04.2019 г. от първи път и положил успешно изпит по практика на 20.06.2019 г. от втори път. Обучението е проведено в учебен център с кабинет в Гълъбово.Какво излиза?\"Причините за случаите на тежки катастрофи с нови водачи са управление на МПС с несъобразена скорост, употреба на алкохол и/или наркотични вещества, недостатъчен опит на водачите и подценяване на ситуациите на пътя. В някои от случаите катастрофите са възникнали в тъмната част от денонощието, при мъгла и мокри пътни настилки, което показва, че водачите не са подготвени и нямат нужния опит за управление на автомобил в лоши метеорологични условия. В някои от случаите водачите притежават шофьорска книжка от няколко дни или месеци и самокатастрофират, пътувайки сами в автомобила, движейки се с превишена или несъобразена скорост. Преглеждани са записите от проведените практически изпити на всички нови водачи причинили тежка катастрофа. По време на изпита скоростта, с която се движи автомобилът, не надвишава 40 км/ч. и кандидат водачите се справят с управлението. Придобивайки правоспособност и получавайки книжка, излизайки на пътя сами, същите не спазват правилата за движение, движат се с несъобразена скорост и в комбинация с недостатъчния опит и високото самочувствие се стига до тежки пътни инциденти\", анализират от Изпълнителна агенция \"Автомобилна администрация\". *Източник: ", "date": "2020.02.03", "title": "Проблемът с младите шофьори и черната статистика на катастрофите с тях"}
{"url": "http://www.cross.bg/bulgariya-obrazovanie-sotzialna-1624410.html", "text": "/КРОСС/ ЧЕЗ България получи първата награда за благотворителност и корпоративна социална отговорност „Златно сърце“ на клуб и списание Business Lady за подкрепата, която предоставя за развитие на професионалното образование в България.„Осигуряването на качествено образование е от ключово значение за такъв стратегически сектор за всяка една държава какъвто е енергетиката. Затова ЧЕЗ превърна професионалното образование в основен елемент на своята политика за корпоративна социална отговорност. Нашата цел като работодател е да осигурим подходяща среда и да дадем възможности за професионално и личностно развитие на специалистите, за да ги задържим в българската енергетика“, каза Карел Крал, регионален мениджър на ЧЕЗ за България.ЧЕЗ развива дългосрочна политика в подкрепа на професионалното образование в България. Част от тази политика е конкурсът „Стани стипендиант на ЧЕЗ“, който стартира през 2012 г. и бе насочен към ученици от 12 клас на професионалните технически гимназии на територията на Западна България.През 2018 г. дружеството разшири обхвата на конкурса, като включи в него и студенти от електротехнически специалности, а от началото на учебната 2019/2020 г. връчи и първата социална стипендия за сираци или полусираци в сътрудничество с фондация „Сирак“. Досега 57 ученици и студенти са получили стипендии от ЧЕЗ, а 17 от тях са започнали професионалния си път от компаниите на ЧЕЗ в България.ЧЕЗ е една от първите компании, които се включиха в проекта ДОМИНО за насърчаване на дуалното обучение по електротехника в България.През 2019 г. „ЧЕЗ Разпределение България“ получи отличие за най-добри социални придобивки за учениците в дуална форма на обучение в рамките на проекта ДОМИНО. В момента компанията работи с ученици в дуална форма на обучение в три гимназии – в София, Плевен и Перник. През 2017 г. компанията създаде модерен технически учебен център, в който обучения преминаха 5885 служители на компанията, учащи се и външни лица.Центърът притежава полигон с реална електроразпределителна мрежа и напълно оборудвани учебни зали. Освен това ЧЕЗ дългосрочно и успешно сътрудничество с професионалните гимназии висшите учебни заведения, които са инкубаторите на бъдещите специалисти. Компанията дава своя принос за актуализиране на учебните програми в съответствие с изискванията на бизнеса.", "date": "2020.02.03", "title": "ЧЕЗ България получи „Златно сърце“ на клуб и списание Business Lady "}
{"url": "http://www.cross.bg/kyrort-kanada-tyristi-1624390.html", "text": "/КРОСС/ Около 500 туристи са блокирани в ски курорт в Западна Канада, след като вчера кално свлачище, предизвикано от проливните дъждове, прекъсна достъпа до него, предаде Франс прес. Става дума за единствения път, който води до планинския курорт „Саскуоч“, уточниха от министерството на транспорта на Британска Колумбия. Разчистването му обаче, може да отнеме пет до шест дни.Курортът, който се намира на около 100 км източно от Ванкувър, е без ток заради лошото време, но има резервни генератори.", "date": "2020.02.03", "title": "Кално свлачище блокира около 500 туристи в ски курорт в Канада"}
{"url": "http://www.cross.bg/kitaii-dyshi-registrirani-1624391.html", "text": "/КРОСС/ Броят на жертвите на коронавируса в Китай достигна 361 души, предаде АФП. По данни на властите в провинция Хубей, в която се намира Ухан - градът, считан за огнище на заразата, са били регистрирани нови 57 случая на заболели с летален край. С новите данни броят на жертвите на новия коронавирус надвишава този на загиналите 349 души в Китай от ТОРС през 2002 година, допълват от АФП.На 17 200 души нарасна и броят на хората, заразени с болестта в страната. Това съобщиха от китайската Национална здравна комисия, според чиито данни са регистрирани и потвърдени 2 829 нови случая. Междувременно, Китай все още не е приел помощ за борбата с коронавируса от Съединените щати, които просдължават да предлагат да изпратят свои медицински специалисти, обясни съветникът на президента по национална сигурност Робърт О'Брайън, цитиран от ТАСС.", "date": "2020.02.03", "title": "Броят на жертвите на коронавируса в Китай достигна 361 души"}
{"url": "http://www.cross.bg/evropeiiskite-boris-dzhonsun-1624392.html", "text": "/КРОСС/ Британският премиер Борис Джонсън днес ще отправи пряко предупреждение, че Обединеното кралство ще отхвърли всяко близко обвързване с правилата на ЕС и юрисдикцията на европейските съдилища при постигането на каквото и да било бъдещо търговско споразумение след Брекзит.В речта, в която трябва да бъде изложена правителствената позиция за преговорите, на базата на разпространената предварително информация, се очаква Борис Джонсън да каже, че няма нужда от свободно търговско споразумение, което допуска приемане на европейските правила за конкуренцията, субсидиите, социалната защита или околната среда.Премиерът ще обяви пред посланици на европейските страни и бизнесмени, че е за сделка по модела на тези, които имат с ЕС Канада или Австралия, които признават автономията на британските съдилища.Очаква се плановете на Борис Джонсън да бъдат посрещнати студено от европейските лидери, които също утре ще оповестят в Брюксел техните планове за преговорите. Вестник „Гардиън“ съобщи, че висш правителствен източник е признал, че залогът е много голям при провал на стратегията на „Даунинг стрийт“ 10, защото ако сделка не бъде постигната до 31 декември, края на преходния период, Обединеното кралство ще бъде изправено пред Брекзит без сделка. Лейбъристите в опозиция обвиниха правителството в излишно „дрънчене на оръжия“.", "date": "2020.02.03", "title": "Борис Джонсън ще произнесе реч за мястото на Лондон в света след Брекзит"}
{"url": "http://www.cross.bg/syperboyl-frantzisko-kanzas-1624393.html", "text": "/КРОСС/ Болезненото 50-годишно чакане приключи! Канзас Сити Чийфс се окъпаха със слава на Супербоул LIV, осъществявайки обрат в последната четвъртина срещу Сан Франциско 49-ърс, за да спечелят финала на НФЛ с 31:20.Феновете на Канзас чакаха от 1970-а година за повторното вдигане на трофея \"Винс Ломбарди\" (по онова време купата дори не е била именувана), а Сан Франциско ще трябва да се примири с ново поражение в Супербоул. \"Найнърс\" имат пет триумфа, но последният е от 1995-а, а през 2013-а също отстъпиха в битката за отличието от Балтимор Рейвънс.24-годишният куотърбек на \"вождовете\" Патрик Махоумс се превърна в суперзвезда още във втория си сезон в НФЛ, а сега с шампионски пръстен на сметката си оправда статута си на най-вълнуващия и (вероятно) най-добър играч в американския футбол.Той не блесна с нещо изключително в Супербоул LIV, но направи важни отигравания в ключови мигове от финала, най-вече през второто полувреме. Деймиън Уилямс преодоля 38 ярда и реализира решителния тъчдаун в полза на Чийфс, които успяха до голяма степен да тушират силното нападение и опасната игра на земя на Сан Франциско.Заради ключови отигравания във владенията на \"вождовете\", които доведоха до тъчдауните, Патрик Махоумс получи наградата за MVP на финала и стана най-младият футболист в историята, който я получава.", "date": "2020.02.03", "title": "След половин век: Канзас пак спечели Супербоул"}
{"url": "http://www.cross.bg/ministur-dopulni-temperatyrata-1624394.html", "text": "/КРОСС/ \"Във връзка със създалата се ситуация и притеснение сред българските граждани относно разпространението на новия коронавирус, реших лично да дойда на летище София, за да се запозная с организацията и координацията на органите, които имат отговорности по отношение опазване здравето на гражданите, които пристигат на територията на Република България\", коментира във включване на живо здравният министър Кирил Ананиев.\"Искам да кажа, че създадените организация и координация са изключително добри – тук на терен са най-малко десет души от здравните служби на МЗ, а също така и съответните екипи на Гранична полиция, на летищните власти и на Агенция „Митници”, допълни той.\"Между властите е създадена необходимата организация и всяка от тези институции знае в какъв момент се намесва в пропусквателния процес на летище София\", допълни здравният министър. Той показа на журналистите монтираната на летището термокамера. Всички пътници, минавайки през коридора, тази термокамера определя точната температура на пасажерите, обясни министърът. Той допълни, че процедурата е такава, че когато камерата засече, че температурата е над 37 градуса, пасажерът се отвежда в стаичка. Ако температурата е над 37, цветът на термокамерата позеленява. Ако е по-висока температурата, става тъмно зелена. Пасажерът в стаичката попълва анкетен лист, включително дали има притеснения и болки. Дава се и брошура с действията, които трябва да предприеме. След това човекът се извежда през специална врата и там чака санитарен автомобил. Съответният заподозрян се отвежда в лечебно заведение. Така, че няма контакт. Най-критичните полети са от Истанбул, Русия, Москва и Доха. Оттам вчера пристигнаха хора. Само един човек е с 37, 1 градуса, като той е в болница „Св. Марина“, коментира още министър Ананиев.", "date": "2020.02.03", "title": "Кирил Ананиев: Реших лично да се запозная с организацията и координацията на летище София"}
{"url": "http://www.cross.bg/fevryari-sliven-mashina-1624411.html", "text": "/КРОСС/ На 1 февруари 2020 г. (събота) гостите на EVN Екоплет в Хасково изплетоха 85 шала, използвайки своята енергия.Това стана възможно чрез специална инсталация, разработена от EVN, която включва фиксиран велосипед и плетачна машина. Въртенето на педалите на велосипеда задвижва плетачна машина, която произвежда шал. Времето необходимо за изплитането на един шал е около 5 минути.Всеки шал е с дължина 1,5 метра, с тегло около 100 грама. Общата дължина на използваната прежда е 127,5 метра. С тази инициатива EVN България продължава да напомня, че малките стъпки за енергийна ефективност могат да имат реален ефект, когато ги прилагаме редовно и последователно.Инсталацията ще пътува oще в следните градове през февруари:8 февруари 2020 г. - Казанлък, Универмаг, от 10:00 до 18:00 ч.9 февруари 2020 г. - Сливен, Сити Център Сливен, от 10:00 до 18:00 ч.  ", "date": "2020.02.03", "title": "Гостите на EVN Екоплет в Хасково изплетоха 85 шала"}
{"url": "http://www.cross.bg/borisov-bulgariya-hristov-1624396.html", "text": "/КРОСС/ \"Борисов лъже всички в името на своето оцеляване\" - Категорично считам, че сегашната Конституция е изчерпана. Ние сме в диктатура, която формално се представя като парламентарна република. Опитът за дискредитиране на държавния глава със СРС-та показва, че правото вече е мъртва буква и тъкмо институциите, които трябва да са стожери на властта, го нарушават. Категорично атаката идва от Борисов, главният прокурор не би подхванал подобна акция без неговата санкция. За съжаление дневният ред на България е претрупан с горещи кризи: безводието в Перник, ръст на цените (свинското поскъпна с над 50%), нарастваща несигурност. Всичко това отлага конституционните въпроси, но те ще трябва да намерят решение в близко бъдеще. Трябва да има преразпределение на властовите отговорности. Да речем, през годините президентските правомощия бяха орязани, при това по недопустим начин. Той е най-легитимната фигура в държавата, но е с вързани ръце. Много скандални решения се прокарват чрез колективни органи, което води до невъзможност за реализиране на наказателна отговорност. Всяка година МС разпределя милиарден \"бюджетен излишък\" без оглед на закона за бюджета. България не функционира според закона, а като сбор от корупционни и паралелни на институциите схеми. Тази власт не може да бъде санирана, трябва да бъде рестартирана. Това би дало и морален и поколенчески рестарт на българското общество.- Режимът на Борисов се радваше на надежден чадър от комисията Юнкер. Брюксел се кахъри за демокрацията в Полша и Унгария и се прави, че не забелязва далеч по-драматичната липса на законност в България. Правото на корупция ни е отпуснато срещу безрезервна подкрепа за действията на ЕК. Нашенското беззаконие обаче вече поражда хуманитарни кризи като тази с водата в Перник. Или пък тази с горенето на боклука на мафиотски фирми, която привлече вниманието на италианските власти. Не става дума за делене на пари под масата, за рутинно ограбване, а за кризи, които засягат пряко стотици хиляди хора. Европейските институции трябва да излязат от хипнозата. Фон дер Лайен не трябва да допуска Борисов да я употребява за статист в своите постановки за родна употреба.- Апатията е основен фактор. Но не бива да подценяваме и масовите фалшификации. В съчетание с разните форми на натиск, сплашване, купен вот и прочее вече трудно можем да говорим за избори в България. Отсъствието на свободни медии бетонира статуквото. Ще разберете кой обслужва ГЕРБ по тезата \"няма алтернатива\". Внушава се, че беззаконието, грабежът, корупцията, безводието и безправието са за предпочитане пред другото, сиреч БСП. Проповедниците на \"няма -алтернатива\" правят невъзможна появата на алтернатива, защото осигуряват време и възможност на олигархията да овладее изборния процес. Същевременно \"няма алтернатива\" звучи принципно, взискателно. Съдържа претенция за високи очаквания. Всъщност обслужва статуквото. Диалектиката на демокрацията е тъкмо в смяната във властта и санкционирането на прегрешилите. Дори да бъдат заместени от неубедителни конкуренти, защото тази смяна предотвратява изграждането на едноличен режим, срастването на управляващата партия с държавата. Дава възможност за периодична ревизия на хазната и действията на предходната власт. Действа дисциплиниращо на политическата класа. Но с любезната помощ на българските медии, на казионните ТВ коментатори, на десните и левите патерици на ГЕРБ, диктатурата е вече факт. - Борисов лъже всички в името на своето оцеляване. Цената плащаме ние, гражданите. Външните фактори, САЩ, Русия, ЕС крепят Борисов, защото им е удобен със своята зависимост. Готов да обещае всичко на всеки. Но обещанията са взаимоизключващи се и часът на истината наближава. Знаете знаменитата мисъл на Линкълн: \"Можеш да лъжеш целия народ за известно време. Можеш да лъжеш част от народа през цялото време. Но не можеш да лъжеш целия народ през цялото време\". Борисов лъга българите цели десет години. Това е тъжна диагноза за нашия народ, който не разобличава и не санкционира лъжата. Вече плащаме скъпа цена. - Във външната си политика не трябва да избираме враг, дори когато някой ни тласка да го сторим. Трябва да търсим полезното сътрудничество. С всеки от партньорите - европейските държави, САЩ, Русия, Китай, Турция, страните от Близкия Изток - имаме терен за сътрудничество. В Европа в момента се вихри яростна русофобия, а покълва и американофобията. И двете са зловредни, защото избуяват на базата на безпросветност и предубеденост. Трябва да отстояваме европейския интерес и култура. Това не става с фобии, а с трезвомислие, добронамереност и твърдост.Що се отнася до България, тук сме в състояние на държавен разпад и властта търгува с нашия суверенитет в името на своето оцеляване. Възстановяването на държавността минава през нова конституция, смяна на политическия персонал, възвръщане на законността и правовата държава.  - Европарламентът упорства в грешките си. За разлика от Франция, да речем, чийто президент осъзна значението на Русия за Европа и подхвана конструктивен диалог, за разлика от САЩ, които все повече градят отношенията си на базата на реалполитиката, в парламента не се забелязва трезва оценка. Декларацията по повод пакта Молотов-Рибентроп е илюстрация на проблема. Впрочем вътрешната опозиция в БСП се опита да направи от нея интрига и посегна дори на свята тема като антифашизма. Аз гласувах въздържал се и намирам, че това е правилният подход. Най-напред декларацията осъжда фашизма, с което всички сме съгласни, това е и причината да бъде одобрена с огромно мнозинство от парламента. Нали не твърдим, че парламентът е пълен само с фашисти и ревизионисти? Но декларацията прави амалгама между фашизма и комунизма и внушава, че Втората световна е разпалена от два тоталитарни колоса, а нейни жертви са останалите държави. Това е непростима и удобна симплификация, която всеки грамотен човек отхвърля. Най-вече декларацията цели да върне историята на ВСВ в политическото поле. Моето мнение е, че Втората световна принадлежи на историците, които трябва да описват, анализират и дискутират темата. Декларацията не може да зачеркне великите произведения на литературата и киното - \"Живот и съдба\" на Василий Гросман, \"Дневникът на Ане Франк\", книгите на Примо Леви, Виктор Франкл, дневниците на Константин Симонов, думите на Олга Бергхолц или филми като \"Летят жерави\" на Калатозов, \"Списъкът на Шиндлер\" на Спилбърг, \"Извисяване\" на Лариса Шапитко или \"Иди и виж\" на Елем Климов. Този културен масив ще оформи паметта за войната, а не манипулативните декларации. Такива винаги е имало и те не бива да бъдат превръщани в събитие. За съжаление декларацията породи гневни реакции, каквито целеше, и разпали война за паметта. Тя постигна целта си. Така Втората световна бе иззета от историците и върната за злободневна политическа злоупотреба.  *Източник:  ", "date": "2020.02.03", "title": "Иво Христов: Ние сме в диктатура, която се представя за демокрация"}
{"url": "http://www.cross.bg/byudzheta-komisiya-kyrtz-1624397.html", "text": "/КРОСС/ Австрийският канцлер Себастиан Курц заплаши с вето, ако Европейската комисия не се откаже от предложението държавите-членки да внасят в бюджета на Съюза 1,11% от своя БВП.Пред австрийската радиостанция Oe1 Курц заяви, че Европейската комисия няма да получи подкрепа от Виена, ако представи такова предложение. „Тези 1,11% са неприемливи за нас. Ще наложим вето“, заяви австрийският канцлер.В същото време той посочи, че преговорите все още са в ход и се надява да бъде прието ново предложение. Извънредната среща на върха на ЕС относно финансовата рамка за периода 2021 до 2027 година е насрочена за 20 февруари.Държавите, които внасят в бюджета на Съюза повече, отколкото получават, искат членството да остане на 1% от БВП, но Европейската комисия предлага 1,11%, а Европейският парламент смята, че е приемливо то да бъде 1,3%.", "date": "2020.02.03", "title": "Себастиан Курц заплаши ЕС с вето на бюджета"}
{"url": "http://www.cross.bg/povisheno-shofyorite-vnimanie-1624398.html", "text": "/КРОСС/ До 5 февруари шофьорите да се движат с повишено внимание и съобразена скорост при км 344 на АМ „Тракия“ и по път I-9 Ахелой-Поморие поради дооборудване на контролни рамки на тол системата.До 4 февруари шофьорите да се движат с повишено внимание при км 344 на АМ „Тракия“ в посока Бургас. Движението ще се осъществява поетапно в една от трите ленти. Необходимо е шофьорите да карат с повишено внимание, да спазват стриктно поставената сигнализация и ограничението на скоростта от 90 км/ч.     До 5 февруари шофьорите да се движат с повишено внимание при км 344 на АМ „Тракия“ в посока София. Движението ще се осъществява поетапно в една от трите ленти. Необходимо е шофьорите да карат с повишено внимание, да спазват стриктно поставената сигнализация и ограничението на скоростта от 90 км/ч.  До 5 февруари шофьорите да се движат с повишено внимание при км 211 на път I-9 Ахелой – Поморие. Движението ще се осъществява в една лента. Участъкът е сигнализиран с пътни знаци.", "date": "2020.02.03", "title": "До 5 февруари шофьорите да се движат с повишено внимание на АМ „Тракия“ "}
{"url": "http://www.cross.bg/pernik-momenta-ikonomikata-1624399.html", "text": "/КРОСС/ \"Вече започна и дългоочакваният проект, който цели да се справят хората с водния режим. Трети ден екипи на държавната компания монтажи поставят тръби за новия водопровод от Мало Бучино към Перник. През него ще се черпи вода от язовир Бели Искър.Близо един километър от трасето вече е изкопано. И в момента екипите работят. Пътят Голямо Бучино - Перник е затворен заради дейностите, които се извършват, и така ще бъде до средата на февруари, а 40 дни ще е периодът, в който ще се изгражда спасителният тръбопровод за Перник. През това време вода ще се черпи от язовир Студена\", коментира Емил Караниколов, министър на икономиката в Сутрешния блок на БНТ.\"Към момента водата от язовира ще стигне. Очакваме и снеговалеж, но ще го коментираме сряда, четвъртък и петък. Към момента не трябва да имаме притеснения. Гоним до 40 дни, но се надявам, както и премиерът разпореди, да сме до 30 дни готови. Виждате първият един километър е готов. Вече поставяме и тръби. Тук се оказа, че има едно блато, което наводнява. Сега ще изпомпаме, ще създадем организацията и считам, че вероятно до 30 дни ще сме готови\", каза още Караниколов.Министърът на икономиката каза, че административните процедури са забавили работата им около 3 дни, но ще ги наваксат. Очакваме днес към обяд да се включат и от Строителната камара с конкретни проекти. Те ще започнат работа по помпената станция, която е в другия край на този обект и считам, че с тяхната помощ 30 дни е срок, който е постижим, каза още министърът на икономиката.", "date": "2020.02.03", "title": "Емил Караниколов: Близо един километър от трасето към Перник вече е изкопано"}
{"url": "http://www.cross.bg/remont-vrati-anesteziolozi-1624395.html", "text": "/КРОСС/ Интензивното отделение в столичната педиатрия отваря врати след основен ремонт. Средствата за него бяха събрани от дарения, а самият ремонт е дело на доброволци. Отделението спря да приема пациенти в края на миналата година заради липса на анестезиолози. Припомняме, че петима специалисти напуснаха Педиатричната клиника след случая с починалото 3-годишно момченце, а пациентите бяха препращани към други болници. От днес започват работа новите анестезиолози.", "date": "2020.02.03", "title": "След основен ремонт: Столичната педиатрия отваря врати"}
{"url": "http://www.cross.bg/otnemane-imyshtestvo-banevi-1624434.html", "text": "/КРОСС/ На 3 февруари 2020 г., исковите молби срещу Баневи, бяха внесени в Бургаския окръжен съд, с приложения и писмени доказателства от над 300 тома.На 29 януари комисията за противодействие на корупцията и за отнемане на незаконно придобитото имущество (КПКОНПИ) взе решение за внасяне в Бургаския окръжен съд на иск за отнемане на имущество срещу Николай и Евгения Баневи и свързани с тях юридически лица на обща стойност 140 523 982.29 лв.Двамата са обвинени в участие в организирана престъпна група за финансови престъпления.Припомняме, че на 22 януари имаше подобен казус. КПКОНПИ искаха да се отнеме имущество на Ветко и Маринела Арабаджиеви и свързани с тях юридически лица на обща стойност 379 444 968 лв.Искът е формиран от Комисията за противодействие на корупцията и за отнемане на незаконно придобитото имущество (КПКОНПИ) и е внесен в Софийския градски съд (СГС)Комисията претендира отнемане на недвижими имоти по цялото Черноморие (къмпинг \"Черноморец\", къмпинг \"Каваците\", къмпинг \"Златната рибка\" и др.), моторна яхта, акции и дялове от търговски дружества, както и множество движими вещи, сред които златни накити и скъпоценни камъни на Баневи.", "date": "2020.02.03", "title": "С 300 тома доказателства КПКОМПИ иска имуществото на Баневи"}
{"url": "http://www.cross.bg/pomosht-patzient-patzienti-1624433.html", "text": "/КРОСС/ Лекари и зъболекари ще могат да отказват помощ на агресивни пациенти съгласно записаното , съобщава БНТ. Изключение ще се прави единствено ако пациентът е в спешно състояние.Самите медици обаче признават, че позовавайки се на положената клетва, едва ли ще има лекар, който да откаже медицинска помощ на пациент.В етичния кодекс на лекарите е записано отдавна, че на агресивен пациент може да бъде отказана помощ. От тази година въпросният текст вече е част от договор, който урежда отношенията между лекарите и НЗОК.Председателят на Българския лекарски съюз д-р Иван Маджаров посочи, че често пациенти си позволяват да се държат грубо само защото не може да се отказва лечение в кабинета.От своя страна от Националната пациентска организация определиха новото правило като добро, но предупредиха за подводни камъни при тълкуването на текста.Говорителят на организацията Наталия Маева коментира, че може някой лекар наистина да откаже медицинска помощ и да се стигне до неприятен завършек с пациент в спешно състояние.През първите шест месеца на 2019 г. над медици в спешни отделения са общо 34. 230 пък са случаите на вербална агресия.", "date": "2020.02.03", "title": "Лекарите вече имат право да откажат лечение на агресивни пациенти"}
{"url": "http://www.cross.bg/sofiya-proverka-letishte-1624383.html", "text": "/КРОСС/ Здравният министър ще направи извънредна проверка на Летище София. Той иска да се увери как работят термокамерите.Същевременно остават в сила извънредните мерки за сигурност и въведената 4 степен на опасност заради коронавируса.", "date": "2020.02.03", "title": "Здравният министър с извънредна проверка на Летище София"}
{"url": "http://www.cross.bg/kralstvo-barnie-obedinenoto-1624426.html", "text": "/КРОСС/ Европейската комисия прие насоки за бъдещите преговори с Обединеното кралство.Тъй като Обединеното кралство иска да напусне единния пазар и митническия съюз, както и да сложи край на свободното движение, е ясно, че то няма да може да се облагодетелства от икономическите права и предимства на страна членка, заяви Мишел Барние и допълни:“Ще имаме два отделни пазара вместо един общ. Правилата за произход и митническите формалности ще се прилагат между Обединеното кралство и ЕС. Достъпът до европейския пазар ще става чрез сертифициране и разрешение, както и при осъществяване на надзор. Няма да има хармонизиране или взаимно признаване на правилата“, каза Барние.Като други области на сътрудничество Барние посочи борбата срещу тероризма, сигурността, външната политика.Той уточни, че насоките за бъдещите отношения, както и проектът за политическа декларация ще бъдат представени утре в Европейския парламент.Барние изрази надежда, че Европейският съвет ще ги одобри на 25 февруари и тогава ще могат да започнат преговорите, които по принцип, трябва да приключат до края на годината.", "date": "2020.02.03", "title": "ЕК прие насоки за преговори с Обединеното кралство"}
{"url": "http://www.cross.bg/detzata-vulchev-obrazovanie-1624428.html", "text": "/КРОСС/ В следващите между 7 и 10 години пазарът на труда в България ще изпита критичен недостиг на специалисти във всички сфери. Мрачната прогноза направи образователният министър Красимир Вълчев във Варна. Младите хора, които ще навлизат на пазара на труда, ще бъдат едва две трети от тези, които ще излизат от него.\"Най-големият недостиг ще бъде на технически кадри с професионално и висше образование и там ще бъде най-голямата обществена и икономическа загуба\", предупреди министърът.През последните години се отчита недостатъчно търсене на инженерно-техническо образование, както в професионалното, така и във висшето образование. Затова МОН разработва политики, насочени към привличането на повече деца и студенти в тези професионални направления.Според Вълчев, все по-малко ученици решават да държат матури по математика, физика и химия. Той изнесе данни, че по математика се явяват едва 2000 ученици, над 200 по химия и по физика, и не могат да бъдат захранени инженерно-техническите и природоматематическите, дори икономическите специалности.Министърът коментира още, че основно предизвикателство пред образователната система и родителите е да бъдат накарани децата да четат. По думите му четенето от екрани не благоприятства по-задълбоченото четене, смята Вълчев. Той обясни, че изграждането на функционална грамотност става с четене, решаване на задачи и чрез провокиране на децата да учат извън училище.Вълчев коментира и нововъведенията при Националното външно оценяване след четвърти клас. Диктовката от аудиофайл не трябвало да притеснява никого, защото щяла да е достатъчно бавна, съобразена с нивото на децата. Веднъж ще се изчете целия текст, след това на смислови части с повторения, дикцията на четящия ще бъде ясна. Министърът каза, че от външното оценяване след четвърти клас не зависи бъдещето на децата. \"Най-важното е да се анализират резултатите на училищно ниво, да се видят къде са дефицитите и да се работи с тях. Не искам добри резултати от външното оценяване, а искам всяко училище да прави усилия да преодолява образователните трудности на децата и да работи с тях съобразно дефицитите им\", уточни Вълчев.Министърът коментира също, че се обсъжда въвеждането на задължителна предучилищна подготовка на децата на четири години. В момента 78% от децата на тази възраст са записани в системата на предучилищното образование. При петгодишните този процент е 91, а при шестгодишните - 92-93 на сто. Проблемът е, че от необхванатите деца три четвърти са от семейства, които нямат отношение към образованието и чиито майчин език не е български.", "date": "2020.02.03", "title": "Задава се глад за специалисти във всички сфери"}
{"url": "http://www.cross.bg/tryd-chasa-monitor-1624385.html", "text": "/КРОСС/  - Спират продажбата на джипове 4x4 в Европа; - Криптовалута търси балами за 15 000 лв.; - Влакът закъсня с 372 дни за година; - 300 на отглеждане в психиатриите, близките не ги искат; - Гешев: До края на годината българите ще живеят по-спокойно. Само за ден 11 рецидивисти са в ареста в Белослав; - Китайци и руснаци основни играчи в състезанието за стратегически инвеститор на АЕЦ „Белене\"; - 14 дни изолация за българите от Ухан;- Заловеният половин тон кокаин е за 100 млн. лева; - Главният прокурор Иван Гешев: Арестът на Васил Божков в ОАЕ е официално потвърден; - Държавата си взе Червената къща от кръга Капитал; - Групата на Васил Божков се събра зад решетките; - Всеки ден по едно дете става жертва на насилие; - Емил Димитров министър на околната среда и водите: При мен вече работи оперативен център, който ще следи водата като въздуха - всекидневно; - Професор Димитър Йончев, експерт по национална сигурност, пред „Труд\": Либерализмът надмина социализма по глупост и манипулации; - Българинът Стоян Конев, който се завърна от Ухан: \"Друга страна не би се справила така бързо с подобна ситуация\"; - За Гешев и справедливостта; - Турбулентната седмица на България; - Инфлацията у нас рекордна за последните 7 години; - Прокопиев държи мейнстрийма, пере обвиняеми олигарси през него; - Психиатрията като общежитие; ", "date": "2020.02.03", "title": "Преглед на печата за 3 февруари"}
{"url": "http://www.cross.bg/shpan-grypata-vruzka-1624425.html", "text": "/КРОСС/ Страните от Г-7 планират да обсъдят единен подход към коронавируса, съобщи германският министър на здравеопазването Йенс Шпан, цитиран от ДПА.Шпан съобщи, че е разговарял с американския си колега и че се прави опит за обща оценка на епидемията. Двамата са се съгласили, че трябва да се организира конферентна телефонна връзка между здравните министри на страните от Групата на седемте.„Няма смисъл една страна сама да взема мерки, особено в Европа“, каза Шпан и допълни, че е във връзка с други европейски страни от Г-7.В Групата на седемте влизат САЩ, Япония, Канада, Франция, Германия, Италия и Великобритания. Засега ограниченията над пътуванията не са успели да спрат разпространението на вируса, който се появи в Китай и е засегнал над 20 държави.", "date": "2020.02.03", "title": "Страните от Г-7 планират да обсъдят единен подход към коронавируса"}
{"url": "http://www.cross.bg/kampaniya-danuchnata-april-1624386.html", "text": "/КРОСС/ Започва данъчната кампания в София. От 3 февруари до 30 април, всеки, който си плати данъците, може да ползва и отстъпка в размер на 5 %. Условието обаче е да се плати цялата сума наведнъж.До края на април е и крайният срок и за първата вноска на такса битови отпадъци.", "date": "2020.02.03", "title": "Започва данъчната кампания в София"}
{"url": "http://www.cross.bg/gradysa-planinite-denya-1624384.html", "text": "/КРОСС/ Седмицата започва с два необичайно топли за сезона дни. В най-топлата част на денонощието в понеделник термометрите ще гонят стойности между 13 и 18 градуса. Най-високите температури  ще са в централните и западните райони на Северна България, и в централната част на Горнотракийската низина. Вятърът ще е силен около и следобед с пориви над 50 километра в час в почти цялата Дунавска равнина и на югоизток в полите на Странджа. Жълт код за силен вятър  е обявен в почти цяла България, без югозападните и южните области.В планините ще е топло за сезона и ветровито със скорост на вятъра над 100 км/ч.  – първо в западните планински масиви, а по-късно през деня по централните и източните склонове на Стара планина. Температурите в топлата част на деня ще са от 2 до 9 градуса над нулата.Първи снежен циклон с по-значителни валежи у нас ще се развива в следващите дни над Централна и Източна Европа. Центърът на областта с ниско атмосферно налягане преминава северно от страната.След високи дневни температури във вторник през деня, рязко захлаждане привечер и през нощта срещу сряда. Заради голямата разлика в атмосферното налягане, застудяването ще започне с много силни пориви на вятъра от северозапад. Температурите в западната половина на страната бързо ще паднат и валежите от дъжд ще преминават в сняг. По планините и проходите ще има навявания – очакват се усложнения с трафика. Снежната покривка към края на работната седмица ще е между 5 и 15 сантиметра в равнините, до 20-25 сантиметра в предпланинските райони и до 40-50 сантиметра в планините.Рязкото захлаждане ще е особено осезаемо, тъй като температурите ще паднат с 10-15 градуса и ще се задържат ниски до края на седмицата. Очакваме минимални стойности около минус 10 градуса през почивните дни. ", "date": "2020.02.03", "title": "Седмицата започва с два необичайно топли за сезона дни"}
{"url": "http://www.cross.bg/nagradi-specheli-naii-dobur-1624387.html", "text": "/КРОСС/ Филмът „1917“ за Първата световна война е големият победител на филмовите награди БАФТА в неделя, след като спечели общо седем награди.Лентата на Сам Мендес получи наградата за най-добър филм, най-добър британски филм, най-добър режисьор и най-добра кинематография.„Жокера“ спечели три награди, включително за най-добър актьор за Хоакин Феникс, докато Рене Зелуегър беше обявена за най-добра актриса за портрета си на Джуди Гарланд във филма „Джуди“.Корейският филм „Паразит“ спечели две награди – за оригинален сценарий и филм не на английски език.Сам Мендес е първият британски победител в най-добрия режисьор на БАФТА, откакто Дани Бойл спечели за „Беднякът-милионер“ през 2009 година.Брад Пит спечели най-добър актьор в поддържаща роля за ролята си във филма на Куентин Тарантино „Имало едно време в Холивуд“.Лора Дърн беше обявена за най-добра актриса в поддържаща роля за изпълнението си на адвокат в „Брачна история“.", "date": "2020.02.03", "title": "„1917“ е големият победител на филмовите награди БАФТА"}
{"url": "http://www.cross.bg/sandurs-vodi-predi-1624389.html", "text": "/КРОСС/ Американският сенатор Бърни Сандърс води преди днешните първи предварителни избори в Демократическата партия за излъчване на кандидат за президент на САЩ.Изборите сред активистите на демократите ще се проведат в Айова.Според последното социологическо проучване на Emerson College преди гласуването Сандърс е подкрепян от 28%, а със седем процента назад е бившият вицепрезидент Джо Байдън, който е подкрепян от 21 на сто от респондентите. На трето място е Пийт Бутиджидж с 15%, а сенатор Елизабет Уорън е с 14 на сто подкрепа.Сандърс води предимно заради популярността си сред младите демократи - 45% от тези на възраст между 18 и 49 г.", "date": "2020.02.03", "title": "Бърни Сандърс води със 7% на Джо Байдън преди днешното гласуване в Айова"}
{"url": "http://www.cross.bg/zhiveeshtite-v-kazanlushkiya-blok-karmen-pochistiha-boklyka-1624388.html", "text": "/КРОСС/ „Много сме щастливи, че нещата се промениха. Това е пример, че промяната е възможна и може да успеем заедно. По магазините масово ромите купуват торби за боклук”, казаха в ефира на „Здравей, България” организаторите на инициативата.Преди две седмици полиция влезе в ромския квартал. Причината е връчване на актове на живеещите в блок „Кармен“ за изхвърлянето на боклуци зад блока и замърсяване на околната среда. Неприятните гледки с отпадъци ви показахме неведнъж в ефира на NOVA.От общината обявиха, че по желание на хората ще бъде сложено видеонаблюдение, за да може, ако има нарушители, те да бъдат глобени.", "date": "2020.02.03", "title": "Живеещите в казанлъшкия блок „Кармен” почистиха боклука"}
{"url": "http://www.cross.bg/tema-vasil-bulgariya-1624378.html", "text": "/КРОСС/  Под карантина - как светът ще спре коронавируса? Последна информация и коментари; Започна изграждането на тръбопровода Мало Бучино - Перник. Кога в града ще дойде водата? Министър Емил Караниколов; Как ще бъде преместена колекцията на Васил Божков? Позицията на Инспектората за опазване на културното наследство; Политика и скандали. Анализ на проф. Антоанета Христова и доц. Татяна Буруджиева; Какви мерки вземат властите, за да не влезе коронавирусът в България? Гост: Главният здравен инспектор д-р Ангел Кунчев; Последна информация за състоянието на българите, които се прибраха от блокираната провинция Ухан; Как се стигна до спецакцията и задържането на Васил Божков? Коментар на ген. Атанас Атанасов; Къде ще бъдат преместени уникалните антики от колекцията на бизнесмена Васил Божков?; Как съпругата на Румен Радев е била назначена за пиар на ВВС? Гост: Николай Ненчев, бивш министър на отбраната; Защо местните организираха нощни отряди, които да следят за изхвърляне на боклуци?; Пътен полицай, разследван за търговия с влияние и пране на пари, нападна журналисти на NOVA и счупи камерата им. Как ще бъде наказан?;За сблъсъка между главния прокурор и президента. И за скандала с хазарта и ареста на Васил Божков. Говори президентът на България от 2012 г. до 2017 г. - Росен Плевнелиев; Връщаш стока след покупка в интернет, но не ти връщат парите. Може ли да останем с празни ръце след пазаруване онлайн?;  ", "date": "2020.02.03", "title": "Теми и гости в сутрешните блокове на телевизиите на 3 февруари"}
{"url": "http://www.cross.bg/rodeni-na-fevryari-1624380.html", "text": "/КРОСС/ , почетен президент на ФК \"Локомотив\" (Пд);, началник на кабинета на министъра на спорта;, председател на фондация \"Христо Ботйов\";, волейболист;, бивш футболист, треньор; ", "date": "2020.02.03", "title": "Родени на 3 февруари"}
{"url": "http://www.cross.bg/napadatelyat-ot-london-e-bivsh-zatvornik-1624382.html", "text": "/КРОСС/ Мъжът, елиминиран от полицията в Великобритания, се оказа известен престъпник, наскоро излязъл от затвора. 19-годишният младеж беше застрелян от органите на реда в Южен Лондон, след като нападна с нож минувачи в неделя. Действията му бяха определени като \"свързани с тероризъм\".Според информацията атентаторът е излежавал присъда за пропаганда на терористична организация.", "date": "2020.02.03", "title": "Нападателят от Лондон е бивш затворник"}
{"url": "http://www.cross.bg/sustoyanie-popov-kynchev-1624381.html", "text": "/КРОСС/ Двамата българи, които се прибраха от китайския град Ухан, са минали тестовете за коронавирус във ВМА и те са били отрицателни. Това съобщи тази сутрин доц. Георги Попов, началник катедра „Инфекциозни болести”.От болницата уверяват, че за момента няма основания за паника. Двамата приети – един мъж и една жена, са в добро състояние, но ще останат под наблюдение.„На средния инкубационен период ще направим нов тест”, поясни доц. Попов.Засега са настанени в стаи с контролиран достъп.Разпоредените в края на миналата седмица мерки за недопускане на коронавируса в България са в сила, а ако се налага, ще бъдат разпоредени още. Това заяви д-р Ангел Кунчев, главен държавен здравен инспектор.„Освен на Летище София, медицински специалисти има вече и във Варна и Бургас. Това ще продължи до второ нареждане. По-важно е здравната система в страната да е в състояние навреме да хване такива случаи, да ги изолира и да не се допусне вътрешно предаване на вируса”, заяви д-р Кунчев. „Има данни за сравнително успешно лечение в Тайланд, но всичко е на ранен етап”. ", "date": "2020.02.03", "title": "ВМА: Отрицателни са тестовете на двамата българи"}
{"url": "http://www.cross.bg/chasa-gleda-delo-1624379.html", "text": "/КРОСС/ От 09.00 часа в Специализирания наказателен съд ще се гледа наказателно дело от общ характер за образуване и ръководене на организирана престъпна група на Д.М., И.М., А.Д., Ц.Р., Р.Р и др.От 09.30 часа в Специализирания наказателен съд ще се гледа наказателно дело от общ характер за образуване и ръководене на организирана престъпна група на С.М., Р.Й. и П.Б.От 10.00 часа в Специализирания наказателен съд ще се гледа наказателно дело от общ характер за образуване и ръководене на организирана престъпна група на И.И., Х.Г., А.С., С.Х., Й.Й., Б.Р., Ф.А., А.Х., Г.А. и К.К.От 10.00 часа в Специализирания наказателен съд ще се гледа наказателно дело от общ характер за участие в ръководството на престъпна организация или група на Б.И., И.И., В.И., В.А. и Ц.Б.От 10.00 часа в Специализирания наказателен съд ще се гледа наказателно дело от общ характер за образуване и ръководене на организирана престъпна група на В.Р., Г.Г. и Д.Г.От 10.00 часа в Специализирания наказателен съд ще се гледа наказателно дело за лично укривателство на И.Х.От 10.00 часа в Специализирания наказателен съд ще се гледа наказателно дело от общ характер за образуване и ръководене на организирана престъпна група на Д.Ф., Б.Б., Й.Ч., С.С. и Н.Н.От 10.30 часа Съветът за партньорство към Висшия съдебен съвет ще проведе първото си заседание в зала № 107 в сградата на ВСС.От 11.00 часа в Специализирания наказателен съд ще се гледа наказателно дело от общ характер за образуване и ръководене на организирана престъпна група на О.М., Г.И., Т.Р., Е.С., З.Т., М.Г., Н.П., Т.Т., Г.Е., Е.Г., Н.Д., В.С., Е.С. и У.Ш.От 13.30 часа в Специализирания наказателен съд ще се гледа наказателно дело от общ характер за изнудване на В.Д. и И.М.От 14.00 часа в Специализирания наказателен съд ще се гледа наказателно дело от общ характер за участие в ръководството на престъпна организация или група на И.Г. и М.А.От 16:00 ч. в офиса на Национална пациентска организация (ул. „Любен Каравелов“ №3) ще се проведе Кръгла маса, посветена на пациентските права.От 11:00 часа, във Военен клуб - Благоевград ще се проведе пресконференция по повод отбелязването на 10 години от създаването на Драматичен театър \"Проф. Енчо Халачев“.От 19.00 часа в Културен център „Морско казино“ в Бургас ще бъдат излъчени допълнителни прожекции на филмите \"Аз, Леонардо\" и \"Микеланджело: безкрайност\".От 09.00 часа в Регионалното управление на образованието - град Варна. министърът на образованието и науката Красимир Вълчев ще отговаря на журналистически въпроси. В 9.40 министър Вълчев ще бъде в Основно училище „Св. св. Кирил и Методий“, с. Старо Оряхово, а в 11 часа - в Детска градина „Мечо Пух“ в гр. Долни чифлик. В 14.20 ч е предвидено посещение в Детска градина „Детелина в гр. Дългопол, а в 15 ч – в СУ „Св. Климент Охридски“.От 13.00 часа в сградата на Регионален бизнес инкубатор, ул. „Христо Ботев“ № 93, офис „Европа Директно-Видин“, ще се състои заключителна пресконференция за представяне на резултатите от проект „Трансгранично религиозно наследство“.В 09.00 часа в зала 1 на Апелативния съд ще се проведе заседание по делото, образувано по жалба на подсъдимия Г. Г. срещу присъда, постановена от Окръжен съд – Стара Загора на 10.09.2019 г. С нея той е признат за виновен за съставяне на неистински документи.В 09.30 часа в зала 10 на Окръжния съд ще се състои заседание по делото срещу В. К., Н. М. и Р. М., обвинени за притежание с цел разпространение на екстази в особено големи размери.В 09.30 часа в зала 1 на Окръжния съд ще се проведе заседание по делото срещу О. Д. и неговият баща М. Д., обвинени за причиняваме на смърт на две лица и средна телесна повреда на едно лице по непредпазливост при управление на лек автомобил.В 10.30 часа в зала 1 на Апелативния съд ще се състои заседание по делото, образувано по протест на Окръжна прокуратура – Хасково и по жалби от подсъдимите срещу присъда на Окръжен съд – Хасково. Подсъдимият Н. Н. е признат за контрабанда на 103 килограма хероин през ГКПП “Капитан Андреево“ в съучастие с Г. С.В 14.30 часа в зала 9 на Районния съд ще се проведе заседание по делото срещу И.М., обвинен за извършени непристойни действия, грубо нарушаващи обществения ред, като деянието е съпроводено със съпротива срещу орган на властта – пол. служители при РУ – гр. Раковски, както и за нанасяне на лека телесна повреда на полицейски служител.", "date": "2020.02.03", "title": "Предстоящи събития в страната на 3 февруари"}
{"url": "http://www.cross.bg/stava-purviyat-istoriyata-1624002.html", "text": "/КРОСС/  - Мехмед II става султан на Османската империя. - Колонията в Масачузетс издава първите банкноти в САЩ. - Петър I лишава своя син Алексей от правото да наследи руския престол. - Търговци от Санкт Петербург и Москва подаряват на императрица Елисавета 76-каратов диамант в знак на благодарност за митническите облекчения в Русия. - Илинойс е формиран като отделна територия на САЩ.- В Швейцария започва промишлено производство на кашкавал. - Гърция получава независимост от Османската империя. - При пожар изгаря зданието на канадския парламент в Отава. - В Париж се състои първото заседание на Обществото на народите. - Харалампи Джамджиев патентова в Прага модел самолет под името Бързолет. - В Нова Зеландия е регистрирано най-опустошителното в историята на страната природно бедствие - земетресение с 258 жертви. - Започва Ялтенската конференция, на която се решава съдбата на Европа. - В Аляска е измерена най-ниската температура на въздуха в цяла Северна Америка (-63 °С). - Елизабет II става първият британски монарх, посетил Австралия. - Френският химик от виетнамски произход Нгуен Бу Хои обявява за откриването на причинител на рак в тютюневия дим. - Белгия, Нидерландия и Люксембург създават митническия съюз Бенелюкс.- В самолетна катастрофа близо до езерото Клиър Лейк загиват музикантите Бъди Холи, Ричи Валънс и Биг Бупър. - Съветският непилотиран космически апарат Луна 9 става първият апарат в света, осъществил меко кацане и предал снимки от повърхността на Луната. - В Австралия е извършена последната екзекуция на осъден на смърт. - Ясер Арафат е избран за лидер на ООП. - Гру Харлем Брундтланд става първата жена министър-председател на Норвегия. - В Парагвай след 35-годишна диктатура е свален генерал Алфредо Стреснер. - САЩ прекратяват икономическото ембарго над Демократична република Виетнам, наложено през 1964 г.- Американски военен самолет прелита ниско и прерязва кабела на лифт в курорта Кавалезе (Италия), една от кабините и пада и загиват 20 души. ", "date": "2020.02.03", "title": "3 февруари в историята"}
{"url": "http://www.cross.bg/simeon-boga-anna-1624000.html", "text": "/КРОСС/ Четиридесет дни след раждането на Господа Иисуса Христа света Дева Мария донесла своя Младенец в Йерусалимския храм според Мойсеевия закон, който заповядвал, всяко първородно от мъжки пол да бъде посвещавано или представяно на Бога (Изх. 34:19-20, Чсл. 18:15-16). Това било установено за спомен на избавянето на израилските първородни от смъртта, която поразила всички египетски първородни от човек до добитък (Изх 12:29). Затова всеки първородин като собственост на Господа бил длъжен с определена от закона цена да бъде откупен. А след навършване на 40 дни от рождението майката на първородния принасяла в жертва на Бога агне. Ако майката е бедна, принасяла гургулица или два гълъба. На този закон смирено се подчинила и света Богородица.По това време в Йерусалим живеел един благочестив старец на име Симеон. Той с вяра очеквал идването на Месия – Христос, защото му било обещано от Светия Дух, че няма да умре, докато не види Христа Господен...Преданието разказва, че Симеон бил един от седемдесетте преводачи на старозаветния текст на Библията от еврейски на гръцки, които египетския цар Птоломей ІІ Филаделф (285-246 г. пр.Хр.) назначил с тази преводаческа задача. На Симеона се паднало да преведе книгата на пророк Исаия. И когато стигнал до глава 7 стих 14, помислил, че в еврейския текст има грешка, като е казано:  Посегнал да поправи думата Девица, но ангел Господен го спрял: \"Писаното е точно, затова нищо не поправяй! Ти няма да умреш, докато не видиш с очите си изпълнението на тия думи\".Сега по внушение на Светия Дух Симеон влязъл в храма, когато донясли Иисуса. Той Го взел на ръце и в пророческо вдъхновение извикал: \"Сега отпускаш Твоя раб, Владико, според думите си с миром, защото очите ми видяха Твоето спасение, което си приготвил пред лицето на всички народи, - светлина за просвета на езичниците и слава на Твоя народ Израиля!\" Йосиф и св. Дева се чудели на тия негови думи. А той, като ги благословил, обърнал се към Мария и казал: (Лука. 2:25-35).Тия думи, тогава не напълно ясни за ония, които ги чули, са ни обяснени чрез земния живот на Спасителя. Той дал на народите нов закон – закона на любовта и благодатта, но Самия Той и Неговото учение станали за мнозина предмет на спорове и противоречия. А пресвета Богородица по време на страданията и кръстната смърт на своя Син преживяла такава скръб, че действително меч пронизал душата й.Освен св. Симеон, още и пророчица Анна познала в Младенеца Иисус обещания Месия – Христос. Анна, дъщеря Фануилова овдовяла млада, но не се омъжила втори път, а се посветила на служение на Бога, намирала се постоянно в храма и очаквала с твърда вяра идването на Спасителя. Като видяла Иисуса, тя започнала да слави Бога и да говори за Младенеца на всички, които очаквали избавление чрез Месия – Христос.Христовата църква причислила Сретение Господни към дванадесетте велики празници в годината, а на другия ден след този празник чества паметта на свети Симеон Богоприемец и на пророчица Анна. Този празник, установен още в ранните векове на християнството, започнал да се празнува особено тържествено от времето на византийския император Юстиниан Велики (527-565 г.).", "date": "2020.02.03", "title": "Сретение Господне Св. праведни Симеон Богоприемец и пророчица Анна"}
{"url": "http://www.cross.bg/zrenieto-goraii-blusnat-1624407.html", "text": "/КРОСС/ Незрящ мъж в Полша беше блъснат от кола, след което си възвърна зрението. За това пише в Мирър, като се позовава на местни медии.Януш Горай изгубил зрението си преди 20 години, когато в резултат на алергична реакция започнал да има проблеми с ретината на дясното око, а и лявото му око можело да различава само форми и светлина.След като бил блъснат от кола на пешеходна пътека, той се нуждаел от операция на тазобедрена става. Но след две седмици рехабилитация мъжът внезапно си възвърнал способността да вижда. Освен това, през това аномално кратко време, всички наранявания, претърпени в произшествието, заздравели.\"Страничният ефект\" на лекарствата, предписани му в болницата, се счита за основната версия на необичайното явление. Самият пациент е склонен да вярва, че зрението му се е върнало поради факта, че в момента на инцидента първо е ударил главата си върху капака на колата, а след това и в асфалта.Лекарите няма да могат да определят точната причина за случилото се. След освобождаването от болницата Горай отказва да участва в изследвания. Той обаче не се сбогува напълно с лекарите, тъй като получава работа като охранител в същата болница. ", "date": "2020.02.03", "title": "Кола блъсна слепец и му върна зрението "}
{"url": "http://www.cross.bg/iskat-ponyakoga-istinata-1623998.html", "text": "/КРОСС/ \"Понякога хората не искат да чуят истината, защото не искат да видят илюзиите си разбити.\"Фридрих Ницше ", "date": "2020.02.03", "title": "Понякога хората не искат да чуят истината"}
