{"url": "http://www.cross.bg/sfinksa-razkopki-cherti-1620387.html", "text": "/КРОСС/  Египетски археолози откриха малка статуя, копие на Сфинкса, по време на разкопки в провинция Ел Миня в централната част на страната, съобщава БГНЕС.Според експерти статуята е направена от варовик, височината й е 35 см, а дължината - 55 см. Мини сфинксът има ясни черти и детайли, които отразяват уменията на древноегипетския скулптор. Кога точно е изработена все още не е установено.По време на същите разкопки археолозите са открили и амулети, изработени от фаянс, керамика, глинени съдове с различни форми и размери и бутилка от алабастър.Хефрен, четвъртият фараон от четвъртата династия на Старото царство (около 2500 г. пр. н. е.), е наредил създаването на известния Сфинкс в Гиза. Той представлява статуя на лъв с човешко лице и все още се смята за най-големия в света.Вярва се, че Хефрен е заповядал на скулпторите да дадат негови собствени черти на лицето на Сфинкса. Според историците всички следващи фараони са приемали за свой дълг да заменят главата на Сфинкса със своя образ, без да променят основата му. ", "date": "2019.12.15", "title": "Откриха мини копие на Сфинкса при разкопки в Египет"}
{"url": "http://www.cross.bg/ruka-rabotna-kvalifitzirana-1620383.html", "text": "/КРОСС/  Германия е изправена пред опасност от изнасяне на компании от различни сектори в чужбина поради недостиг на квалифицирана работна ръка, предупреди германският канцлер Ангела Меркел.Тя изтъква необходимостта да се положат усилия за привличане на достатъчен брой специалисти, защото в противен случай компаниите ще бъдат принудени да мигрират.Призивът идва ден преди насрочената за понеделник среща на представители на германското правителство, работодателите и профсъюзите за имиграцията на квалифицирана работна ръка.Те ще обсъдят и как новият германски закон за привличане на висококвалифицирани имигранти да бъде задействан по-бързо.Той  трябва да влезе в сила на 1 март 2020 година и има за цел да улесни пристигането и оставането в Германия на квалифицирана работна ръка от страни извън Европейския съюз. ", "date": "2019.12.15", "title": "Меркел: Компании се изнасят заради липса на работна ръка "}
{"url": "http://www.cross.bg/sestri-meditzinski-redno-1620392.html", "text": "/КРОСС/  Медицинските сестри вдигнаха палатков лагер пред Министерския съвет. Начело с Мая Илиева лидер на новоучредения Синдикат на медицинските специалисти, част от протестиращите медицински сестри ще нощуват в палатките. Те смятат лагерът да остане и утре. Приканват и гражданите да ги подкрепят.В протеста, които започна по-рано днес, участваха медицински специалисти от много други градове, освен София - Бургас, Пазарджик, Плевен, Хасково, Момчилград и Карлово. Те дойдоха с бусове, за които са събрали пари помежду си.Медицински сестри, акушерки, фелдшери и физиотерапевти от страната за пореден път тази година се събраха да протестират пред сградата на Министерския съвет по-рано днес, с искане за кардинални реформи в системата на здравеопазването. Те нямат политически искания, държат само договореното с министър Ананиев да се изпълни - по-добри условия за работа, по-високо заплащане, прозрачно разпределение на публичните средства, осигуряване на достъп до по-качествени здравни грижи на населението.\"Не е редно държавата да финансира частни дружества. Не е редно да се искат от пациентите какви ли не измислени такси\", казаха протестиращите, които държат това да се промени. Те настояват за реформа в системата на здравеопазването у нас. ", "date": "2019.12.15", "title": "Медицинските сестри вдигнаха палатков лагер пред МС"}
{"url": "http://www.cross.bg/kompaniya-sunya-ochila-1620388.html", "text": "/КРОСС/   се готви да пусне на пазара очила, които помагат за нормализирането на съня, предаде БТА.Очилата по нищо не се различават на външен вид от обикновените, обяснява създателят и изпълнителен директор на компания Sula Health Деймиън Килганън.Те обаче представляват преносимо устройство за светлинна терапия за подобряване на съня, оборудвано с филтри и миниатюрни лампи, излъчващи синя светлина.Специално мобилно приложение за смартфон предоставя възможност на потребителя да определя индивидуален терапевтичен режим. ", "date": "2019.12.15", "title": "Компания предлага очила за по-добър сън "}
{"url": "http://www.cross.bg/dimov-komentira-rezhim-1620391.html", "text": "/КРОСС/  Засега не изглежда да има нужда от налагане на воден режим в други населени места освен в Перник. Основната отговорност за проблема с водата носят ВиК-дружествата, каза министърът на околната среда и водите Нено Димов пред NOVA.„Ние нямаме правомощия да налагаме воден режим. ВиК пък не са длъжни да ни уведомяват, че водата в даден язовир свършва. За това трябва да знаят общинските власти\". Това каза министър Димов по темата с безводието в Перник. Той отбеляза, че „Студена\" е единственият язовир, при който „екологичният отток се пуска след осигуряването на вода за питейно-битови нужди\".Той коментира и проблема с мръсния въздух в страната. „Ако в 3-годишен срок общините не изпълнят заложените цели по отношение на чистотата на въздуха, те подлежат на санкции\", заяви Димов.Димов отбеляза, че в София има константно подобряване на качеството на въздуха през последните седем години. Той подчерта, че жителите на столицата са много по-чувствителни на тази тема, защото живеят по-добре.Според министъра местните власти трябва „сами да организират начина, по който да контролират с какво се отопляват домакинствата\". Коментарът му бе по повод предложението за инкриминиране на горенето на отпадъци.Нено Димов коментира и новината за заловения боклук от Италия, за който се предполага, че е бил предназначен за изгаряне у нас. „В МОСВ няма постъпило искане, нито издадено разрешение за внасяне на боклук от Италия\", заяви министърът. И подчерта, че България е една от страните, които горят най-малко горива, получени от отпадъци и единствената, въвела ограничение за внос.Министър Димов коментира и дали кабинетът е достатъчно стабилен, така че да изкара целия си мандат, предвид факта, че вече има сменен министър - Деница Сачева зае мястото на социалния министър.\"Просто трябва да погледнете ключовият закон - това е законът за бюджета, когато се приема закон за бюджета може да се види дали има стабилно мнозинство или не. Бюджетът беше приет безапелационно и по необходимия начин, за да гарантира следващата година, така че към този етап не виждам каквито и да било притеснения.\" ", "date": "2019.12.15", "title": "Нено Димов: Не се очертава воден режим в други градове"}
{"url": "http://www.cross.bg/nasledstvo-kyltyrno-yunesko-1620384.html", "text": "/КРОСС/  Ирландската (келтска) арфа е сред новите попълнения в Списъка на нематериалното културно наследство на ЮНЕСКО, съобщават световните агенции, цитирани от БТА.Инструментът, чийто звук наподобява звън на камбана, се използва в Ирландия от над хилядолетие. Музиката му е чествана в митологията и литературата.Сред новите попълнения в списъка е и маслодайната роза Дамасцена и свързаните с нея практики и занаяти в Сирия. Растението намира приложение в парфюмерията, козметиката, кулинарията, медицината.Междувременно от Списъка на нематериалното културно наследство на ЮНЕСКО беше изваден традиционният карнавал в Алст, Белгия, заради повтарящо се расистко и антисемитско съдържание. ", "date": "2019.12.15", "title": " Ирландската арфа влезе в Списъка на нематериалното културно наследство на ЮНЕСКО "}
{"url": "http://www.cross.bg/avramova-horata-programa-1620373.html", "text": "/КРОСС/  „С промени в законодателството, реализирането на инфраструктурни проекти и ефективно управление на европейските програми, се стремим да осигурим на хората навсякъде добро качество на живот.\"С тези думи министърът на регионалното развитие и благоустройството Петя Аврамова откри втория курс на Националната програма „Управленски умения\",на Българското училище за политика „Димитър Паница\".За постигането на тази цел по Оперативна програма „Региони в растеж\" 2014 - 2020 към края на ноември тази година по проекти са разплатени 1,5 млрд. лева. За обновяването на 39 големи и средни български града, за целия период на програмата, са осигурени 1,6 млрд. лева, съобщи министърът. „Това означават обновени градове,  улици, паркове и площади, културни и исторически паметници; подобрена социална и образователна инфраструктура, градски транспорт, стотици обществени и частни сгради вече са енергийно ефективни\", обясни Аврамова. Тя подчерта, че по линия на европейската солидарност до момента са рехабилитирани 21 пътни участъка с дължина над 343 км на стойност над 295 милиона лева, като всеки един от тези проекти е важен за живота на хората в съответния регион.Друго средство за преодоляване на дисбаланса между регионите е подобряването на пътищата, защото те са предпоставка за привличане на инвестиции и развитие на бизнес, така че хората да имат поминък и да не напускат родния си край, стана ясно от думите на регионалния министър.Като пример тя даде изграждането на магистрала „Хемус\", която ще спомогне за изравняване условията на живот между Северна и Южна България. Общият брой на населението, за което ще има полза от тази магистрала е около 2,9 млн. души върху площ от почти 44% от територията на страната.„Надеждите на Северозапада са свързани и със скоростния път Видин -Ботевград, а на Югозападна България - с доизграждането на „Струма\", отбеляза още министърът и подчерта, че и по двата проекта се работи усилено. Аврамова съобщи още, че е на финалната права и друг мащабен строеж - обходът на Габрово.„Инструмент за преодоляване на регионалните различия са и нормативните документи и по-конкретно промените в Закона за регионалното развитие и Закона за управление на средствата от европейските структурни и европейски фондове\", съобщи регионалният министър и допълни, че тези документи са важни, защото ще дадат финансовата опора, рамката и в същото време свободата за провеждане на регионална политика, съобразена с нуждите на всяко населено място.Това е и новата концепция, залегнала в разпределянето на средствата от следващия програмен период 2021-2027, стана ясно още от думите на министъра, когато разполагаемият ресурс по новата програма ще бъде близо 3 млрд. лева. С тези пари ще бъдат финансирани проекти от всяко населено място, всички ще имат равен достъп до ресурси. Ще се даде възможност няколко общини да работят заедно в един проект, обхващайки по-голяма територия на влияние и обединявайки няколко европейски програми за финансиране.На събитието министър Аврамова апелира местната власт да работи активно и в сътрудничество както помежду си, така и с публичните институции,  неправителствения сектор и гражданското общество, за да може всеки регион да се обедини около няколко ключови приоритета.„Необходими са усилията на всички - на централна и местна власт, на неправителствени и граждански организации, на хората по места, за да постигнем целта си - хората да останат и да се развиват там, където са корените и сърцето им\", заключи Петя Аврамова. ", "date": "2019.12.15", "title": "Петя Аврамова откри втория курс на Националната програма „Управленски умения\""}
{"url": "http://www.cross.bg/iskame-ilieva-zaradi-1620375.html", "text": "/КРОСС/  Пети национален протест на медицинските специалисти се провежда пред Министерския съвет в столицата. Организатор на проявата е учреденият преди дни Синдикат на медицинските специалисти, а основното искане е - реформа на здравната система.Медицинската сестра Мая Илиева, която месеци наред оглавява протестите на медицинските специалисти, обяви, че демонстрацията ще продължи през целия ден и през нощта на палатки, докато представители на Синдиката не бъдат приети за разговор с премиера Бойко Борисов:\"Искаме той да бъде гарант за това, което на нас са ни обещали, искаме да се променят правилата, искаме да има стандарти, искаме въвеждане на електронна здравна карта. Искаме да можем наистина да работим по тези правила. И разбира се искаме две минимални работни заплати, защото виждате, че нашите колеги заминават навън\", каза Илиева.Въпреки провеждането на протестната демонстрация движението в района на Министерския съвет се осъществява нормално.По-рано лидерът на синдиката Мая Илиева коментира още за \"Хоризонт\":„На много места вече са увеличени заплатите, но останалите ще бъдат увеличени след 1 януари, не навсякъде, разбира се. Ние затова ще следим, за да си решаваме проблемите и да си променяме условията на труд, така че да бъдат адекватни и да отговарят на българското законодателство. Защото в момента 90% от болниците не работят по закона, заради това че няма кадри, заради многото часове извънреден труд, заради нерегламентираните дежурства 24-36 часа. Изключително много нарушения, за които ние ще сигнализираме като синдикат\", каза Мая Илиева.Тя очакваше протестът да бъде подкрепен от надзиратели в затворите, полицаи и служители в столичния автотранспорт, които също са недоволни от условията, в които работят. ", "date": "2019.12.15", "title": "Протестиращи медици искат среща с Борисов "}
{"url": "http://www.cross.bg/korbin-mesta-partiya-1620377.html", "text": "/КРОСС/  Лидерът на британската опозиционна Лейбъристка партия Джереми Корбин се извини на избирателите днес заради лошото представяне на изборите на 12 декември, предадоха световните агенции.\"Съжалявам, че не бяхме на висота и поемам отговорността\", заяви Корбин в отворено писмо, публикувано от в. \"Сънди мирър\".Консерваторите на премиера Борис Джонсън спечелиха изборите в четвъртък. Те получиха 365 места в 650-местната Камара на общините на парламента. Това е с 48 места повече от местата, които те имаха досега и им позволява да прокарат сделката на Джонсън за Брекзит и страната да може да излезе от ЕС до новия краен срок, а именно 31 януари догодина. Тази победа консерваторите постигнаха благодарение на това, че спечелиха в работнически избирателни окръзи, които от години са били лейбъристки, но които подкрепяха Брекзит.Лейбъристите получиха едва 203 места в парламента, а досега имаха 262 места. Това бе най-тежкото им изборно поражение от 1935 г.\"Няма да се поколебая да го кажа. Резултатът беше тежък удар за всички, които отчаяно имат нужда от истинска промяна в нашата страна\", заявява Корбин в писмото си. Той уверява, че неговата партия ще извлече поука от това поражение и обещава да се вслушва повече в гласа на традиционните избиратели на Лейбъристката партия, които тя е изгубила в работническите общини.\"Тази партия съществува, за да ги представя. Ние ще си върнем тяхното доверие\", заявява Корбин, който на изборите беше преизбран за депутат за десети път.Лидерът на лейбъристите защити обаче партийната програма, като каза, че много се гордее с нея. ", "date": "2019.12.15", "title": "Корбин се извини на избирателите си, водещи партийци искат жена да оглави лейбъристите "}
{"url": "http://www.cross.bg/elhovo-avtomobil-kola-1620376.html", "text": "/КРОСС/  Един човек загина при катастрофа между лек автомобил и тир в района на Елхово, предаде БГНЕС.Инцидентът е станал около 11,30 часа днес. Челно са се ударили тир с румънска регистрация и лек автомобил, уточниха от областната дирекция на полицията. Починал е шофьорът на леката кола.Заради инцидента временно е ограничено движението по път I-7 Елхово - Лесово. Обходният маршрут е през Тополовград - Свиленград - ГКПП „Капитан Андреево\". ", "date": "2019.12.15", "title": "Тир и кола се удариха край Елхово, има загинал "}
{"url": "http://www.cross.bg/polynosht-mantinelata-katastrofi-1620378.html", "text": "/КРОСС/  Продължават катастрофите през уикенда в Пловдив.В ранните часове след полунощ БМВ с висока скорост се е блъснало в разделителната мантинела на входа на Пловдив, идвайки от  Асеновград. От силния удар колата е смачкана, а мантинелата - разкъсана. Инцидентът е станал около 3,30 ч.  В болница е настанен 29-годишният шофьор. Проверката е показала, че той има в досието си няколко акта за нарушения на Закона за движение по пътищата.Рано сутринта, при друг сблъсък между две коли пострадаха леко две жени. Катастрофата е станала на кръстовището между булевардите „Руски\" и  „6 септември\", където са се ударили „Мерцедес\" и „Фолксваген\". Според очевидци линейки са откарали две жени.В събота двама души загинаха при две тежки катастрофи през изминалата нощ в пловдивско. Първата бе на пътя Съединение-Цалапица малко след полунощ. Пежо излиза от Съединение и при ляв завой се удря в мантинелата. Колата е паднала в напоителен канал като на място загива момиче на 21 години.Втората стана в 6.30 ч. в съботната утрин катастрофа на пътя Розино-Кърнаре. Там „Опел Мерива\" се е блъснал в дърво и на място е загинал шофьорът, 51-годишен бизнесмен от Карлово. ", "date": "2019.12.15", "title": "И неделята започна с катастрофи по пловдивските улици "}
{"url": "http://www.cross.bg/grad-filipinite-dyshi-1620380.html", "text": "/КРОСС/  Най-малко четири са жертвите на силното земетресение във Филипините, предаде ДПА. Сред тях е и момиченце на 6 години, което е загинало при рухването на стена в град Матанао.Земетресението с магнитуд 6,8 разтърси Филипините по-рано днес, припомня Ройтерс. Първоначално беше обявено, че то е с магнитуд 6,9, но после той беше понижен на 6,8.Епицентърът на труса е бил на 9 километра северозападно от град Матанао, който е на 987 километра южно от столицата Манила, допълва ДПА.Триетажен супермаркет е рухнал в град Падада. Там са убити най-малко трима души, а продължава издирването на затрупани хора. От отломките на сградата са извадени живи досега шестима души.В град Магсайсай, където трусът също е бил усетен много силно, са ранени най-малко 14 души.Франс прес съобщава, че ранените на остров Минданао са няколко десетки. ", "date": "2019.12.15", "title": "Най-малко четирима са загинали в земетресението на Филипините"}
{"url": "http://www.cross.bg/daritkova-predizvikatelstva-gerb-1620379.html", "text": "/КРОСС/  Успешна, но с много предизвикателства - така Даниела Дариткова - председател на ПГ на ГЕРБ и член на Изпълнителната комисия, определи изминаващата 2019 година през погледа на управляващата партия. Тя е категорична, че въпреки сътресенията през годината, партията е стабилна в очите на българските избиратели и не очаква предсрочни парламентарни избори.Амбицията на управляващите за следващата година е да имат възможност да работят спокойно и да изпълнят ангажиментите в програмата си.„Тонът и в НС, и в изказа на президента не са институционални. Имам големи притеснения по отношение на това, което генерираме като модел на поведение сред българските граждани от парламента\", коментира Дариткова в предаването „Неделя 150\" на програма „Хоризонт\".„Не се печели политически дивидент от това да обругаваш своите противници. Всички трябва да сме ангажирани да намалим агресията в обществото. Отговорността на всички парламентарни групи е много голяма. Трябва да търсим и начин да подобрим доверието в институциите, а когато те се противопоставят една на друга отново с цел печелене на политически дивидент - това не носи полза за никого\", добави тя.Депутатът призна, че се е променило функционирането на партията след промените в нея и оставката на Цветан Цветанов, но ГЕРБ остава в добра организационна кондиция.„Функциите на изпълнителната комисия се засилиха сериозно след оставката на зам.-председателя на партията и премахването на тази фигура. Процесите на изясняване на причините за загубата в определени места и търсенето на по-добри организационни решения за структурите в тези места продължават. Ние сме изключително самокритични\".Предизвикателствата през 2019-а„Годината беше наситена с предизвикателства от различно естество - политически, климатични, социални. От гледна точка на политическите предизвикателства смятам, че бяхме категорично успешни. Имаме две изборни победи в изключително сложна ситуация. Имаме и признание в международен аспект - имаме зам.-председател от ГЕРБ на ЕНП. Вярваме, че получихме за пореден път доверието на българските граждани. От друга страна получихме и признание от партиите в нашето политическо семейство в рамките на Европа\", посочи Дариткова.Вътрешните предизвикателстваПравителството се справяше с всички заложени приоритети, подчерта тя и изказа мнение, че най-големият им успех е бюджетът за следващата година:„Той категорично е балансиран. Ще харчим толкова, колкото получаваме. В политиката на доходите имаме значителен ръст за следващата година\".Доказахме своята лоялност като евроатлантически партньориПрез 2019-а България категорично заяви своята евроатлантическа ориентация със закупуването на новите бойни самолети, каза още председателят на групата на ГЕРБ и добави:„В този смисъл доказахме своята лоялност като евроатлантически партньори. Това позиционира България много добре и в международен аспект\".ОценкатаОценката на рейтинга на България в икономически аспект също дава гаранции за това, че успешно реализираме намеренията си да влезем в чакалнята на еврозоната и чрез този стабилен кредитен рейтинг да привличаме нови външни инвестиции, коментира Дариткова.Глобалният приоритет - да довършим мандата„Локалните предизвикателства не трябва да пречат на реализацията на глобалните приоритети, а глобалният ни приоритет е да довършим мандата, като заложените в програмата цели и задачи наистина се изпълнят преди следващите парламентарни избори\", каза депутатът за стабилността на управляващата коалиция.Диалогът в социалното министерство - много важенДиалогът не трябва да е само преди приемането на бюджетните промени, а да тече през цялата година, категорична е Даниела Дариткова и каза:„Диалогът е много важен за социалното министерство и аз имам големи очаквания по отношение на новия социален министър. Смятам, че комуникацията беше проблемът на управлението на това министерство досега\".Реформите в здравеопазването - не може да са революционниРеформите в здравеопазването не могат да бъдат революционни, категорична е Дариткова. По думите ѝ те се постигат с диалог, вслушване в експертите и минимално политизиране. Тя смята, че контролът в сектора трябва да бъде завишен.Нужна е по-голяма устойчивост на законодателството„Не бива да се прави законодателство по казуси, но за съжаление напоследък, заради динамиката на обществените отношения и честите изблици на напрежение, се налага да се правят такива промени. Трябва да има по-голяма устойчивост на законодателството\", коментира председателят на групата на ГЕРБ относно предложенията за промени в НПК за надзора на главния прокурор. По думите ѝ правната комисия е мястото, където трябва да се вземат окончателните решения. ", "date": "2019.12.15", "title": "Даниела Дариткова: 2019-та беше пълна с предизвикателства"}
{"url": "http://www.cross.bg/lider-izlizane-leiiburistite-1620381.html", "text": "/КРОСС/  Британският премиер Борис Джонсън възнамерява да върне законодателството за Брекзит в парламента преди Коледа и твърдо да следва графика за излизане от ЕС на 31 януари. А лидерът на лейбъристите Джереми Корбин още не е подал оставка, но вече се говори кой е най-подходящ за негов наследник след фиаското на изборите.Зам.-министърът на финансите Риши Сунак заяви тази сутрин в шоуто на Андрю Мар по Би Би Си, че мандатът, даден от народа на консерваторите след изборите, прави възможно излизането от ЕС до края на януари. Той допълни, че след внасянето на предоговорената сделка от Джонсън в Камарата на общините, най-вероятно в петък, до няколко дни ще бъде представен и новият бюджет на правителството.В същото време Лейбъристката партия, претърпяла съкрушително поражение в изборите, продължава да ближе раните си и да търси причините.Също тази сутрин министърът на правосъдието в сянка Ричард Бърджън заяви, че опитът на партията да обедини страната около Брекзит се е провалил, защото решението за излизане от ЕС е направило на пух и прах традиционната партийна лоялност.Бърджън допълни, че много би искал да види като нов лидер на лейбъристите Ребека Лонг-Бейли. А Каралайн Флинт, която загуби мястото си в нейния избирателен район каза, че следващият лидер на партията не трябва да бъде „Корбин без брада\" и човек, който по някакъв начин е бил архитект на европейската политика на лейбъристите през последните 5 години.Самият лидер Джереми Корбин обаче все още не е посочил кога точно смята да се оттегли от поста. ", "date": "2019.12.15", "title": "Джонсън ще следва твърдо графика за излизане от ЕС на 31 януари "}
{"url": "http://www.cross.bg/opera-kabaivanska-teatro-1620362.html", "text": "/КРОСС/  Райна Кабаиванска празнува своя 85-и рожден ден ден. Тя е един от най-значимите оперни певици на нашето време и един най-значимите сопранови гласове през втората половина на миналия век.Дебютът на Кабаиванска през 1961 г. в Миланската скала поставя началото на блестяща кариера, която преминава през всички световни оперни театри и концертни зали - Ковънт Гардън в Лондон, Парижката опера, Театро Реал в Мадрид, Метрополитън опера и Карнеги Хол в Ню Йорк, Театро Колон в Буенос Айрес, Щатсопер в Хамбург, Дойче Опер в Берлин, Софийската опера, Большой театр в Москва, операта в Токио, Фестивала в Залцбург и много други.Особено активна е кариерата на Кабаиванска в Италия, където тя пее във всички големи и по-малки театри - Ла Скала, Театро Верди в Триест, Ла Фениче във Венеция, Арена ди Верона, театрите в Торино, Генуа, Парма, Болоня, Модена, Римската опера. ", "date": "2019.12.15", "title": "Оперното сопрано Райна Кабаиванска празнува своя 85-и рожден ден "}
{"url": "http://www.cross.bg/kaloyan-pargov-izbor-1620390.html", "text": "/КРОСС/  БСП преживява криза на демокрацията, а не разцепление. Това заяви лидерът на столичните социалисти Калоян Паргов в предаването \"Опорни хора\" по телевизия Bulgaria ON AIR. Той цитира швейцарския политически философ Жан-Жак Русо и описаните от него принципи на демокрацията в основополагащата му книга \"За обществения договор\". \"Според тези принципи, когато едно мнозинство е взело решение, дори да не си съгласен, трябва да се подчиниш на това мнозинство, обясни Калоян Паргов. - В случая с гласуването за шеф на КПКОНПИ парламентарната група на БСП е взела решение какъв да бъде вотът. И има едно малцинство, което не се е подчинило. Тук обаче не става въпрос за разцепление, а по-скоро за криза на демокрацията в БСП от гледна точка на принципите на Русо\".Калоян Паргов направи аналогия с друг казус - този за прекия избор на председател на партията. \"Преди две години мнозинството на конгреса взе решение да има само пряк избор, въпреки че до този момент никога не се е стигало до тази възможност, припомни той. - Тогава обаче мнозинството прецени, че е редно да бъде опитано нещо ново, което да рестартира БСП, въпреки многото подводни камъни. Аз бях сред онези, които изразяваха съмнения за прилагането на този вид избор. Но според принципите на демокрацията бях принуден да се подчиня на волята на мнозинството. Сега на дневен ред са правилата и процедурите, които бяха гласувани от Националния съвет вчера. При този вид избор дяволът се крие в детайлите. Едно обаче трябва да е много ясно - от този цикъл БСП е призвана да излезе по-силна, по-единна и с по-голямо съгласие по отношение на предстоящото огромно предизвикателство, а именно парламентарните избори\".Според лидера на БСП - София кампанията за избор на председател на партията няма да струва скъпо. Той отбеляза, че все пак не става въпрос за национален държавен вот по смисъла на Изборния кодекс, а за вътрешнопартиен. \"Всъщност, доста от постановките в Изборния кодекс важат и за предстоящия вот за председател на БСП, добави той. - Много е важно изборът да е прозрачен, надежден и да няма и най-малко основание да бъде оспорван, тъй като кандидатите няма да са един или двама. Това са част от подводните камъни. Техническата организация е изключително важна в случая - формирането на централна и общински комисии, както и на такива в градовете с районно деление - София, Пловдив и Варна. Също така формирането на секционни комисии, където се налага да има по-голям брой членове, за да бъде улеснен изборът, после самото отчитане на гласовете, наблюдаването, за да няма съмнения... И, разбира се, участието в този вот на членовете на БСП\".Калоян Паргов предупреди, че в предстоящата кампания партията не бива да допуска мислене по оста кой срещу кого е. Според него правилната стратегия произхожда от отговора на въпроса \"За какво ще сме всички заедно в БСП?\". \"Нека първо да говорим за политики, а след това да мислим с кого можем да ги реализираме, каза лидерът на столичните социалисти. - Това е подходът, присъщ на лявото. И точно това е разликата между лявото и дясното. Струва ми се, че ако подходим по този начин, ще постигнем много повече съгласие по определени идеи и цели. Не бива да допускаме персонални нападки и разделение\".Според Калоян Паргов, доста неуместно е точно ДПС да обвинява БСП в договорки с ГЕРБ за партийната субсидия. \"Често консенсусът по едни или други икономически въпроси в парламента е именно между ДПС и ГЕРБ, отбеляза той. - А нашата позиция относно субсидията беше ясна още през лятото, когато възникна този въпрос. До момента няма друга измислена система за съществуването на политическия процес в държавата, освен субсидията. За да не бъде подвластен той на определени влияния, включително и външни, трябва да има субсидии. По този начин държавата гарантира адекватността и нормалността на политическия процес и функционирането на партиите, от които произлиза властта и волята на гражданите. А от ГЕРБ, може би уплашени от устрема на БСП и от предстоящите местни избори, решиха чисто популистки да намалят партийните субсидии, от което пострада най-много нашата партия. Като резултат от цялата тази работа БСП беше принудена да намали драстично броя на щатните служители, а това са човешки съдби. Но нямаше как да поддържаме екип, след като субсидията беше 1 лев, имахме да връщаме милиони, а предстояха местни избори. Факторът \"Ресурс\" е един от основните, които оказват влияние за това дали ще успееш или ще се провалиш на вота. Когато не разполагаш със субсидия как се справяш? С дарители? Да, но те отказват да даряват и знаете ли защо? Защото се страхуват от репресии след това. Дали знаят хората, че Градската организация на БСП в София е проверявана от Сметната палата по 3 пъти в годината?! Независимо дали има избори. Ние, като авангардът на партията, сме най-проверяваната организация в държавата вероятно. И тук искам да благодаря от цялото си сърце на екипа, който работи в Градската организация и най-вече на финансовия отдел, който е безупречен досега и дай, Боже, да продължава така!\".  ", "date": "2019.12.15", "title": "Калоян Паргов: БСП преживява криза на демокрацията, а не разцепление"}
{"url": "http://www.cross.bg/kovacheva-diana-vazhno-1620363.html", "text": "/КРОСС/  \"Имаме над 10 000 жалби от граждани, над 23 000 души са минали през приемната, обадили са се по телефона\", каза в студиото на \"Денят започва с Георги Любенов\" националният омбудсман Диана Ковачева. Тя обясни, че пътува из страната и се опитва да бъде близо до хората.Ковачева каза, че в петък е изпратила препоръка до министъра на регионалното развитие с настояване в кратки срокове да станат решенията за алтернативно водно осигуряване и също така гражданите да бъдат ежедневно информирани за мерките, които се вземат.Още през месец октомври тя е сезирала КЕВР и Министерството на околната среда и водите. Тя е напомнила на министъра, че в цялата страна има проблем с лошото качество на водата. По нейно мнение е необходима промяна в Наредба №4, защото в момента няма процедура, ако от чешмата ви потече кмръсна вода, да се площа по-ниска цена.Диана Ковачева: Цената на водата трябва да бъде социално поносима, но в същото време качеството й трябва да бъде добро.Липсата на ефективност на ВиК дружествата и надвишаването на лимитите са сред причините за кризата в Перник, каза омбудсманът.В последната година и половина в институцията са направили шест дискусии по темата за мръсния въздух в столицата. Предстои още една през януари.Диана Ковачева: На първо място е важно гражданите да бъдат информирани тогава, когато въздухът е замърсен. Също така е важно и временните мерки, които съдът определи да бъдат спазвани и да се мият по-често улиците.Важно е да има контрол, но е важно и гражданите да са съвестни и да не горят боклуци, каза Ковачева.Омбудсманът е на мнение, че има несправедливост при въвеждането на \"Бонус-Малус\". Изпратена е препоръка до Комисията по финансов надзор. Срокът за обсъждане е удължен.Диана Ковачева: При тези условия нарушенията, които извършват, ще влизат в тяхното досие.Това, което е притеснило Ковачева, е фактът, че като че ли добросъвестните водачи не са достатъчно стимулирани.Ковачева смята за добри законодателните промени, но е важно да бъдат направени и още промени по отношение на насилието над жени.Диана Ковачева: Над две жени на месец губят живота си в резултат на домашно насилие.Няма достатъчно кризисни центрове у нас. Според Ковачева те би следвало да са поне 28. ", "date": "2019.12.15", "title": "Диана Ковачева: Омбудсманът е винаги на страната на гражданите "}
{"url": "http://www.cross.bg/vunshnite-raboti-zaharieva-1620365.html", "text": "/КРОСС/  Вицепремиерът и министър на външните работи Екатерина Захариева пристигна на летище Барахас в Мадрид. Тя ще участва в 14-та среща на министрите на външните работи на Форума „Азия-Европа\" (АСЕМ).Срещата ще бъде председателствана от новия Върховен представител на ЕС по въпросите на външните работи и политиката на сигурност Жозеп Борел. По време на първата работна сесия министър Захариева ще бъде водещ говорител, съобщиха от МВнР.Министрите на външните работи ще обменят мнения относно начините за укрепване на сътрудничеството в широк кръг от области, като съсредоточат вниманието си върху следните централни теми: целите на ООН за устойчиво развитие, изменението на климата, предизвикателствата пред сигурността, равенството между половете и овластяването и ролята на жените за мира и сигурността, устойчивата свързаност.В рамките на форума Екатерина Захариева ще има двустранни срещи с министрите на външните работи на Виетнам Фам Бин Мин, на Казахстан - Мухтар Тлеуберди и на Република Корея Канг Кьонг-Хуа. С министъра на външните работи на Кралство Тайланд Дон Прамудвинай министър Захариева  ще подпише междуправителствено споразумение за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни/официални паспорти.Форумът Азия - Европа (АСЕМ) е създаден през 1996 г. като форма за  диалог и сътрудничество между Европа и Азия с цел укрепване на връзките между двата континента. В АСЕМ участват 53 партньори, сред които 51 европейски и азиатски държави, ЕС и секретариата на Асоциацията на страните от Югоизточна Азия (АСЕАН). Партньорите от АСЕМ представляват 55% от световната търговия, 60% от световното население и 75% от световния туризъм. ", "date": "2019.12.15", "title": "Захариева пристигна в Мадрид за срещата на външните министри от ОССЕ"}
{"url": "http://www.cross.bg/plovdiv-piano-bulgariya-1620366.html", "text": "/КРОСС/  Най-голямото пиано в България се намира се в Пловдив. Гигантските му размери са прецедент не само за нашата страна, но и в световен мащаб. Близо 10 метра дължина и тегло над половин тон. Това са неговите параметри. По света има само няколко такива и България е една от страните-щастливки, че го притежава.„Най-голямото пиано в света присъства в Европейската столица на културата. Какъв по-хубав начин да се завърши тази 2019-а година в Пловдив, ако не с такава атракция. Тя може да се види в много, много малко места по света\", каза Иван Динев - Устата, продуцент на спектакъла „Мега Пиано\".Голямата версия на музикалния инструмент е копие на класическата - има 7 октави. Неговият създател реализира идеята си да обедини детското въображение с технологиите на бъдещето. Така, още през 1988 г., то се превръща в център на филмовата продукция „BIG\", с участието на Том Ханкс. Пианото става голяма атракция на няколко световни спектакъла, единият от който е у нас.„Подобно пиано има в Хонг-Конг, Лондон, Ню Йорк, Рим\", допълва Устата.На пианото артистите свирят с цялото си тяло - освен с ръце, на музикалния инструмент, може да се стъпва. Така, в съчетание с танц, се получава уникално шоу.Гигантското пиано е изработено ръчно в продължение на 6 месеца в САЩ. До България то е транспортирано в специално изработена опаковка, за да бъде защитено. До Коледа жителите и гостите на Пловдив могат да се насладят на уникалния спектакъл всеки уикенд, на всеки кръгъл час от 11 до 20 часа. ", "date": "2019.12.15", "title": "Пиано с гигантски размери радва жители и гости на Пловдив "}
{"url": "http://www.cross.bg/napitki-hrana-razhodi-1620368.html", "text": "/КРОСС/  България е на четвърто място в Европейския съюз по разходи на домакинство за храна и безалкохолни напитки, показват данни на Евростат за 2018 г.Българското домакинство отделя 19,1% (за сравнение 20,4% през 2008 г.) от разходите си за храна и безалкохолни напитки. Пред нас са само Естония (19,6%), Литва (20,9 на сто) и Румъния (27,8%). Най-малко харчат Великобритания (7,8 на сто) и Ирландия (8,7%).През 2018 г. домакинствата в ЕС са похарчили 1 047 милиарда евро (равносилно на 6,6 на сто от БВП на ЕС) за храна и безалкохолни напитки. Това представлява 12,1 на сто от общите разходи и е третата най-голяма категория след \"жилище, вода, електричество, газ и други горива\", които представляват 24% от общите разходи на домакинствата и \"транспорт\" - 13,2 на сто.Между 2008 и 2018 г. най-голямо намаление на разходите за храна и безалкохолни напитки е отчетено в Литва (24,8% през 2008 г. до 20,9 на сто през 2018 г.), Полша (-3,4%) и Малта (-3,0%).Най-голямо увеличение е регистрирано в Чехия и Словакия (по +1,4 на сто), Холандия (+1,0%) и Унгария (+0,8 на сто). ", "date": "2019.12.15", "title": "Четвърти сме в ЕС по разходи за храна и напитки"}
{"url": "http://www.cross.bg/bansko-polyana-nagradi-1620367.html", "text": "/КРОСС/  Най-добрият зимен курорт у нас - Банско откри новия зимен сезон с много настроение, музика и снежни игри с атрактивни награди. 30-годишният Радослав Вишанин спечели чисто ново Аudi A3 в емблематичната игра „Ловци на съкровища\", коята отдавна се превърна в запазена марка на курорта. Късметлията успя да изрови изпод снега на Бъндеришка поляна сандък №21, в който беше скрита голямата награда - чисто нов луксозен автомобил.„Не мога да повярвам. Не го очаквах и още не го осъзнавам\", развълнува се младият банскалия. Той получи ключа от колата с фойерверки на сцената от бранд мениджъра на Audi за България Лъчезар Георгиев.Щастливият собственик на колата се изправи в битка срещу 350 други ентусиасти, които се състезаваха в „Ловци на съкровища\". Общо организаторите бяха скрили 30 сандъчета, заровени на различна дълбочина под снега, а участниците имаха по 4 минути да опитат да намерят награда.Освен голямата изненада нов автомобил, в сандъчетата имаше скрити 5 сребърни монети, кюлчета и медальони от Fibank, 5 смартфона от А1, както и сезонна карта за ски съоръженията в Банско от „Юлен\". Перлата на Пирин - хотел „Кемпински Гранд Арена Банско\" зарадва ловците на съкровища с три награди - уикенд в хотела, ваучер за двама в СПА центъра и вечеря в ресторант „Коме Прима\". Уикенди за двама в хотел „Стражите\" и в хотел „Мура\", осигурени от \"Балкан Холидейз\" зарадваха други двама притежатели на сандъчета. Петима състезатели изровиха изпод снега бутилки червено вино, осигурени от Domaine Boyar.От Maxsport подариха три ваучера за пазаруване в бутиковата верига за спортна екипировка, а БНК осигуриха на един от ловците на съкровища 3 литра вино Whispering Angel.Луксозен дамски шал от висококачествени естествени материали от Jermandre отиде в ръцете на друг състезател. От Winbet изненадаха гостите в Банско със златно кюлче и с два бонуса без депозит на стойност по 500 лв. всеки.В играта „Открий злато в лифта\" наградите бяха над 100. На път към снежните склонове на Бъндеришка поляна един щастливец откри златна монета, осигурена от Първа инвестиционна банка (Fibank). Други 100 късметлии получиха чадъри, термоси, спортни бутилки за вода, търсачи за изгубени вещи и батерии за телефон. В играта с награди се включиха и Maxsport, които бяха подготвили зимни аксесоари за 10 късметлии, които са се качили на лифта в деня на откриването на новия ски сезон.Известната игра „Влез в отбора на шампиона\" тази година изправи 26 скиори в състезание за най-добро време. Състезателите бяха разделени в два отбора, водени от звездни капитани - тимовете на ски легендата Марк Жирардели и на олимпийският и трикратен световен шампион по ски Марио Мат. „Чувствам се щастлив, че съм тук този уикенд. Банско е невероятен курорт, разбрах го още през 2011 година, когато дойдох за първи път\", сподели Марио Мат, който беше специален гост в Банско по случай откриването на сезона.Сред любителите в състезанието най-бърз беше Антон Коюв от отбора на Жирардели, който спечели сезонна карта за ски съоръженията от „Юлен\". Масово спускане на ски звездите и децата от ски клуб „Юлен\" официално постави началото на новия сезон в курорта, а зрелищна заря в ярки цветове оцвети небето над Бъндеришка поляна.Настроението на Бъндеришка поляна не стихна през целия ден. Музикалната част бе изцяло в ръцете на Ицо Хазарта и „Ъпсурт\" , които получиха силна подкрепа от феновете си в планината. Снеговалежът не спря гостите на курорта да пеят както новите, така и познатите от миналото им хитове. В програмата се включиха също и балет „Нова\", диджей Sprite, както и най-усмихнатият водещ Део.От планината партито се пренесе в центъра на града, където се проведе официалната церемония по откриването на зимния сезон с концерт, пищна заря и кулинарен театър. Гвоздеят на програмата беше Ути Бъчваров, който сготви грандиозен бански суджук за всички посетители. Вино и награди от Fibank зарадваха банскалии и гостите на курорта по време на програмата в центъра на града. ", "date": "2019.12.15", "title": "В Банско подариха нов автомобил на откриването на сезона"}
{"url": "http://www.cross.bg/zayavi-ykraiina-donbas-1620369.html", "text": "/КРОСС/  Засега Киев официално не е предложил нови инициативи относно разполагането на мисия на ООН в Донбас, заяви Димитри Песков, говорител на руския президент Владимир Путин, съобщава ТАСС, цитира Фокус.Така той коментира думите на украинския външен министър Вадим Пристайко, че Киев може да се върне към идеята за въвеждане на контингент на ООН в области, които са извън контролна Украйна в Донбас.„Засега формално не е имало никакви нови инициативи\", заяви Песков в отговор на въпроса как Москва би реагирала на такова предложение.По-рано Пристайко заяви, че Киев може да обмисли отново идеята за въвеждане на мироопазващ контингент на ООН в районите на Източна Украйна, които се намират извън контрола на правителството. Тогава той заяви, че страната му ще се застъпи за такава инициатива, ако стигне до извода, че Минските споразумения не носят резултати. Министърът заяви още, че ще даде такава препоръка на президента на Украйна Владимир Зеленски, ако това е нужно.През септември 2017 г. руският президент Владимир Путин подкрепи идеята за разполагане на мироопазваща мисия на ООН в Донбас, за да се гарантира безопасността на наблюдателите на Организацията за сигурност и сътрудничество в Европа (ОССЕ).Тогава Киев не се съгласи с това предложение, като заяви, че е необходимо да се разположи такава мисия в целия регион, включително по част от границата на Украйна с Руската федерация, не за да защитава наблюдателите на ОССЕ, а за да разоръжи силите на самопровъзгласилите се Луганска и Донецка народни републики (ЛНР и ДНР). ", "date": "2019.12.15", "title": "Песков: Украйна не е предлагала да бъде разположена мисия на ООН в Донбас"}
{"url": "http://www.cross.bg/vanga-tova-ciriya-1620370.html", "text": "/КРОСС/  Прeдcкaзaниятa нa бългaрcкaта прoрoчицa Вaнгa прoдължaвaт дa ce cбъдвaт c тoчнocт, 23 гoдини cлeд cмърттa ѝ. Яcнoвидкaтa e прeдрeклa мнoжecтвo вaжни cвeтoвни cъбития, cрeд кoитo вoeнния кoнфликт в Cирия. И мaкaр тoвa нeйнo прeдcкaзaниe дa звучи дocтaтъчнo cтрaшнo, тo e пocлeдвaнo oт другo, cпoрeд кoeтo, cлeд крaя нa кoнфликтa щe дoйдe и Трeтa cвeтoвнa вoйнa.Прoгрaмaтa \"Нoви руcки ceнзaции\" зa първи път рaзкривa кaквo e прeдcкaзaлa бaбa Вaнгa зa приближaвaщaтa 2020 г. \"Имa видeo кaдри oт 1968 гoдинa. Вaнгa кaзвa: \"Cирия, Cирия! Кaк щe бoмбaрдирaт тaзи Cирия!\" \"Тoгaвa никoй нe ѝ oбърнa внимaниe\", cпoдeля прeд руcкия тeлeвизиoнeн кaнaл НТВ плeмeнникът нa Вaнгa. Интeрвютo му идвa пo пoвoд нoв дoкумeнтaлeн филм зa Пeтричкaтa прoрoчицa. \"И тя кaзa: \"Нeкa имa мир, тe щe гo измиcлят. Caмo Ocмият щe пocтигнe cвeтoвния мир\", рaзкaзвa oщe Cтoян Cтoянoв.Нo кoй e тaзи миcтeриoзнa ocмицa, зa кoятo Вaнгa e гoвoрилa? Aкo прeбрoим вcички прeзидeнти нa Cирия, тoгaвa прeзидeнтът Бaшaр Acaд e вeчe 26-ти пoрeд. Тoвa нaвявa нa миcълтa, чe нaй-вeрoятнo тя e имaлa прeдвид лидeрa нa някoя другa държaвa. Cнaхaтa нa яcнoвидкaтa cъщo cпoдeля, чe Вaнгa e гoвoрилa зa някaквa ocмицa. \"Тя кaзa, чe кoгaтo Ocмият пoдпишe, щe нacтъпи мир зa хилядa гoдини. И ce нaдявaм тoвa дa ce cлучи cкoрo. Нo кoй e тoзи Ocми? Тoвa e въпрoc, чийтo oтгoвoр чaкaмe\", кaзвa Здрaвкa Янeвa, цитирана от fakti.bg.Вaнгa e прeдрeклa, чe вoйнa щe зaличи Eврoпa нaпълнo oт лицeтo нa зeмятa и държaвитe нa кoнтинeнтa щe прecтaнaт дa cъщecтвувaт. Другo прoрoчecтвo, кoeтo вeчe ce e cбъднaлo, e идвaнeтo нa влacт нa Зeлeнcки в Укрaйнa. \"Бaрутът щe пaднe, a зeлeният влaдeтeл щe дoйдe дa гo зaмecти\", кaзaлa прoрoчицaтa. Ocвeн тoвa тя прoгнoзирa, чe Китaй щe пoлучи cтaтут нa cвeтoвнa cилa и щe бъдe измиcлeн трaнcпoрт, кoйтo мoжe дa лeти нaд зeмятa. Вaнгa e кaзaлa cъщo, чe Руcия щe имa ceриoзни икoнoмичecки прoблeми, нo в крaйнa cмeткa влaдeтeл oт Руcия щe cпacи cвeтa.Cпoрeд яcнoвидкaтa пeтрoлът щe зaгуби знaчeниeтo cи и прoизвoдcтвoтo му щe cпрe c врeмeтo. Вeрoятнaтa причинaтa зa тoвa мoжe дa бъдe oткривaнeтo нa нoв вид гoривo, тaкa чe aгрecиятa в oтнoшeниятa мeжду cтрaнитe щe изчeзнe. ", "date": "2019.12.15", "title": "Прoгрaмaтa \"Нoви руcки ceнзaции\" припомня предсказанията на Ванга"}
{"url": "http://www.cross.bg/bulgariya-vsichki-grazhdani-1620372.html", "text": "/КРОСС/  Случващото се в България през последните 30 години доказа, че така нареченият политически елит няма морал, чест, елементарно чувство за справедливост, желание и политическа воля да се решават проблемите на българските граждани и България да бъде нормална европейска и развиваща се държава.През тези 30 години надеждите на българските граждани останаха излъгани и всички си задаваме въпроса - а сега накъде?Най-важното нещо сега е българските граждани да бъдем единни и всички заедно да се противопоставим на олигархията в лицето на цялата така наречена политическа класа, която 30 години съсипва нашето и на децата ни бъдеще.Трябва ясно да си дадем сметка, че тези, които 30 години управляват и съсипват България са в малцинство, а качествените, кадърните, можещите и знаещите българи сме мнозинство. Но за огромно съжаление продължаваме да търпим да ни управляват една шепа неграмотници, мутри и олигарси.Дошло е време, когато всички родолюбци да извикаме силно - СТИГА! и най-вече да предприемем общи и незабавни действия и да спазим завета на Апостола на Свободата - „Дела трябват, а не думи\"!Ето и моите конкретни предложения за първи стъпки и действия към връщането на нормалността в България:1. Народното събрание и Министерски съвет да спазят закона и да започнат още от утре подготовката за въвеждането на машинното гласуване в България. Само чрез машинното гласуване ще може да се гарантира честността на вота на българските граждани.На последните местни избори всички българи станахме свидетели как най-нагло беше подменен вота на българските граждани и управляващите доказаха максимата, че не е важно кой как гласува, а кой и как брои гласовете. Ако Народното събрание и Министерски съвет не предприемат незабавни мерки за провеждането на следващите избори задължително чрез машинно гласуване, предлагам от 1-ви февруари българските граждани да излезем не само на протест пред Народното събрание, но и да предприемам гражданско неподчинение, докато управляващите не гарантират, че следващите избори в България ще се извършат чрез машинно гласуване.2. Да се подготви, обсъди и да се приеме нов Обществен договор, който да залегне в основата на проект за нова Конституция на България. Настоявам незабавно да се подготвят  изменения в Конституцията на България от 1991 година, в частта ѝ за правата на гражданите, като се промени коренно заложения  в нея проамериканския подход и се въведат отново гарантирани от държавата, а не само декларирани,  права на безплатно образование и медицинско обслужване, на жилище,  на чиста околна среда,  на реален средноевропейски стандарт на живот и периоди на почивка и отдих за всички граждани. Само по този начин политическата класа ще бъде принудена да организира и управлява страната така, че да създава условия за генериране на високи  приходи  от производствена и търговска  дейност, с които държавата справедливо  да  осигурява достоен живот за всички български граждани, особено на пенсионерите, социално слабите  и хората в неравностойно положение.3. Да бъдат подведени под наказателна отговорност всички участвали в подготовката, приемането и реализацията на Плана „Ран-Ът\" в България. Този престъпен план доведе България до национална и демографска катастрофа, както и до драстично обедняване на българския народ. Успоредно с това Планът „Ран-Ът\" доведе България до загуба на международен престиж и нанесе крайно тежки поражения на националната сигурност на страната. За това всички участвали в подготовката, приемането и реализацията на това национално престъпление и предателство, трябва незабавно да понесат своята наказателна отговорност.4. Да се изготвят и да се приемат единни обществени етични норми. Етиката регулира обществените и междуличностни отношения и е тази, която определя морала на отделния  гражданин да стане общовалиден и да се базира на традиционните ни български ценности. Тези общоприети етични правила трябва да са в основата на правната система на държавата и на новия Обществен договор, който да се приеме с референдум от целия народ и да е  задължителен за изпълнение от политическата класа. Единството на нацията е условието, без което няма как да спрем деградацията и да тръгнем да се развиваме. Това условие е изпълнимо само тогава, когато всички ние, възприемем единни етични норми в общуването помежду си и изискваме от държавата да спазва тези норми в отношенията с всички граждани.5. Най-сериозният проблем на България през изминалите тридесет \"демократични\" години е въпроса за качеството в дейността на управляващата страната прослойка, за нейната подготовка, компетентност, ценностна система и, най-вече, за ефективността, измерима с качествени критерии. Днес политическата класа се е изродила до привилегировано съсловие, което в много отношения повтаря феодалния статут, привилегии и безплодния живот на аристокрацията. Именно за това предлагам в България да бъде въведена система за  контрол на качеството на управление в страната като цяло и в отделните сфери и направления, по подобия на Системата за управление на качеството на стоките и услугите ISO 9000.6. Да се въведе мандатност (до 2 мандата) за всички публични избираеми длъжности (общински съветници, кметове, народни представители).Ключовата дума за успеха, промяната и за бъдещето на България е ОБЕДИНЕНИЕ!Крайно време е, да действаме!!!30 години стигат!Инж. Симеон Славчев,Председател на ПП МИР (Морал, Инициативност, Родолюбие) ", "date": "2019.12.15", "title": "Симеон Славчев: 30 години стигат!"}
{"url": "http://www.cross.bg/dyshi-sgradi-albaniya-1620364.html", "text": "/КРОСС/  Албанската прокуратура издаде общо 17 заповеди за арест по обвинения в убийство и злоупотреба със служебно положение заради смъртта на 50 души при земетресението миналия месец.Разследването е установило, че строители, инженери и собственици на сгради не са спазили правилата за сигурност при изграждането на рухналите сгради.Двата хотела в Дуръс, погребали четирима души, са били построени нелегално, констатират властите.Издирват се 17 души, които се укриват.Албания още изчислява цената за настаняване на 14 хиляди души, останали без дом след труса от 6,4 по Рихтер. ", "date": "2019.12.15", "title": "17 души са издирвани за жертвите от труса в Албания "}
{"url": "http://www.cross.bg/kyhnya-kyhnyata-proekt-1620353.html", "text": "/КРОСС/ За кухнята казват, че е „мястото в дома, което придава почерк на цялото жилище\". Там семейството прекарва голяма част от времето си вкъщи и е от изключително значение това помещение да бъде и приятно като атмосфера, и функционално и удобно. Ако подходим към кухнята вкъщи по-индивидуално,дизайнерският проект дава възможност клиентът сам да подбере спецификите на желаната от него кухня и да участва пряко в процеса по нейното създаване. задоволяват всеки вкус и предпочитания. Те варират от така популярния през последните години скандинавски стил и стигат до ретро дизайна с подчертано модерно усещане, който все по-трайно се настанява измежду вкусовете на клиентите.Ето кои са онези тенденции в интериорния дизайн на кухни, които все още държат първенството, но и ще продължат да оглавяват челните места. Която и от тях да изберете за своята кухня по индивидуален проект, ще си осигурите истински стилно и модерно помещение за години напред.Що се отнася до използваните материали при направата на една кухня, през последните няколко години силно застъпени са  - . Тази тенденция продължава с пълна сила и занапред - характерна е за така предпочитания скандинавски стил. Мястото на камъка и метала вече не е отредено само за плота или гърба, а ще влязат в дизайна и на вратичките на кухнята. вървят ръка за ръка с материалите и са съобразени така, че да подчертават естеството на камъка, дървото и метала. Най-предпочитани са сивото, бялото, различни оттенъци на зеленото като салвията, дървесни и натурални багри. При металите хит продължават да бъдат медта и бронза. За 2020 пък истински подходящо ще бъде кралскосиньото, което ще „успокоява окото\" и перфектно ще подчертава останалите естествени тонове.Тенденциите при внасянето на цвят във вашата кухня продължават по познатия стилен маниер - чрез  като плочките на гърба на кухнята или тапет. Той пък може да е с природни мотиви като листа или зеленина, което допълнително ще внесе усещане за спокойствие и уединение.Тенденциите при осветлението вървят все в една посока и тя е: колкото повече, толкова по-добре. Добавете допълнително осветление над работния плот или в самите шкафове. Направете така, че източникът на светлина да бъде максимално скрит, за да сте наистина в крак с модерното. За нотка ексклузивност включете и сензори за движение, с които да „включвате\" източника на светлина.При дръжките тенденцията наподобява тази при осветлението - скритите или съвсем незабележимо загатнатите дръжки са за предпочитане. Механизмите е добре да бъдат максимално функционални и удобни.Тук на почит са . Дълбокитеса чудесно място за съхранениена по-обемните кухненски съдове, докато плитките чекмеджета са перфектни за подредбата на приборите за хранене. Със сигурност няма да сгрешите, ако заложите на кухня с повече на брой чекмеджета. Те, от своя страна, могат да бъдат подобрени с метални страници или, още по-добре-със стъклени. - стилна кухня. Заложете на хомогенността в дизайна. Ако разполагате с място, си набавете всички необходими уреди като хладилник, абсорбатор, малки електроуреди, фурни и съдомиялни, но се постарайте или да ги вградите, или да ги скриете зад шкаф.  Действително тази тенденция изглежда много изчистено и еднородно, когато е приложена на практика.Поради естеството на модерното строителство, рядко има възможност кухнята, трапезарията и хола да са отделни помещения. Поради тази причина честа практика е кухнята да има обособен кът за хранене, служещ за маса. Добър пример също са предпочитаните напоследък високи .И за финал - нещо, което ще внесе нотка темпераментност в дизайна на вашата кухня. Направете си , създайте си  обособете изящна витрина, в която да подредите някои от любимите си вази. Няма нищо по-отпускащо от това да изпиеш чаша вино насред току-що завършената си кухня по дизайнерски проект.Ако всичко, представено дотук, ви е вдъхновило и вие да заложите на дизайнерска кухня, то   предлагат цялостно решение - консултация за визията на самия дизайн и изготвянето на функционален проект, както и монтирането на вече готовите артикули. Kuhnia.bg залагат на затворения кръг - процесът започва с идеята и приключва с готовия проект. В студиото им в гр.София ще имате възможност да получите детайлна консултация, както и да разгледате мостри на материалите, с които работят. ", "date": "2019.12.15", "title": "Кухня по проект – тенденциите за 2020 година"}
{"url": "http://www.cross.bg/dzhonsun-kralitzata-novi-1620352.html", "text": "/КРОСС/  Кралица Елизабет ще представи в четвъртък законодателната програма на премиера Борис Джонсън, включваща обещание да върне в парламента законопроекта за оттеглянето от ЕС (EU Withdrawal Agreement bill) преди Коледа, съобщи премиерската канцелария, цитирана от Ройтерс.Речта на кралицата, написана от правителството, представя подробно всички законопроекти, които то планира да прокара през предстоящата година. Монархът я прочита от трона в позлатената зала на Камарата на лордовете.Тазседмичната реч ще бъде втората за кралицата за два месеца. Тя вече прочете една на 14 октомври, малко преди да бъдат свикани предсрочните избори, след продължителната безизходица в парламента по правителствения план за Брекзит.Октомврийската реч изложи 22 нови проектозакона, сред които няколко, предвиждащи по-твърдо отношение към престъпници-чужденци и извършители на сексуални престъпления, и нови мерки за защита на жертви на домашно насилие.Канцеларията на премиера вчера обеща приемственост на новата реч с тази от октомври, с някои допълнения за укрепване на съдебната система и законопроект за многогодишна рамка за финансиране на Националната здравна служба. Главният пироритет обаче ще бъде осигуряването на парламентарно одобрение за текста, който ще изведе Велрикобритания от Европейския съюз, или както заяви Джонсън в петък, Обединеното кралство ще напусне ЕС на 31 януари - \"никакви \"не\", \"но\" или \"може би\".Речта на кралицата ще включва също планове за осигуряване на по-добро обслужване в железопътния транспорт, за по-голяма защита за наемателите, както и забрана за местните власти да бойкотират продукти от други страни, например Израел. ", "date": "2019.12.15", "title": "Кралица Елизабет представя програмата на Борис Джонсън на 19 декември "}
{"url": "http://www.cross.bg/stydentka-obyvki-zheni-1620354.html", "text": "/КРОСС/  Две български гражданки бяха арестувани в Милано заради светкавичен обир на кипърска студентка, пишат италианските издания \"Кориере дела сера\" и \"Джорно\".Двете жени, съответно на 38 и на 43 години, били заподозрени, че са обирджийки от патрулиращи полицаи, които ги проследили до магазин за обувки на централната улица \"Данте\". Двете жени влезли там и едната взела обувки, преструвайки се, че иска да ги пробва.Тя се настанила на диванчето за пробване до 22-годишна кипърска студентка, която пробвала в този момент обувки и била оставила чантата си без наблюдение. Тогава обирджийката за 20 секунди отворила ципа на чантата и взела портмонето, намиращо се вътре. После двете жени напуснали магазина набързо, но веднага били заловени от наблюдаващите ги полицаи, които после върнали откраднатата сума (45 евро) на обраната студентка. ", "date": "2019.12.15", "title": "Две българки бяха арестувани в Милано за обир на кипърска студентка"}
{"url": "http://www.cross.bg/operatzii-vuzstanovitelnite-operatziya-1620356.html", "text": "/КРОСС/  „Детето е без опасност за живота и можем да започнем възстановителните операции. В понеделник ще бъде извършена лицево-челюстна операция. След допълнителни снимки и изследване ще видим дали имобилизацията, която е поставена на ръката е довела до разместване. Ако има такова, ще се извърши оперативно наместване\", коментира д-р Славчо Близнаков, директор на УМБАЛ „Св. Анна\".„Детето вече е изправено до леглото, направило е няколко крачки и отново е легнало. Състоянието му е много добро след това, което е претърпяло. След извършване на двете операции, то може да бъде освободено за домашно лечение\", добави Близнаков.Състоянието му позволява да се пристъпи утре към първата от възстановителните операции, която е за лицево-челюстните травми. След допълнителни снимки и изследвания ще се прецени дали да се направи ортопедична операция във вторник за слагане на имплант на мястото на счупване на предмишницата. Няколко дни след извършването на двете операции детето може да бъде изписано, предаде БТА.Друго пострадало дете, което е било пешеходец около зала \"Арена Армеец\" и е пациент на болницата, също е в добро състояние. ", "date": "2019.12.15", "title": "Детето, блъснато от кола на НСО, е в стабилно състояние"}
{"url": "http://www.cross.bg/podobryava-sustoyanieto-momiche-1620355.html", "text": "/КРОСС/  Подобрява се състоянието на 14 г. момиче, което пострада при ПТП на бул. \"Вапцаров\" в петък вечер. Дежурните лекари съобщават, че то е в стабилно състояние и нормален пост-оперативен период. С него работи рехабилитатор. Неговото лечение продължава в Детската травматология на  \"Пирогов\". Припомням, че през нощта срещу събота то беше оперирано от детския ортопед-травматолог д-р Явор Пукалски.", "date": "2019.12.15", "title": "Подобрява се състоянието на 14-годишното момиче, пострадало при катастрофа"}
{"url": "http://www.cross.bg/partiyata-kytev-anton-1620357.html", "text": "/КРОСС/  „Разцепление има и в парламентарната група, и в партията донякъде\". Това каза в интервю за предаването „Денят започва с Георги Любенов\" по БНТ Антон Кутев от БСП. По думите му, проблемът е проличал и през изминалите дни, когато половината от ПГ на БСП е подкрепила кандидатурата на Сотир Цацаров за председател на Антикорупционната комисия, въпреки решението на партията да не го подкрепя.Във връзка с обвинението, което лидерът на БСП Корнелия Нинова отправи към премиера Бойко Борисов, че той и няколко бизнесмени са се опитали да я отстранят от поста й, Кутев коментира: „Аз искам да знам, че моята партия и в моята държава, зависимости, които са нерегламентирани, особено от бизнеса, са невъзможни в политиката\". „Аз не искам да си представям, че в избора на БСП изведнъж ще участват някакви милиони, вътрешни или външни, някакви бизнесмени ще почват, под натиска на премиера, на някой друг, да определят избора на хората\", каза още Антон Кутев и допълни, че въпросът е, дали партията има механизми да не допуска това. ", "date": "2019.12.15", "title": "Антон Кутев, БСП: Има разцепление и в парламентарната група и в партията"}
{"url": "http://www.cross.bg/promeni-prokyror-svilenski-1620359.html", "text": "/КРОСС/  Правният съвет към НС на БСП не подкрепя предложените промени, свързани с избора на фигура, която да наблюдава главния прокурор. „Ясно е, че няма как да бъде приета такава промяна, която да избира надзираващ главния прокурор\". Това каза в интервю за предаването „Неделя 150\" по БНР Георги Свиленски от БСП.„Напротив, ние, това което приехме вчера е, че възлагаме на парламентарната група да внесе законодателни промени, които да гарантират възможността за разследване на главния прокурор. И не е това начина, който предлага, в случая, правителството\", допълни той. „Ние вчера заявихме, че БСП ще участва, ако има консултации или някакви разговори, касаещи промени в Конституцията в тази част, но преди това искаме да се запознаем с всички виждания на всички страни, какво предлагат за промени в Конституцията\", заяви Свиленски, в отговор на въпроса, какви законодателни промени биха могли да се предложат по казуса.„Едно от предложенията е, да се избира прокурор, адхок, от Висшия съдебен съвет при конкретен случай. Разбира се, това експертите и специалистите най-добре ще си кажат мнението, от парламентарната група, от хората, с които се консултираме. И ще предложим на Народното събрание съответните законодателни промени в тази посока\", каза още Георги Свиленски. ", "date": "2019.12.15", "title": "Георги Свиленски: БСП не подкрепя въвеждане на фигура на независим прокурор"}
{"url": "http://www.cross.bg/evro-desislava-nikolova-1620358.html", "text": "/КРОСС/  Преводите в евро до страни от Eвропейския съюз поевтиняват с до 10 пъти. Съгласно нова директива, българските банки трябва да изравнят таксите си за преводи в чужбина с тези в рамките на страната. Темата се коментира в предаването „Събуди се\" по Нова телевизия от банковия анализатор Десислава Николова. „След влизането в сила на тази директива, беше сложен таван на размера на таксите за презграничните преводи. Ако искаме да преведем към Париж 500 евро, преди това щеше да ни струва около 30, евро. Сега обаче това ще ни струва от 3 до 5 лв.\", каза Десислава  Николова. Тя посочи, че ще има увеличение на някои от банковите такси. „Услугите поскъпват от няколко години. Най-често се променя размерът на месечната такса за поддръжка на сметка\", каза още Десислава Николова.", "date": "2019.12.15", "title": "Преводите в евро до страни от EС поевтиняват с до 10 пъти"}
{"url": "http://www.cross.bg/zaradi-rabotyat-ilieva-1620361.html", "text": "/КРОСС/  Медицински сестри, акушерки, фелдшери и физиотерапевти от страната започват в 13 ч. днес протест пред Министерския съвет, съобщиха от новоучредения Синдикат на медицинските специалисти.Основните им искания са за реформи и нов модела за финансиране на болниците, каза за „Хоризонт\" лидерът на синдиката Мая Илиева.„На много места вече са увеличени заплатите, но останалите ще бъдат увеличени след 1 януари, не навсякъде, разбира се. Ние затова ще следим, за да си решаваме проблемите и да си променяме условията на труд, така че да бъдат адекватни и да отговарят на българското законодателство. Защото в момента 90% от болниците не работят по закона, заради това че няма кадри, заради многото часове извънреден труд, заради нерегламентираните дежурства 24-36 часа. Изключително много нарушения, за които ние ще сигнализираме като синдикат\", каза Мая Илиева.Тя очаква протестът да бъде подкрепен от надзиратели в затворите, полицаи и служители в столичния автотранспорт, които също са недоволни от условията, в които работят. ", "date": "2019.12.15", "title": "Пореден протест на здравни работници е насрочен в София"}
{"url": "http://www.cross.bg/izvun-nikolova-stoi-1620360.html", "text": "/КРОСС/  „Голяма част от делегатите на извънредния събор гласуваха да бъдат дадени права за подписването на рамковия договор. Това означава, че представителите на съсловието намират позитиви и затова са гласували по този начин\". Това заяви пред NOVA д-р Гергана Николова, член на УС на Българския лекарски съюз.„Постигнахме отпадането и излизането извън регулативния стандарт, извън тези рамки, в които сме вкарани, като направления и пари за изследвания. До тази година имахме право на определен брой пари и изследвания. Без значение дали пациентът е дошъл за профилактичен преглед, той не може да бъде осъществен, когато няма ресурс. Оттук нататък с този рамков договор изследванията, които се полагат за профилактика, ще бъдат извън лимит\", посочи д-р Николова.Гергана Николова коментира и предложението родителите да плащат такса от 1 лв. за преглед на децата. „Това стои на дневен ред и ще продължава да стои. Детското здравеопазване е тотално недофинансирано. Тази такса ще реши много проблеми, защото повечето лекари, които преглеждат деца закриват практиките си. Те не могат да ги поддържат, не издържат финансово\", заключи тя. ", "date": "2019.12.15", "title": "Лекар: Детското здравеопазване е недофинансирано"}
{"url": "http://www.cross.bg/droga-danni-proizvodstvo-1620389.html", "text": "/КРОСС/  Операцията е проведена от служители на сектор \"Наркотици\" в ГДНП и колегите им от Пето РУ-СДВР, под наблюдението на прокуратурата. След разследване и предприета в петък специализирана полицейска операция, в момент на предлагане на дрога на територията на хипермаркет в столицата са задържани трима столичани - двама на 35 години и един - на 33. Те са били засечени в два автомобила и при вида на полицаите са се опитали неуспешно да избягат.При последвалите процесуално-следствени действия в една от колите е открит кашон с шест плика с тревиста маса, готови за продан - по предварителни данни веществото е нова дизайнерска дрога, наречена Пика, която е изключително агресивна и опасна. След претърсване в домовете на задържаните криминалистите са намерили везна, вакуум машинка, бяло прахообразно вещество, реагиращо на кокаин и разпределено в различни разфасовки.И тримата са криминално регистрирани за взломни кражби и наркотици, като един от двамата 35-годишни е обявен за издирване с влязла в сила присъда, се казва в информацията.Според събраните до момента данни те са се занимавали с производство и разпространение на наркотици.По случая е образувано досъдебно производство, а материалите са докладвани на прокуратурата. С прокурорско разпореждане на двама от задържаните мярката за задържане е удължена до 72 часа, а издирваният е предаден на Главна дирекция \"Изтърпяване на наказанията\".Работата по документирането на престъпната им дейност продължава. ", "date": "2019.12.15", "title": "Трима столичани са задържани в момент на предлагане на дрога"}
{"url": "http://www.cross.bg/reforma-pensionnata-stachkata-1620382.html", "text": "/КРОСС/  Във Франция 11-и ден продължават блокадите в транспорта заради стачката срещу пенсионната реформа.Втора неделя Париж е в плен на транспортната стачка. Парижаните разчитат само на две автоматични линии на метрото, съкратен е трафикът на автобусите и регионалните влакове. Превозът до парижките аерогари „Роаси\" и „Орли\" също е оредял.В страната жп трафикът не се подобрява, международните влакове „Евростар\" и „Талис\" са сравнително по-малко засегнати.Във вторник предстои нов ден на масов протест срещу пенсионната реформа, обявена през седмицата, особено срещу мерките за пенсиониране на 64 г.Лоран Берже - един от основните профсъюзни лидери нарече тази мярка „дълбоко несправедлива\" пред в. „Журнал дьо диманш\".В интервю за в. „Паризиен\" френският премиер Едуар Филип призова за прекратяване на стачката по празниците.В предпразничните дни театрите и концертните зали са почти пусти, резервациите са паднали с 40%, половината от малките и средни френски предприятия са понесли загуби. Въпреки това мнозинството от французите продължава да одобрява протеста, според проучване на IFOP. ", "date": "2019.12.15", "title": "Проблеми с транспорта във Франция в 11-ия ден на стачката срещу пенсионната реформа "}
{"url": "http://www.cross.bg/vlastite-kanalizatziyata-mladezhite-1620386.html", "text": "/КРОСС/  Двама тийнейджъри, живели в канализацията на руския град Калуга, бяха открити от властите в града. Роднините на децата ги обявиха за издирване на 10-ти декември. Следователи, криминалисти, полицаи и доброволци от града издирваха младежите пет дни, информира БГНЕС.Двамата младежи са били открити, докато се разхождали в парка в руския град. Те събирали алуминиеви кенчета и ги предавали на вторични суровини, за да се прехранват. Нощем се прибирали да спят в канализацията, като минавали през отворен капак на улична шахта.Пред властите момчетата обяснили, че са се крили от родителите си и от полицаите, защото не искали да бъдат намерени.След странния инцидент властите започнаха разследване дали младежите не са участници в престъпление, или пък да са причина за някакво престъпление. ", "date": "2019.12.15", "title": "Намериха обявени за издирване руски тийнейджъри, живели в канализацията"}
{"url": "http://www.cross.bg/asistent-pomosht-yvrezhdaniya-1620385.html", "text": "/КРОСС/  Хората с увреждания могат да останат без лична помощ от началото на следващата година. За да не стане това, до края на тази, всички желаещи ще трябва да подадат заявление за включване в програмата по Закона за личната помощ.От две години, единият от близнаците на Камелия Михайлова е с диагноза епилепсия. Момченцето получавало по 20 пристъпа на денонощие и тя трябва да бъде неотлъчно до него. Майката вече е подала документи, следващата година отново да бъде личен асистент на своя син.До края на годината хората с увреждания могат да подадат заявление, че искат да имат личен асистент по Закона за личната помощ в дирекциите „Социално подпомагане\" по настоящ адрес. Само в област Монтана 690 души вече са подали заявление да имат личен асистент.„Има вероятност някои от тях да останат и без асистент, в зависимост от това кога са подали заявленията. Затова апелирам още сега тези хора с увреждания да побързат и подадат по настоящ адрес документ\", заяви Георги Цеков, директор на дирекция „Социално подпомагане\" в Монтана.Хората с увреждане имат възможност да изберат своя асистент, но ако не го посочат и от общината ще могат да им предложат такъв. ", "date": "2019.12.15", "title": "Част от хората с увреждания могат да останат без лична помощ"}
{"url": "http://www.cross.bg/kitaii-stoki-nyakoi-1620345.html", "text": "/КРОСС/  Китай е отменил планираните допълнителни мита върху някои американски стоки, които трябваше да влязат в сила на 15 декември, съобщи БТА. В петък двете страни се споразумяха за „първа фаза\" на търговска сделка.Китай се надява да работи съвместно със Съединените щати на базата на равноправие и взаимен респект за правилното уреждане на опасенията на всяка от страните и за стимулиране на стабилното развитие на американо-китайските икономически и търговски отношения, се казва в съобщението на сайта на финансовото министерство. ", "date": "2019.12.15", "title": " Китай отменя допълнителните мита върху някои американски стоки"}
{"url": "http://www.cross.bg/yebstur-tervel-pylev-1620344.html", "text": "/КРОСС/  Българският боксьор Тервел Пулев записа голяма победа над американеца Дешон Уебстър, която му донесе колана за Интерконтиненталната титла на WBA в зала \"Колодрума\" в Пловдив. По този начин Тервел продължи мощния си поход към Топ 20, изигравайки пълни 36 минути (12 рунда) и бе обявен за победител след 12 рунда.„Не мисля, че всеки би се справил с него. Сериозен боксьор от САЩ. За нас е огромна радост, че ние го победихме в почти всички рундове. Горд съм да играя пред тази невероятна пловдивска публика. Няма къде да се хвърли яйце и да се счупи. Благодаря!\", заяви Тервел след мача.„Трудно беше да га спирам, той влизаше с главата напред, но това си е за негова сметка\", каза още звездата на българския бокс. Тервел коментира още: „Умора има. Ние сме тренирали, мисля, че се получи. Изкарахме рундовете с равномерно темпо\".„За мен е важно спорта да бъде това, което е. Разделни сме, останахме 6 милиона души в България. Спортът е феномен, който може да ни обедини! Благодаря ви от сърце на всеки един!\", завърши щастливият Тервел.Кобрата за евентуалния мач с Джошуа: Не се притеснявам срещу кого ще се изправяДвубоят на по-малкия от братята Пулеви срещу американския представител беше последният в програмата на специалната галавечер, подготвена от Кубрат и мениджъра Ивайло Гоцев.Дешон Уебстър е на 28 години и има 12 победи (6 с нокаут), 2 равни мача и 2 поражения. Тервел от своя страна е с перфектна статистика до момента - 14 победи (12 с нокаут) от 14 мача.На официалния кантар нашият боксьор излезе с 3 килограма по-тежък от съперника си - 90.700 килограма срещу 87.750.По-рано по време на мача между Спас Генов и Леван Шоня на трибуните в зала \"Колодрума\" в Пловдив се е разразило меле между зрителите, предаде gong.bg. От какво е продиктувана агресията на столовете не стана ясно, но бързата намеса на охранителите преустанови амбицираните бойци край ринга, докато Генов и Шоня играеха страхотен дуел помежду си. \"Тервел усети, че не е много лесно. Трябваше да си прецени силите не за шест, а за 12 рунда. Брат ми е добър, съперникът му също. Сигурен съм, че Тервел ще жъне успехи. Отстрани е по-тежко\", заяви Кубрат. Според него Тервел има сили да стане световен шампион.  \"Трябва да атакува световната титла. Може да стане шампион - има техника, трябява му само още опит. Мачът с Джошуа ще е през април. Готов съм и ще донеса световната титла в България\", завърши Кубрат под аплодисментите на публиката.  ПЪРВИ РУНДОще в самото начало Пулев се опита да създаде дистанция от опонента си, който бързо търсеше клинчовете. Българинът вкара дясно кроше в главата и серия от ъпъркъти на съперника си. Уебстър от своя страна опита да вкара ляво кроше, но без успех, а контрата на Тервел бе същата, и то точна. Работата на Пулев с крака беше доста умела в първия рунд, като американецът трудно се ориентираше в обстановката на ринга в Пловдив.ВТОРИ РУНДДясната ръка на Уебстър работеше добре и той се опитваше да нанесе серия от крошета, но Тервел се защитаваше умело. След това нашият боксьор вкара силен ъпъркът в тялото на опонента за края на втория рунд. Последва прав удар с дясната ръка, който разби носа на американеца. Имаше моменти, в които и Уебстър удряше тежко, но контраакциите на Пулев бяха страхотни.ТРЕТИ РУНДЛяв прав и ляво кроше за старт на третата част от нашия боксьор. Уебстър продължи да се навежда при добрите атаки на българина. Пулев стана много агресивен в средата на рунда, опитвайки да сломи гарда на Дешон. Уебстър вкара опасно ляво кроше, но страхотен десен ъпъркът и кроше от страна на Тервел го разколебаха. Боят продължи с размени на удари между двамата боксьори.ЧЕТВЪРТИ РУНДПулев остана недоволен от някои отсъждания на рефера, който не правеше никакви забележки на Уебстър за слабото му поведение, що се отнася до навеждането на главата. Съветите на щаба на Тервел бяха да се търси левия прав и генерално работата с лявата ръка. Уебстър отправи десен прав, но ударът бе париран с великолепен ляв прав. Темпото беше добро, а българинът не даваше чести шансове на опонента да атакува. Тази част бе по-оспорвана, след като Тервел вкара ляв прав и две други добри попадения, но рундът свърши.ПЕТИ РУНДУебстър се измъкна от унищожителна контраатака на Пулев, след като някак „се скри\", а ударът на Тервел завърши във въжетата. Опитите на Пулев не спряха дотук и той нанесе серия от крошета в главата на Уебстър, но последва тежък ъпъркът. След това имаше експлозивен удар от Пулев, но Уебстър пак избяга.ШЕСТИ РУНДДешон Уебстър продължи да търси въжетата, където очевидно се чувстваше по-добре, докато Тервел в шестия рунд бе една идея по-пасивен. Последва неточен удар от американеса, но контраатакуващо кроше на Пулев попадна право в брадата му. Уебстър извади късмет, тъй като коленете на Пулев се огънаха. След това българинът нанесе силен удар в брадата на съперника си.СЕДМИ РУНДБърз нокдаун на Уебстър. Надмощието на Тервел продължи с неистови темпове. Българинът пласираше удар след уар в главата на опонента, който едва се движеше. Последваха десни крошета в главата на Уебстър, а той дори не можеше да контраатакува контриращо.ОСМИ РУНДПулев трудно успяваше да намери тялото и главата на съперника в началото на осмия рунд, но преднината му вече бе добра, докато американецът едва вдигаше ръцете си дори за гард. Рундът се проведе основно в средата на ринга, като и двамата боксьори запазиха спокойствие. И тази част протече добре за Пулев, който на два пъти имаше шанс да довърши мача, но Уебстър бързо се възстанови.ДЕВЕТИ РУНДНашият боксьор пласира страхотно дясно кроше, но поредното навеждане на Уебстър го спаси от категоричен нокаут. Серия от дясно кроше и ляв ъпъркът. Прекрасен ляв ъпъркът в края на рунда, а Уебстър тичаше бързо към стола за почивка.ДЕСЕТИ РУНДДесетата част започна с добри десни прави от Пулев, който продължи да негодува заради странното отношение на съдията към срещата и навежданията на Уебстър. Атаките му бяха стихийни, а Уебстър играеше, само за да оцелее. Лявата ръка на Тервел заработи на началното в мача ниво и Уебстър трудно оцеляваше от ударите му.ЕДИНАДЕСЕТИ РУНДДешон Уебстър пласира страхотно ляво кроше в главата на българина, който остана непоколебим, макар ударът да беше тежък. Много добро дясно кроше дойде от Тервел, който с нов десен удар повали Уебстър на земята, но той бързо се изправи. Това не беше нокдаун за решенията на реферите. Пулев атакува мощно тялото на съперника си.ДВАНАДЕСЕТИ РУНДПоследният 12-и рунд започна с маркиращи удари от Тервел, а Уебстър бе много активен, играейки на принципа „всичко или нищо\". Пулев вкара десен прав, а американецът отново падна в краката му. Двамата влязоха в серия, но ударите на Пулев не остана впечатлен от нагласата на американеца. Това бе и краят на мача. ", "date": "2019.12.15", "title": "Тервел Пулев грабна интерконтиненталната титла след победа в 12 рунда "}
{"url": "http://www.cross.bg/prestrelka-sinut-aiires-1620346.html", "text": "/КРОСС/  Британски турист е убит, а синът му е ранен, по време на престрелка от заподозрени за грабеж в Буенос Айрес, съобщи БГНЕС. Двамата мъже, на възраст 50 и 28 години, бяха откарани в болница след нападението пред хотела им в аржентинската столица.Бащата бе прострелян в гърдите и почина, докато синът му получи рана в бедрото. Твърди се, че мъжете са пострадали в престрелка и са били улучени от бандити с мотоциклет близо до входа на хотел Faena Art, в крайбрежния район Пуерто Мадеро в Буенос Айрес, около 11:00 местно време. Над 111 000 британски граждани посетиха Аржентина през 2018 г., според Министерството на външните работи. ", "date": "2019.12.15", "title": "Убиха британски турист при престрелка в Аржентина"}
{"url": "http://www.cross.bg/raiiona-vidimostta-metra-1620347.html", "text": "/КРОСС/  Пътните настилки са предимно сухи, на места мокри, по усойните и планински райони частично заледени, обработени и проходими при зимни условия.Поради мъгла тази сутрин видимостта е ограничена до 50 метра в района на град Антоново в Търговищка област и в Добринище, в Благоевградско.До 100 метра е видимостта в района на Шипченския проход в Старозагорска област, в Троянския проход, също така в района на ловешките села Шипково и Рибарица, в прохода „Витиня\", в района на Оряхово до Враца и в района на Балчик. ", "date": "2019.12.15", "title": "Мъгла и намалена видимост в района на проходите \"Шипченски\", Троянски\" и \"Витиня\""}
{"url": "http://www.cross.bg/krasimir-gradysa-vakuvchiev-1620349.html", "text": "/КРОСС/  Можем ли с нови уреди да спестим от сметката за ток? Семейство с две малки деца сподели как ще се справи с бюджет под 200 лева за декември, при положение, че са на бойлер и се топлят изцяло на ток.Красимир Тасков се нанася със семейството си в ново жилище. Избира да се отоплява на климатик. Според експертите това е най-изгодното решение.„Важно е да се избере един модерен климатик, който успява с мощност под 1 киловат да отоплява едно нормално голямо помещение. Въпросът е че при покупка на този уред, трябва да се отделят някъде между 800 и 1200 лева, но със сигурност един модерен климатик, който е инверторен успява да икономиса някъде около 40-45 процента от сметката\", заяви експертът Йордан Вакъвчиев.А ето и какво прави Красимир, за да спести повече пари. „Ставам сутрин и преди да тръгна на работа намалям температурата. Например, ако за мен е нормално в стаята да е около 22 градуса, аз намалявам климатика до 17-16 градуса. Ако изключим уреда и навън е -15 градуса, стаята ще изстине и после трудно ще се стопли\", каза Красимир.„Най-честата грешка, която допускат потребителите е да се приберат вкъщи на студено, да го пуснат на 28 градуса, с цел да го стопли бързо и тогава климатикът работи на максимална мощност, което не му позволява да мине в режим, който само да поддържа температурата. Верният ход е да настроим климатика на по-ниска температура и през целия отоплителен сезон уредът да не се изключва\", каза още Вакъвчиев.Същото се отнася и за конвекторните печки, които обаче харчат повече ток.„При конвектора има друг плюс. Дори навън да е -20 градуса, той няма да спре, както климатика. Малко по-скъпо е като отопление, но е по-комфортно. Също така е и тих\", поясни Красимир Тасков.„Една конвекторна печка, която успява прецизно да следи температурата в стаята, става икономична, когато успее да достигне желаната от нас температура. Тя се изключва и когато изстине помещението, се включва пак\", обясни Вакъвчиев.И по дневната, и по нощната тарифа, най-много пари се спестяват, когато използваме нови уреди.„Модерните съдомиялни машини спестяват много вода, тъй като с някъде около между 10 и 15 литра те измиват 40 съда. Ако ги мием на ръка, ще изхабим около 5-6 пъти повече вода\", каза още Вакъвчиев.В дома на Красимир повечето уреди са нови. А той ги употребява, както съветват експертите. Пресмята, че за 70-те квадрата дом, с надеждна изолация, няма да плати повече от 200 лева за ток, за декември. И че няма да се налага да посяга към камината, завещана от предишните собственици. ", "date": "2019.12.15", "title": "Как да пестим от сметката за ток през зимата?"}
{"url": "http://www.cross.bg/obshtina-stolichnata-protest-1620348.html", "text": "/КРОСС/  Граждански протест се очаква да блокира бул. „Ломско шосе\" в София при пресечката с улица „Лазарица\" след 14,00 ч. този следобед.Според протестиращите Столичната община извършва национализация в XXI век.Гражданите изразяват недоволството си заради намерения да бъдат отчуждени имотите им на стойност от 15 стотинки за квадратен метър.На част от собствениците делата са минали в административния съд, като той е потвърдил сумите, определени от Столичната община без право на обжалване. ", "date": "2019.12.15", "title": "Очаква се протест да блокира столичен булевард "}
{"url": "http://www.cross.bg/moshtno-zemetresenie-raztursi-filipinite-1620350.html", "text": "/КРОСС/  Земетресение с магнитуд 6,9 разтърси Филипините, предадоха световните агенции, като се позоваха на американския Геофизичен институт.Епицентърът на труса е бил на 56 километра югозападно от град Давао, на дълбочина от 53 километра.Няма данни за разрушения и материални щети към този момент. Не е издадено и предупреждение за цунами.", "date": "2019.12.15", "title": "Мощно земетресение разтърси Филипините "}
{"url": "http://www.cross.bg/yamaiika-zayavi-vsichki-1620351.html", "text": "/КРОСС/  23-годишната Тони-Ан Сингх от Ямайка беше коронясана снощи за \"Мис Свят 2019\" и заяви, че иска да използва титлата си, за да работи за \"устойчива промяна\" за жените и техните деца, предадоха световните агенции.Второ място спечели тъмнокожата французойка Офели Мезино, а трето - представителката на Индия Суман Ратасингх Рао.Победителката получи короната миналогодишната лауреатка, мексиканката Ванеса Понсе де Леон. За четвърти път представителка на Ямайка печели престижното състезание.Победителката е студентка по психология, посочва Франс прес. Ройтерс допълва, че тя има образователна степен от щатския университет на Флорида.По повод победата си Тони-Ан заяви: \"Искам да кажа на всички момичета по света: Вярвайте в себе си. Знайте, че заслужавате да сте такива каквито искате да бъдете и че сте способни да реализирате мечтите си. Тази корона не е моя, тя е на всички вас\". ", "date": "2019.12.15", "title": "Представителката на Ямайка спечели конкурса \"Мис Свят 2019\" "}
{"url": "http://www.cross.bg/godini-iiotova-horata-1620374.html", "text": "/КРОСС/  Европейските и след това местните избори изпиха енергията ни, заяви пред БНР вицепрезидентът Илияна Йотова. Тя е категорична, че трябва да направим така, че в следващите години да не се получава така, че да имаме два избора в една година.„Политическото противоборство и надскачане на личности, ажиотаж и дискусии за това как се правят избори, кой кой е - сякаш накараха държавата да спре. Много малко като държава сме постигнали. 2019 г. няма да се запомни с кой знае какво - нито една реформа в нито сфера, година, в която повече говорихме за политика и по-малко за собственото си развитие като общество и държава. Има отчуждаване на хората от политиката, въпреки двата избора. Изборите останах горе в политическата върхушка. Това, че местната власт се избра с 1/3 от българските граждани може би е най-сериозната диагноза в това отношение\", коментира тя в интервю за предаването „Неделя 150\" на програма „Хоризонт\".Общо е усещането, че 30 години по-късно няма справедливост и неравенствата са твърде високи, подчерта със съжаление Илияна Йотова.Най-тревожното според нея е отказът на хората от участие в обществения живот.Нямаме нужда от президент, който мълчи и слуша„Не смятам, че имаме нужда от президент, който стои, мълчи, преглъща - както беше в предишния мандат, и слуша онова, което му казва изпълнителната власт\", категорична бе Илияна Йотова. По думите ѝ президентската двойка изпълнява ангажимента си към българските граждани.„Ние имаме най-силното правомощие - да казваме онова, което мислим. Когато не са удачни решенията, когато не са верни решенията, когато те са срещу всички нас - този глас няма как да бъде спрян\".В политиката не трябва да се говори с много емоция, а с повече хладен разум, препоръча вицепрезидентът.„На фона на ниските показатели - това е анализ, направен от нас, въз основа на който трябва да се каже как се развива България до 2030 г. - документ, който е публикуван и е доста слаб и блед. Ако това ще бъде развитието на страната ни до 2030 г. - от всичко и накрая нищо - това означава, че тази „стабилност\" е по скоро стабилността на примирението, която да продължава и следващите години\", посочи тя.Широк обществен дебат за промени в КонституциятаВицепрезидентът препоръча на управляващите промените в Конституцията за наблюдаващ прокурор да бъдат подложени на широка обществена дискусия:„Не може това нещо да се вземе на едно заседание, едва ли не на крак в събота. Това са сериозни неща, които влекат след себе си много последствия. Тази дискусия има нужда от една много по-сериозна обществена дискусия, за да може действително българските граждани да са убедени, че ако се направи такава промяна, тя е за добро, за да получават справедливост. Иначе когато я затворите пак в един парник, хората казват - „Ето пак си направиха някакви закони, които удовлетворяват някого, но в никакъв случай те не удовлетворяват мен\".Тя очаква скоро да бъде предложена цялостна ревизия на Закона за българското гражданство.30 години по-късно„Не съм от хората, които смятат, че днес - 30 години по-късно, разочарованието доминира. Трябва ясно да си дадем сметка колко много неща в положителна посока се промениха в тези 30 години\", коментира вицепрезидентът и добави:„На 30-ата година хората вече не се задоволяват само да кажат, че живеят в демокрация. Българското общество е достатъчно взискателно към това как изглежда демокрацията 30 години по-късно. Тя не е нещо, което идва с магическа пръчка. Демокрацията е нещо, за което трябва да се воюва всеки ден, иначе ще дърпат шалтери, ще продължава социалното разслоение, ще продължават двойните стандарти на европейско ниво, ще продължава чувството в много хора за това, че са втора ръка\".Младите хора не помнят това време и се интересуват от това как ще се развиват оттук нататък в България и как ще развиват страната си, категорична е Йотова.Европа - по-разделена отвсякогаСпоред вицепрезидента в момента Европа е по-разделена от всякога:„Стени, език на омразата, разделителни социални линии, неудовлетвореност в хората\".Освен това европейският проект е неясен, смята тя. Според нея Лисабонският договор е голям компромис, който в много отношения не работи.И Брекзит поставя Европа в нова светлина, включително и България, подчерта още Йотова. По думите ѝ ние не трябва да продължаваме да бъдем обект на европейски политики, а трябва да се намесваме много по-сериозно. ", "date": "2019.12.15", "title": "Илияна Йотова: Изборите изпиха енергията ни, накараха държавата да спре "}
{"url": "http://www.cross.bg/enot-vino-erfyrt-1620339.html", "text": "/КРОСС/  Енот, примамен от празничната атмосфера на германски панаир, беше забелязан да се прокрадва сред кутии със закуски и да допива греяно вино. Това се случи в Ерфурт, Германия, информира МИА като публикува видео на любопитния инцидент.Според полицията животното е „прекалило с виното\", тъй като е било очевидно как се олюлява и се държи странно, отдалечавайки се към близките трамвайни релси.Това не е първият случай на пиянство на животни в Ерфурт. Полицията миналата година прибра два пияни таралежа, \"заседнали\" до изхвърлена бутилка с пунш. ", "date": "2019.12.15", "title": "Енот препи с греяно вино в Германия"}
{"url": "http://www.cross.bg/vlaka-sofiya-vlak-1620341.html", "text": "/КРОСС/  Увеличен брой на пътническите композиции по някои направления, както и значително подобрени връзки на влаковете в някои от основните възлови гари - това предвижда новият график за движение на влаковете, който влиза в сила от днес.Бързият влак Чайка-София-Бургас-София през Подбалканската жп линия вече ще се движи всеки ден и ще изминава разстоянието в едната посока за по-малко от шест часа.Движението на влаковете в участъците с най-голям брой пътници в работните дни ще бъде на чести интервали. По направленията София-Перник-София, София-Лъкатник-София, Пловдив-Асеновград-Пловдив.С влизането в сила на новото разписание се запазва ежедневното движение на директния международен влак от Истанбул за София, както и международната връзка София- Крайова, която се осъществява със сутрешния влак София-Видин и обедния Видин-София.През летния сезон (от юни до октомври) се планира да се запази движението на сезонния влак Солун-София-Солун. Влакът заминава от София в петък и пристига в Солун в събота сутрин, а в обратната посока тръгва от Солун в неделя вечер и пристига в София в понеделник сутрин.От София за Букурещ директните вагони отново ще се движат само през лятото. През останалото време с прекачване на гара Русе. Международните влакове София-Букурещ-София и София-Истанбул ще заминават от началните си гари с два часа по-рано досегашното си разписание с цел удобни връзки с влакове в други направления.Директният влак между София и Белград ще се осъществява само през летния сезон.Догодина превозът на пътници ще се извършва с общо 579 влака, от които -  14 международни бързи влака (като 2 от тях ще се движат само през летния сезон), 77 бързи влака (4, от които ще се движат само в определени дни от седмицата), 135 пътнически влака и 353 крайградски пътнически влака, някои от които ще се движат само в определени дни от седмицата или определени периоди от годината.В графика на БДЖ са взети предвид и планираните по-мащабни ремонти по железопътната инфраструктура.Подробна информация за новия график клиентите на „БДЖ-Пътнически превози\" ЕООД могат да получат от служителите на гишета „Информация\" и билетните каси във всички железопътни бюра и гари в страната, на националния информационен телефон 0700 10 200 или от електронния пътеводител на официалната интернет страница на дружеството: www.bdz.bg. ", "date": "2019.12.15", "title": "Новият график за движение на влаковете влиза в сила"}
{"url": "http://www.cross.bg/po-vuzrastnite-period-po-mladite-1620333.html", "text": "/КРОСС/  Излежаването около две седмици по Коледа може да причини трайни увреждания на здравето, предупреждават учени, цитирани от вестник \"Дейли мейл\".Те са заключили, че двуседмичното бездействие е достатъчно, за да отслабнат мускулите, а функционирането на сърцето и белите дробове да стане по-неефикасно.Изследването е обхванало 46 души, които са на 20-30-годишна възраст или са прехвърлили 60-те. На участниците било казано да правят по-малко от 1500 крачки дневно за 14-дневен период. Било констатирано, че рискът е особено голям за по-възрастните хора, които може да получат сериозни увреждания. Свързаният с излежаване период води също до натрупване на мазнини около кръста, които може да увеличат вероятността от затлъстяване за дълъг период и диабет.Специалистите от Ливърпулския университет са използвали рентгенови лъчи, компютърна томография и тестове за вдигане на тежести, за да разберат как здравето на хората се променя през период на бездействие. Преди този двуседмичен период физическата активност на по-младите участници в едната група и по-възрастните в другата била една и съща. Около 4 дни преди изследването всеки участник правел най-малко 10 000 крачки дневно, но не извършвал изнурителни физически упражнения. Учените си поставили за цел да установят дали здравето на по-възрастните хора е засегнато повече, отколкото това на по-младите участници.Загубата на мускулна и костна маса и натрупването на мазнини е нещо естествено с напредването на възрастта и може да доведе до хронични заболявания. Оказало се, че количеството на мазнините се е увеличило с 20 процента сред по-младите участници и с 28% сред по-възрастните, а силата на мускулите на краката е намаляла с 5% сред по-младите хора и с 8 процента сред по-възрастните. Нивото на кардиореспираторния фитнес пък намаляло с 5% у по-младите участници и с 10% у по-възрастните. Авторите на изследването отбелязват, че промените изглежда имат по-вредни последствия за по-възрастните хора. ", "date": "2019.12.15", "title": "Излежаването по Коледа е вредно за вашето здраве "}
{"url": "http://www.cross.bg/spirka-zhena-pirogov-1620342.html", "text": "/КРОСС/  Лек автомобил блъсна жена на трамвайна спирка на бул. „Мария Луиза\". Инцидентът е станал около 05.55 ч. в неделя, съобщи Нова телевизия. На място веднага е пристигнала линейка. Пострадалата е откарана в „Пирогов\" с тежка черепно-мозъчна травма и съмнение за фрактура на гръбначния стълб.Не се потвърждава информацията за пътен инцидент на автобусна спирка в София, опроверга часове по-късно тази информация от пресцентъра на МВР. Ето съобщението, което беше разпратено до медиите.\"Тази сутрин  в  7.05 часа екип на Спешна помощ е докарал в болница „Пирогов\",  от района на Лъвов мост, жена на 55 години. Тя била във видимо нетрезво състояние. След  като дошла на себе си разказала, че снощи около 21 часа в района на пл. \"Македония\" е била \"блъсната от лека кола или камион\". Незабавно е проверен посоченият от жената район, прегледани са записите от камери за видеонаблюдение. Не са установени никакви данни за случил се пътен  или друг инцидент. Жената е настанена в Неврохирургията на „Пирогов\", със  сътресение.\"  ", "date": "2019.12.15", "title": "Кола помете жена на спирка в София, от МВР отричат"}
{"url": "http://www.cross.bg/gradysa-dekemvri-denya-1620343.html", "text": "/КРОСС/  Неделният ден ще е по-топъл. Днес облачността ще е разкъсана, а температурите по-високи за средата на декември. През деня почти над цялата страна облачността ще се разкъса и намалее до слънчево. Сутринта градусите ще достигат до 7-8, в низините и планините ще са по-ниски, в Западна България дори ще са отрицателни. Максималните температури през деня ще са в интервала от 9 до 14 градуса. Ще духа слаб югозападен вятър, пише БГНЕС.От понеделник ни очаква една доста топла предколедна седмица, с температури между 10 и 15 градуса в началото на седмицата. От вторник до петък температурите още ще се повишат и ще бъдат навсякъде над 10 градуса, на места до 17-18 градуса. Ще бъде предимно слънчево, без валежи. На 21 и 22 декември се очакват повече облаци, но без  превалявания. ", "date": "2019.12.15", "title": "Температурите се вдигат още "}
{"url": "http://www.cross.bg/kolata-spre-putishtata-1620340.html", "text": "/КРОСС/ МВР започна нова масова акция за контрол по пътищата в цялата страна заради зачестилите инциденти от последните дни.Вътрешният министър Младен Маринов заяви, че броят на загиналите при катастрофи в края на седмицата се е увеличил. От снощи по пътищата има допълнителни патрули, които се движат с включени лампи. Извършват се множество проверки за спазване на правилата за движение.В същото време и шофьори, и пешеходци смятат, че е необходимо по-голямо взаимно разбиране и толерантност на пътя, показа анкета на „Хоризонт\" около пешеходни пътеки.„Ако караш с голяма скорост, без значение, той, пешеходецът не се оглежда, че колата може и да не спре. Даже и да искам, на колата може да ѝ откажат спирачките\".„Не може да разбереш винаги дали искат да преминат. Има ли пешеходна пътека, просто трябва да имаш някакъв навик да спреш\".„Има случаи, когато стоят на пешеходната пътека, стоят и си говорят и реално ти не знаеш какво да правиш - дали да спреш или да продължиш\".„Ако видим автомобил, първо трябва да изчакаме колата да спре, за да преминем, но винаги шофьорът е длъжен да спре, когато види, че има пешеходец на пешеходната пътека\".„Има хора, които не знам защо имат книжка като цяло\".„Първо се оглеждам, после внимателно стъпвам и чак тогава тръгвам\".  ", "date": "2019.12.15", "title": "МВР започна масови проверки по пътищата заради катастрофите в последните дни "}
{"url": "http://www.cross.bg/baldahin-pozlateni-chasti-1620337.html", "text": "/КРОСС/  Възстановиха олтарният балдахин в главната църква на Бачковския манастир \"Успение на Пресвета Богородица\" край Асеновград, който е най-старият запазен в България. Прецизната работа е дело на столичния златар и реставратор Милен Воденичарски с помощта на екипа му. Нанесена е нова позлата, липсващите малки части са възстановени, емайлът е почистен, а където е било необходимо, са допълнени парченца.Майсторът лично е сглобил балдахина на мястото му в олтара на църквата в манастира.Оригиналният балдахин е на почти четири века, направен е през далечната 1632 година, разказват от обителта.Изработен е от сребро, мед и бронз с цветни метални позлатени орнаменти, филигранни украси, запълнени с цветен клетъчен емайл. Някои метални части са били позлатени, включително и куполният диск с изображението на Христос Вседържител, а „таванът\" и куполите върху него са от позлатено сребро.В хода на възстановяването на балдахина е заснет за първи път оригиналният Свети Престол от 11 век, вторично вграден през 1604 година при възстановяването на храма. ", "date": "2019.12.15", "title": "Възстановиха 4-вековен олтарен балдахин в Бачковския манастир"}
{"url": "http://www.cross.bg/liviya-furt-kolin-1620338.html", "text": "/КРОСС/  59-годишният Колин Фърт и 50-годишната Ливия Джуджоли са се разделили след 22 години съвместен живот. Те отглеждат двама сина.„Колин и Ливия се разделиха. Те поддържат приятелски отношения, любовта към децата не спира да ги обединява. Те умоляват личния им живот да бъде оставен на мира. Няма да им следващи коментари\", цитират медиите представители на двамата съпрузи.Преди две години бракът на Фърт и Джуджоли преживя трудно време. Тогава Ливия призна, че е имала връзка с журналиста Марко Бранкачия. През март 2018 година представител на двамата съпрузи поясни, че по време на непродължителната раздяла с мъжа й Ливия имала роман с друг мъж.Бранкачия отправи на Фърт доказателство за неверността на съпругата му. Колин отвърна със съчувствие на този ход от страна на Марко, изоставен от Ливия.„Вие ме накарахте да страдам. Но аз знам, че вие също страдате\", написа актьорът на своя съперник.„Бях много зъл и разстроен и му изпрати писмо, в което имаше моя снимка с Ливия. Исках да знае какво е станало. А в отговор получих писмо, в което видях състрадание и разбиране\", разказва Марко Бранкачия.Въпреки това, Колин и Ливия се обърнаха към полицията, обвинявайки журналиста в преследване.След огласяване на историята Фърт и Джуджоли не се разделиха. Те бяха заедно на светски събития и се подкрепяха взаимно. ", "date": "2019.12.15", "title": "Колин Фърт се раздели с жена си след 22 г. брак"}
{"url": "http://www.cross.bg/elevteriii-sred-pavel-1619971.html", "text": "/КРОСС/  Св. Елевтерий, римлянин от знатен произход, получил от майка си Антия, обърната в християнство от самия апостол Павел, християнско възпитание. Получил и добро образование, той от младини се посветил да служи на Бога.На 15-годишна възраст бил ръкоположен за дякон на папа Анаклет, а като станал 18-годишен получил сан презвитер.На 20 г. бил възведен в сан епископ Илирийски и скоро се показал на висотата на своето звание със светостта на живота си и с дейно разпространение и укрепване на християнството сред паството си.Слухът за неговата успешна дейност в полза на преследваното християнство достигнал до Рим. Император Адриан го извикал и след много изтезания заповядал да обезглавят този Христов изповедник.Поразен от чудесата, станали при изтезанията на Елевтерий, до когото не се докоснали пуснаните срещу него зверове и който сред огъня останал невредим, сам перфектът Коривон се обърнал към Христа и приел заедно с Елевтерий мъченическа смърт.Пострадала и майката на Елевтерий, Антия, която дошла да целуне умрелия си син. Тя също била обезглавена. Били посечени с меч още и двамата мъчители на Елевтерий, които по време на мъченията повярвали в Христа.Мощите на свещеномъченик Елевтерий сега се намират в Рим, в църквата \"Св. мъченица Сусана\". ", "date": "2019.12.15", "title": "Св. свщмчк Елевтерий. Преп. Павел Латрийски"}
{"url": "http://www.cross.bg/samotata-ne-idva-ot-tova-1619963.html", "text": "/КРОСС/  Самотата не идва от това да няма хора около теб, а от невъзможността да общуваш с тях за нещата, които са важни за теб.Карл Густав Юнг ", "date": "2019.12.15", "title": "Самотата не идва от това..."}
{"url": "http://www.cross.bg/klyb-prieta-chlen-1619979.html", "text": "/КРОСС/ 1256 г. - Монголският хан Хулагу превзема и разрушава крепостта Аламут на асасините.1575 г. - Полската шляхта избира за крал Стефан Батори.1895 г. - Основан е германският спортен клуб Айнтрахт Брауншвайг.1899 г. - В италианската преса е оповестено основаването на футболния клуб Милан1917 г. - В Кишинев е провъзгласена Молдовската народна република.1918 г. - Във Вилнюс (Литва) е установена съветска власт.1925 г. - Гърция се съгласява да плати на България наложеното ѝ от Обществото на народите обезщетение за Петричкия инцидент.1961 г. - В Йерусалим (Израел) е осъден на смърт бившия нацистки офицер Адолф Айхман, след като е намерен за виновен по 15 криминални дела, между които престъпления срещу човечеството и военни престъпления.1966 г. - Астрономът Удуин Долфус открива Янус - естествен спътник на Сатурн.1970 г. - Съветският космически апарат Венера 7 каца на Венера, с което извършва първото успешно кацане на друга планета.1976 г. - Държавата Самоа е приета за член на ООН.1990 г. - Киргизия обявява национална независимост от СССР.1994 г. - Палау е приета за член на ООН.1999 г. - В Япония е отлято най-голямото златно кюлче в света (40,5/19,5/16 см = 200 kg).", "date": "2019.12.15", "title": " 15 декември в историята"}
{"url": "http://www.cross.bg/vucha-zasega-petna-1620334.html", "text": "/КРОСС/  Затвориха ВЕЦ \"Въча 1\". Поводът - замърсяването на река Въча с машинно масло. Разливът е в района на град Kричим, като според експерти има опасност от екокатастрофа. Втори ден във водите на реката има мазни синьо-зелени петна. Неясното засега вещество се носи подобно на петрол или машинно масло, съобщи NOVA.Държавните власти, които са вдигнати по тревога, установяват, че изтичането на нефтените петна е от изхода на ВЕЦ-а. На контролните органи обаче е отказан достъп до централата, тъй като се води обект от националната сигурност. От „Басейнова дирекция\" засега не установяват замърсяване в реката, което да превишава допустимите норми. Кметът на Кричим пък е сезирал прокуратурата.„ВЕЦ Въча 1\" е строен през 30-те години на миналия век и няма система, която да работи по съвременното екологично законодателство. ", "date": "2019.12.15", "title": "Затвориха ВЕЦ „Въча 1” заради замърсяване"}
{"url": "http://www.cross.bg/marki-shokolad-shokoladi-1620335.html", "text": "/КРОСС/  Повече захар, по-малко какао и добавено палмово масло -това на практика съдържат най- разпространените шоколади в търговската мрежа у нас според \"Активни потребители\", цитирани от bTV.Само 2 от 27 тествани марки отговарят на изискването за шоколад на Европейския съюз - а именно да има над 35% обща какаова маса.Останалите 25 могат да се считат за млечен шоколад.Анализът на етикетите в проучваните продукти показва изключително високо съдържание на въглехидрати.При 22 от 27 марки количеството на захарта е 50% и повече, а при 4 достига 60%. Само при 5 шоколада захарта е под 50%.\"Установяваме стремеж към икономисване на какао, а какаото е най-важната съставка в шоколада, тя е и най-скъпата разбира се. Неслучайно европейското законодателство е установило минимална норма от 35 %, обясни Богомил Николов от \"Активни потребители\".В теста са включени 27 търговски марки шоколади закупени от различни търговци. От проучването са изключени тъмните шоколади поради отсъствието на национални и европейски критерии за тяхното качество.Всичките 27 марки шоколад са сглобени от какаова пудра и какаово масло. Нито един не е направен по оригиналната рецепта с шоколадов ликьор.Само при една марка е спомената държавата на произход на суровината.При 17 от тестваните 27 марки се установява влагане на нетипични суровини. При 7 е добавяна растителна, основно палмова мазнина. Други 7 марки съдържат технологичната добавка Е476 (полиглицерол полирицинолеат), а една Е 492 (сорбитан тристеарат).В 6 е добавяна лактоза, а при други 4 се прибавя лешникова паста без това да е отбелязано в наименованието на шоколада на лицевата страна на етикета, което представлява риск за алергичните потребители.При нито една марка не е описано количеството на добавяната растителна/палмова мазнина, която трябва да е до 5% (критерий на ЕС).Анализът на етикетите показва изключително високо съдържание на въглехидрати, най-вече захар, в проучваните шоколади, посочват от \"Активни потребители\".На практика продаваните на нашия пазар шоколади се състоят основно от захар. Само при един продукт общата какаова маса е повече от захарта.Основните изводи от изследването на \"Активни потребители\" са, че в търговската мрежа не се продава шоколад отговарящ на критериите на ЕС, а млечен шоколад, отличаващ се с понижено съдържание на какао. Няма нито една марка произведена по оригинална технология от шоколадов ликьор.Масово шоколадите съдържат твърде голямо количество добавена захар, 50% и повече, което създава здравен риск за потребителите. В повече от половината (17 от 27) от предлаганите продукти се влагат нетипични компоненти като палмова мазнина и технологичната добавка Е476. При повечето търговски марки информацията на етикетите е поднесена нечетливо за потребителите.В България досега не е известно да са извършвани лабораторни тестове за качество и безопасност на шоколадите, въпреки предупрежденията за наличие на такива. На национално и европейско ниво няма метод за проверка на основния критерий за качество на шоколада - съдържанието на обща какаова маса. ", "date": "2019.12.15", "title": "Само 2 от 27 марки на българския пазар наистина са шоколад"}
{"url": "http://www.cross.bg/temi-i-gosti-v-sytreshnite-blokove-na-televiziite-1620330.html", "text": "/КРОСС/Тема: Коледата безопасна. Кои фалшиви стоки могат да развалят празника?Отвъд ценоразписа. Лекари и пациенти в битка за здравето.„Къси разкази\": Да пребориш себе си. Момчето, което отслабна с 70 кг за 1 годинина - Алексъндър.Баща на 3 месеца. Криско благодари преди Коледа. Тема: С какво впечатлява Катар? Разказ на Ирина Цонева.Тема: Каузите на омбудсмана. Диана Ковачева в студиото на БНТ.Тема: Код: Мръсен въздух. Дискусия с д-р Александър Симидчиев и проф. Георги Рачев.Тема: Драмите в червено. Антон Кутев от БСП.Тема: В борба с корупцията. Разговор с Емил Димитров - Ревизоро.Тема: Политическо и лично. Актьорът Йосиф Сърчаджиев.Тема: Вечните изпълнители: Росица Кирилова в неделното утро.Тема: \"Живите архиви\": БНТ на 60.Тема: Виктория Георгиева по пътя към \"Евровизия\".Тема: Формулата на успеха: Новите идоли Павел и Венци Венц.  ", "date": "2019.12.15", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzite-na-dekemvri-1620331.html", "text": "/КРОСС/ Виктор Николаев, тв водещДимитър Абаджиев, посланик на България в СловенияЖельо Бойчев, депутатИлиана Беновска, журналистЛюбо Николов, писателРайна Кабаиванска, оперна певицаТаня Райковска, съдия в Конституционния съд  ", "date": "2019.12.15", "title": "Рождениците на 15 декември "}
{"url": "http://www.cross.bg/telegraf-chasa-vodeshti-1620336.html", "text": "/КРОСС/в. 24 часа - Грипът удря след празниците с два щамав. 24 часа - БСП с първи пряк вот за лидер на Томина неделя - 26 априлв. 24 часа - След черната серия с деца патрулки с включени лампи на всеки рисков участъкв. Телеграф - Пенсионери цакат актьорите за Дядо Коледав. Телеграф -- Цацаров остава прокурор вместо съдияв. 24 часа - Певецът Фейди: Опаковах кутии във фабрика дори след първия си голям хит от страх, че няма да направя вторив. Телеграф -Художникът Димо Генов: Пъпът ми е хвърлен, където днес е старозагорската операв. Телеграф - Да пуснем автокрадците срещу парното ", "date": "2019.12.15", "title": "Преглед на неделните вестници"}
{"url": "http://www.cross.bg/chasa-zala-provede-1620332.html", "text": "/КРОСС/ София.От 15.00 часа в Клуб 1 на НДК ще бъде отбелязана 15 годишнината от първата кохлеарна имплантация във ВМА.***София.От 12.00 часа в кино „Люмиер Лидл\" балетна школа „Фитнес\" ще изнесе концерт. От 16.00 часа в кино „Люмиер Лидл\" ще бъде изнесен танцов спектакъл.***София.От 17.00 часа в литературен клуб „Перото\" ще бъде представен филмовият проект „Щрих и стих\". От 18.30 часа в Литературен клуб „Перото\" ще бъде представена книгата „За фестивала в Кан с любов\".***София.От 19.00 часа „Театърът на прозата\" ще срещне посетителите в ДНК - пространство за съвременен танц и пърформанс с писателите Георги Танев и Петър Денчев.***София.От 20.00 часа в зала 1 на НДК ще бъде представен концерт на Cameristi della Scala.***СофияОт 17.00 часа в зала Sofia Event Center (Paradise center) ще се проведе втората Годишна церемония по награждаване на най-добрите спортисти и треньори на Националната асоциация на бойните спортове в България за 2019 г. - „Златен пояс\".***СофияОт 19.00 часа в зала „България\" ще се състои концерт на Софийската филхармония и маестро Найден Тодоров с най-доброто от музиката на Джон Уилямс.***София.От 19.00 часа в Софийската опера ще бъде представен оперния спектакъл „Турандот\".***Асеновград.От 11.00 часа от централния площад „Акад. Николай Хайтов\" ще стартира Седми благотворителен коледен крос до Асеновата крепост.***Бургас.От 11.30 часа в централното фоайе на Военния клуб в Бургас ще бъде подреден коледен базар***Бургас.От 17.40 часа на външната сцена до Народно читалище „Просвета 1888\" в Поморие ще се проведе концерт на Дамски хор „Анхиало\" - гр. Поморие***ВарнаОт 10.00 часа на ул. „Академик Андрей Сахаров\" № 2 ще се състои инициативата „Жълти стотинки - деца помагат на деца\".***ВарнаОт 11.00 часа в храм „Св. Атанасий\" ще се проведе беседа на тема: „Рождество Христово - празник и иконография\".***Варна.От 12.30 часа в клуба на ПП АБВ във Варна лидерът на партията Румен Петков ще даде пресконференция.***Варна.От 13.00 часа в големите търговски центрове студенти медици от Варна и Асоциация „Хипофиза\" организират коледен базар за подкрепа на деца с хранителни нужди.***Велико ТърновоОт 10.30 часа в Голямата зала на Община Велико Търново ще се проведе пети национален конкурс за вокално и танцово изкуство „Звезден сблъсък.\" ***Габрово.От 19.00 часа сцената на ДТ „Рачо Стоянов\" ще бъде представена постановката „Майстори\" на Народния театър „Ив. Вазов\".***Горна Оряховица.От 10.00 часа в Спортна зала „Никола Петров\" ще се състои Зонално първенство по хандбал „Б\" РХГ, под домакинството на ХК „Локомотив\" гр. Горна Оряховица.***ДобричОт 10.00 часа в Огледална зала „Нели Божкова\" ще се състои Коледен концерт на детски хор „Маестро Захари Медникаров\" с диригент Росица Дурмушлийска, вокален педагог Мария Славова***ДобричОт 11.00 часа в Държавен куклен театър „Дора Габе\" ще се състои спектакълът „Търси се приятел\".***Ловеч.От 09.00 часа в храм „Света Троица\" Негово високпреосвещенство Ловчанският митрополит Гаврил ще оглави Архиерейска света Литургия.***Момин проход.От 09.30 часа в храм „Св.вмчк Пантелеймон\" Негово преосвещенство Белоградчишки епископ Поликарп ще оглави Архиерейска света Литургия.***Кърджали.От 11.00 часа пред паметника на Войводата Димитър Маджаров ще бъдат поднесени венци и цветя от Съюза на тракийските дружества.***Кърджали.От 11.00 часа на голямата сцена на театъра ще бъде поставена премиерната пиеса „Рождество\".***Плевен.От 19.00 часа в Драматично-куклен театър „Иван Радоев\" ще се проведе 70-то юбилейно издание „парад на модата\".***Пловдив.От 17.00 часа в зала „Съединение\" на Историческия музей ще се проведе празничен коледен концерт.***Поморие.От 17.00 часа на външната сцена до Народно читалище „Просвета 1888\" в Поморие ще се проведе Концерт на певческа група „Тракийка\" при Тракийско дружество „Одринска епопея\" гр. Поморие***Свищов.От 9 до 20 декември във фоайето на ПБНЧ \"Еленка и Кирил Д. Аврамови - 1856\" , гр. Свищов се провежда Коледен благотворителен базар.***СливенОт 11.00 часа в Кукления театър ще се състои спектакълът „Откраднатите ботуши на Дядо Коледа\".***Стара ЗагораОт 11.00 часа в Кукления театър ще бъде представена постановката „Елхата\".***Стара ЗагораОт 19.00 часа в Спортна зала ще се проведе благотворителният спектакъл на Нешка Робева „Шоу без име\".  ", "date": "2019.12.15", "title": "Предстоящи събития на 15 декември "}
