{"url": "http://www.cross.bg/pytin-pomogne-rysiya-1587426.html", "text": "/КРОСС/ Президентът на Русия Владимир Путин заяви, че Кремъл си запазва правото да помогне на турските сили за ликвидирането на терористите в северозападната сирийска провинция Идлиб, предава *ТАСС*. Руският държавен глава направи това изявление на съвместната пресконференция с президентите на Турция и Франция Реджеп Таийп Ердоган и Еманюел Макрон и германския канцлер Ангела Меркел след края на четиристранната среща на върха за Сирия в Истанбул. Освен това Путин отбеляза, че преговорите между лидерите са преминали в делова атмосфера и те са успели да свършат сериозна работа за съгласуване на подходите по разрешаването на сирийската криза.Снимка AP ", "date": "2018.10.27", "title": "Путин: Ако терористите от Идлиб продължат с провокациите, Русия ще помогне за ликвидацията им"}
{"url": "http://www.cross.bg/tzska-beshe-beroe-1587420.html", "text": "/КРОСС/ Берое\" попречи на ЦСКА да се изравни с лидера \"Левски\" след равенство в четвъртия мач от 13-ия кръг на Първа лига. Двубоят в Стара Загора завърши 1:1, след като гостите поведоха с гол на Тиаго Родригес, но Мартин Камбуров изравни.ЦСКА събра 29 точки след второто си равенство за сезона. Червените се изравниха с шампиона \"Лудогорец\", който в неделя гостува на \"Септември\". \"Левски\" е начело с 31 точки, а \"Берое\" заема четвъртата позиция с 24. Пловдивските \"Ботев\" и Локомотив\" допълват топ 6 с по 20 точки.\"Берое\" започна по-добре мача и можеше да поведе още в осмата минута. Вандерсон беше изведен сам срещу вратаря Витаутас Черниаускас, но не успя да го преодолее.В 22-ата минута и Мартин Райнов успя да се измъкне зад отбраната на ЦСКА. Той напредна вляво от вратата и опита да намери близкия ъгъл, но ударът му с левия крак беше много неточен.Малко по-късно се стигна до първата опасност пред вратата на \"Берое\". Жоржиньо отправи силен шут от границата на наказателното поле, а вратарят Перниш реши да не рискува и боксира топката.Въпреки по-добрата игра на \"Берое\" ЦСКА поведе в 27-ата минута, след като хвана съперника на контраатака. Соу се пребори за първа топка и продължи към Десподов, който веднага изведе Тиаго зад защитата на домакините. Португалецът напредна сам срещу Перниш и спокойно го преодоля със силен шут в средата на вратата. В ситуацията останаха съмнения за игра с ръка на Десподов, но такава не беше отсъдена.Преднината на ЦСКА обаче издържа само осем минути. Иван Минчев центрира от свободен удар, а Мартин Камбуров отбеляза със страхотен удар с глава. Централният нападател отбеляза 211-ия си гол в елита на българския футбол. Две минути по-късно гостите можеха отново да поведат. Жоржиньо беше изведен зад защитата по левия фланг, овладя топката и върна назад към Борис Секулич. Левият бек шутира по земя към далечния ъгъл, но Перниш направи добро спасяване.Ел Маестро потърси промяна още на почивката. Той заигра с двама нападатели, като смени Десподов с Мауридес, а получилият жълт картон Секулич отстъпи мястото си на Ангел Лясков.В 54-ата минута ЦСКА имаше перфектен шанс да стигне до втори гол. Жоржиньо се измъкна зад защитата и беше препънат от Иван Бандаловски, а реферът Никола Попов отсъди дузпа. Мауридес обаче пропиля възможността с несериозно изпълнение в средата на вратата. ", "date": "2018.10.27", "title": "Двубоят ЦСКА-Берое завърши 1:1"}
{"url": "http://www.cross.bg/gorivata-pazar-stotinki-1587422.html", "text": "/КРОСС/ Протести срещу поскъпването на горивата започнаха в 15 часа в различни градове на България. В демонстрацията в Бургас се включиха близо 150 шофьори. Те се движеха в автошествие от изхода на града към квартал \"Ветрен\". Въпреки предупрежденията на полицията, че блокирането на пътя е недопустимо, протестиращите блокираха за около 10-15 минути движението по магистрала \"Тракия\", предаде БНР.До сблъсъци не се стигна, а още преди началото на протеста движението по магистралата беше отбивано по обходен маршрут в района на град Българово. Колоната от автомобили беше над 3 км. От дни, Фейсбук група отправя призиви за бойкот на монополна верига бензиностанции в града заради поредното повишение на цените на горивата.\"Цените на горивата в последния месец буквално са полудели. Най-масовият бензин А95 е поскъпнал с около 11 стотинки, а дизелът с около 13 стотинки само за месец. Сравнението от началото на годината е още по-шокиращо. От януари бензинът и дизелът са нагоре средно с 30 стотинки\", обясни Росинка Бъчварова от организаторите на протеста. За последните 3 години това е вторият протест в областния град срещу високите цени на горивата. Според шофьорите, те трябва да са с около 20% по-ниски.Протест на горивата имаше и в Стара Загора. Въпреки футболната среща Берое - ЦСКА, над сто човека се събраха край парк Бедечка, за да изразят недоволството си от поскъпването на бензина и дизела, съобщи bTV.По-рано днес пред прозорците на Министерския съвет в София членове на синдикат \"Защита\" протестираха срещу високите цени на горивата, тока и парното.\"Цената на горивата не се регулира от страна на държавата, това са цени, които се определят на база пазара, търсенето на предлагането, така че това са нормалните пазарни механизми, които действат. Държавата няма механизми, с които да влияе и да коригира цената на горивата. За нас важат правилата, свързани с либерализирания пазар. Знаете че, има регулация по отношение цената на ел. енергия, само за битовите потребители за регулирания пазар, но тенденцията е и тази регулация с времето да отпадне, така че да можем да вървим към либерализиран пазар, защото единственият най-добър барометър за определяне на всяка една цена на различни стоки и услуги е именно пазарът\", заяви междувременно министърът на енергетиката Теменужка Петкова.Снимка: bTV", "date": "2018.10.27", "title": " Протестиращи срещу цените на горивата блокираха АМ \"Тракия\""}
{"url": "http://www.cross.bg/pyurs-standard-italiya-1587421.html", "text": "/КРОСС/ Рейтинговата агенция \"Стандард енд Пуърс\" понижи перспективата на оценката на кредитоспособността на Италия на отрицателна, без обаче да понижава самата оценка, която остава на ВВВ (латински букви), предаде \"Франс прес\". \"Икономическата и бюджетна политика на италианското правителство се отразява на перспективите за растежа на страната\", се казва в изявление на Стандард енд Пуърс, която не изключва да намали и оценката в следващите месеци.\"Планираният от правителството икономически и бюджетен път подкопа доверието на инвеститорите\", заявява агенцията, която прогнозира за 2019 г. по-високо бюджетно задлъжняване (2,7 процента от БВП) от заложеното от Рим (2,4 процента).\"Стандард енд Пуърс\" също така прогнозира, че брутното задлъжняване на Италия ще се задържи на 128,5 процента от БВП през следващите три години. \"Отрицателната перспектива отразява съществуващия риск решението на италианското правителство да вземе повече кредити не само да изостри слабостта на италианската бюджетна позиция, но и да задуши зараждащото се съживяване на частния сектор\", заявяват от рейтинговата агенция. ", "date": "2018.10.27", "title": " \"Стандард енд Пуърс\" понижи оценката на кредитоспособността на Италия"}
{"url": "http://www.cross.bg/rymuniya-prase-praseta-1587423.html", "text": "/КРОСС/ Над 100 ловци и около 40 служители на горското стопанство се включиха в претърсването на 50-километрова гранична зона  край силистренското село Кайнарджа. Причината за претърсването на района е, че в непосредствена близост до границата с Румъния бяха открити две диви прасета, за които се потвърди диагнозата африканска чума по свинете. Болните диви прасета идват от Румъния - каза председателят на ловно-рибарското сдружение в Силистра Орлин Николов:\"Няма умряло прасе, няма и болно прасе на нашата територия, но има трафик на прасета, които преминават от България към Румъния и обратно. Тези животни са много силни и трудно може да се направи преграда. Имахме информация от колеги ловци, че днес, непосредствено преди да се намери второто прасе, в Румъния се е провела шумна гонка и явно оттам се разбутват нещата и идват в България. Имаше споразумение между българския и румънския земеделски министри да не се провеждат такива гонки и на румънска територия, и на наша. От наша страна се спазват нещата, но отсреща общо взето не се спазва\". ", "date": "2018.10.27", "title": "Претърсват района край силистренското село Кайнарджа за умрели диви свине"}
{"url": "http://www.cross.bg/palachinki-rekord-gotvachi-1587400.html", "text": "/КРОСС/ Група от близо 140 босненски готвачи поставиха нов световен рекорд, като направиха 12 874 палачинки за по-малко от 8 часа, съобщава Анадолската агенция.Рекордът беше поставен по време на Фестивала на туризма в столицата Сараево вчера. По този начин босненският екип счупи предишния рекорд от 12 716 палачинки, направени за 8 часа от руски готвачи. Нермин Ходжич, председател на Асоциацията на готвачите, заяви, че 15 съдии са наблюдавали опита за поставяне на нов рекорд, който предстои да бъде потвърден от представители на Световните рекорди на Гинес. Ходжич каза, че кулинарното изкуство заема специално място в Сараевския фестивал на туризма. Междувременно направените палачинки бяха раздадени на граждани на Босна и кандидати за убежище от мигрантския център Ушивак край Сараево с помощта на хуманитарна организация.", "date": "2018.10.27", "title": "Босненски готвачи поставиха световен рекорд за правене на палачинки "}
{"url": "http://www.cross.bg/yiski-whisky-muri-1587405.html", "text": "/КРОСС/ На 9, 10 и 11 ноември Пловдив празнува автентичния дух на истински доброто уиски и старите традиции в производството на напитката с първото за страната ни Old & Rare Whisky Show. Авторът на Whisky Biblе и уиски гуру Джим Мъри е специален гост на фестивала. Форматът на събитието е ексклузивен не само за България, но и за Европа, като досега такова шоу е провеждано само в Лондон и Глазгоу. Фокусът е върху представянето и дегустацията на стари и редки за съвременния пазар премиум уискита, емблематични и редки стилове уиски, както и върху производствени техники и практики, познати само на най-запалените уиски колекционери.    Old & Rare Whisky Show Plovdiv 2018 ще се проведе в хотел Империал, където почитателите и колекционерите на напитката, както и всички представители на уиски индустрията ще могат да опитат от над 200 различни редки и стари екземпляра с голяма стойност. Организаторите от Чист. Зрял. Малц Асен Станев и Георги Точев са подбрали стари етикети, бутилирани преди четири, пет и дори повече десетилетия, лимитирани релийзи, особено редки бутилки с колекционерска стойност, както и ревниво пазени предложения на независими бутилировачи. Разнообразието от извънредни вкусове ще може да бъде дегустирано от всеки посетител на съответна за всяко уиски цена за 10 мл. Специален гост на Old & Rare Whisky Show Plovdiv 2018 е световноизвестният уиски писател, критик и консултант Джим Мъри. Авторът на ежегодния справочник Whisky Biblе, който с всяко ново издание предоставя дегустационни бележки и рейтинги за около 1000 нови за „библията\" уискита, заедно с над 3000 вече познати, като също така раздава едни от най-престижните награди в индустрията, които нерядко определят стойността, а и бъдещето на дадено уиски. Джим Мъри ще води две специални събития. В събота, 10 ноември, мистър Мъри ще изнесе лекция и ще представи официално своята Whisky Bible 2019, както и изключително любопитни истории свързани с книгата. На събитието ще може да закупите самата Whisky Bible 2019 и дори да получите автограф от автора! По-късно в същия ден той ще проведе дегустация на сляпо на специално подбрани от него уискита. Освен шоуто на Джим Мъри, програмата на пловдивския Old & Rare фестивал включва още много събития и майсторски класове с фокус единствено и само върху редки и стари уискита. Специални изложители на Old & Rare Whisky Show Plovdiv 2018 са международни марки и компании и местни специализирани уиски барове, както и частни колекционери. Шоуто е регионално промотирано и ще бъде посетено и от уиски ентусиасти и колекционери от Румъния, Турция, Чехия, Словакия, Гърция.", "date": "2018.10.27", "title": "Уиски гуруто Джим Мъри идва за шоу в Пловдив"}
{"url": "http://www.cross.bg/banevi-iskat-predsrochni-1587425.html", "text": "/КРОСС/ Обиските в имението на Николай и Евгения Баневи продължиха през цялата нощ. През целия ден имаше претърсване на различни адреси в София и във Варненска област. Прокуратурата иззе от тях и купища документи и ценности.Разследването срещу Николай и Евгения Баневи е за данъчни измами, присвояване и пране на пари. Подозренията са за източване на дружеството \"Полимери\", приватизирано през 1998 година. Премиерът обаче откри връзка между арестите и искането на опозицията за предсрочни избори.Ден след ареста на семейство Баневи премиерът похвали службите и обясни политическите трусове в държавата така.„Че задържат институциите олигарси... това ли ги е яд? Мислите ли, че тези, които години наред са се отчитали тук и там, не искат предсрочни избори - олигарсите. Дали толкова много мощни фигури, които в момента са или издирвани за арести, или са арестувани, искат ГЕРБ и Патриотите да управляват, или искат оставка\", каза премиерът.Недосегаеми за закона хора според Борисов били създадени по времето, когато сегашната опозиция била във властта.„И БСП, и ДПС през тези 20 години винаги са правили така, че те да живеят добре и по-тяхно време са се случвали всички тези приватизационни сделки. В същото време излизат и викат - ама институциите били в криза. Ми, в криза са, арестуват тези, които не трябва, явно Джи пи груп, тия, ония. .... и това действително дразни. Проблем е за тях\", допълни Борисов. ", "date": "2018.10.27", "title": "Втори ден продължават обиските в имотите на семейство Баневи "}
{"url": "http://www.cross.bg/zaplata-godina-yvelichenie-1587409.html", "text": "/КРОСС/ Увеличение на минималната работна заплата от 510 лв. на 750 лв. Това поискаха протестиращи пред Министерския съвет. За да бъдат чути, представителите на малкия и среден бизнес надуха свирки и размахаха лозунги: „Не искаме ЖанБорисова зима\", „Борисов 3 = Глад и мизерия\", съобщава БГНЕС. Зам.-председателят на Националния синдикат „Защита\" Милена Атанасова каза, че протестът им е мирен и няма да блокират кръстовища. Атанасова добави, че това едва ли ще е единственият им протест, тъй като опитът й показвал, че властимащите не чуват от един път исканията на народа, а в същото време държавата има пари, но проблемът е в неправилното им разпределение.„Основното искане, което поставя бизнесът, е за достойно възнаграждение. В това число увеличение на минималната работна заплата за страната, не с 50-60 лв., а да бъде 750 лв. от началото на следващата година. Увеличение на медицинските сестри и лекари, които бягат и заради, което здравната ни система е в колапс. Искаме минимална работна заплата за сестрите 1500 лв., за лекарите - 2000 лв. Увеличение на заплатите на хората, работещи в реалния сектор- тежката индустрия, металургията, рудодобива, химията и др. минимум 1200 лв. Не на последно място поставяме искането си за увеличение на минималната пенсия от 200 лв. на 350 лв.\", обясни исканията на протестиращите Атанасова.Според нея всичко това е възможно да се случи, защото всяка година държавата има бюджетен излишък в размер на над 3 млрд. лева. Сред недоволните е и Красимир Цветков, който е таксиметров шофьор. Той негодува срещу факта, че години предоставя услуга, която е под себестойност. Проблемът се задълбочил след последното повишение на цените на горивата. „Имаме проблем в таксиметровия бранш. Освен високата цена на горивата, имаме редица други и търсим вариант да търсим чуваемост на тези проблеми. Досега това не се получава. За нас е проблем, че вече 4-а година, Столичната община не спазва Закона за автомобилните превози. Би трябвало да има една карта, която да определи минимална тарифа на услугата, а не само максималната, както е сега. По този начин ние нямаме защита от дъмпинг и нелоялни практики. Освен това до вчера общината трябваше да определи годишния ни данък и това не направи\", заяви Цветков.  ", "date": "2018.10.27", "title": "Протестиращи поискаха 750 лв минимална заплата от януари"}
{"url": "http://www.cross.bg/kushtite-pozhara-gorata-1587410.html", "text": "/КРОСС/ Гори гората край вилната зона на \"Горна баня\". След обаждане на живущите в квартала на място пристигнаха пожарникари с 4 пожарни автомобила, но засега са безпомощни, тъй като теренът е планински и не могат да достигнат до пожара с техниката.\"Положението е сериозно\", заяви един от пожарникарите. Те са започнали да търсят обходен маршрут, за да локализират пожара и да започне гасенето му, пише \"24 часа\".Димът задимява и къщите в околността. Има силен вятър, който утежнява допълнително обстановката. Хората са притеснени, че ако се обърне, вятърът може да стигне до къщите, които граничат с гората.Пламъци не се виждат, но има гъст бял дим, който скрива цяла Витоша.  ", "date": "2018.10.27", "title": "Пожар избухна до квартал \"Горна баня\" в София"}
{"url": "http://www.cross.bg/sedmitzi-slychai-virysi-1587411.html", "text": "/КРОСС/ От две седмици ни атакуват вируси с типична хрема, но с една по-дълго задържаща се кашлица и температура. В следващите две седмици тези вируси ще продължат да ни мъчат, след което са възможни първи случаи на грип. Началото на грипната вълна обаче е възможна през декември, а пикът - януари-февруари, прогнозира главният здравен инспектор д-р Ангел Кунчев пред Dir.bg. По думите му сега е моментът за поставяне на противогрипна ваксина, която осигурява по-добра защита срещу грипа и предпазва от тежки усложнения.Данните за областните градове у нас показват, че всяка година възникват средно около 1 400 000 до 1 600 000 случая на остри респираторни заболявания (ОРЗ) и грип, което представлява от 10% до 30% от всички случаи с временна нетрудоспособност. ", "date": "2018.10.27", "title": "Грипът ни атакува до 1-2 седмици"}
{"url": "http://www.cross.bg/makedoniya-evro-raboti-1587412.html", "text": "/КРОСС/ Гръцкото министерство на външните работи имало таен фонд от 50 милиона евро за купуване на политици, журналисти и медии в Македония за промяна на иметоПроруската партия „Единствена Македония\" излезе с коментар относно последните разкрития от Гърция, че правителството в Атина е отделило милиони евро от тайния фонд на Министерството на външните работи за подкупи и плащания в Македония във връзка с усилията за налагане на споразумението за разрешаване на спора за името между двете страни. За това съобщава македонският портал „А1 Он\", цитиран от Агенция \"Фокус\".„Зоран Заев отчаяно разпространяваше лъжи за руски пари в Македония, надявайки се, че пропагандирането на тези лъжи ще му помогне на референдума. Лъжите на Заев обаче не минаха. Македонският народ и по-голямата част от гражданите масово бойкотираха референдума на 30 септември\", пишат от партията.\"Истината е като шило. Върти се, върти се, а накрая излиза наяве. Истината наистина е като шило и излезе на бял свят. Разбра се, че в Македония нямало руски пари, а само гръцки пари. Благодарим на гръцките министри Панос Каменос и Никос Коцияс, които на заседание на гръцкия кабинет разкриха, че в гръцкото Министерство на външните работи имало таен фонд от 50 милиона евро за купуване на политици, журналисти и медии в Македония за промяна на името, историята и традициите на македонския народ\", твърдят още от \"Единствена Македония\".„И пет дни след излизането на тази скандална информация, гробното мълчание на правителството продължава. Зоран Заев да каже как и между кого са поделени тези 50 милиона евро в Македония. Някой трябва да понесе отговорност за гръцките партии и за купуване на политици, медии и журналисти в Македония\", се казва в позицията на „Единствена Македония\".  ", "date": "2018.10.27", "title": "Скандал в Скопие! Не Русия, а Гърция е наляла тайно милиони в полза на Договора от Преспа "}
{"url": "http://www.cross.bg/lekari-sudebnite-ekspertizi-1587414.html", "text": "/КРОСС/ Съдебните лекари решиха на среща в Пловдив да дадат толеранс на МВР до края на годината да им изплати в пълен размер дължимите суми за извършени съдебномедицински експертизи.Преди дни те предупредиха, че са готови на протести заради закъснелите плащания от страна на МВР. Само за Пловдив вътрешното министерство дължи на съдебните медици около 100 хил. лева и отделно над 450 хил. лева на вещи лица от други специалности. Съдебните лекари недоволстват и срещу лошата материално-техническа база, която е остаряла и не е подменяна от години.След срещата днес д-р Светлозар Спасов, ръководител на Катедрата по съдебна медицина и деонтология на Медицинския университет в Пловдив заяви, че ако МВР не плати дължимото до края на годината,  след 1 януари дейността на съдебните лекари ще бъде ограничена до необходимия минимум.\"Все пак има дейности, които не могат да бъдат спрени. Има починали хора, близките им чакат, няма да поставяме никой в затруднено положение. Вероятно ще работим и по тежките престъпления, тъй като ние сме съдебни лекари и трябва да проявим разбиране. Но ще ограничим дейността си по отношение на нещата, които търпят отлагане\", коментира Спасов, цитирин от \"Фокус\".Той посочи още, че на срещата е решено медиците да изискват пълна отчетност по отношение на финансовите документи, които пускат в МВР.\"Почти в цяла България съдебните лекари не знаят къде и колко им се дължи, защото документите се придвижват през няколко институции - през разследващи полицаи, през финансови контрольори, зам.-директори и главни счетоводители. Докато се премине по този път, понякога минават години. Затова искаме бързо, ясно и точно на всеки от съдебните лекари да му бъде предоставена справка какво му се дължи, за какъв срок и оттам нататък да се търсят къде са се изгубили\", добави Спасов.Следващото искане на съдебните лекари е регулярност на плащанията. \"Например това, което сме изработили през ноември, да бъде платено до края на януари, както е по наредба. Това са законови положения\", изтъкна той.Днес е гласувано и с помощта на главния прокурор Сотир Цацаров, група от няколко съдебни лекари да бъде въдворена във вече съществуваща група, която решава съдбата на съдебната медицина в България на високо ниво.\"В тази група няма нито един съдебен лекар. Там са хора, които не се зазанимават с тази дейност. Поради тази причина искаме и ние да сме част от нея и да бъдем чути\", каза още Спасов.Разходите за експертизи за 2017 година са били 8,05 процента от бюджета на МВР. Това е много крупна сума, коментира самият Цацаров, който участва в конференция, предаде БТА.По думите му преди два месеца в общо писмо от прокуратурата и МВР, е отправено искане към МС за отпускане на 8 милиона лева за покриване на натрупаните до момента дългове за експертизи, голяма част от които касаят съдебните медици. В сумата влизат и разходите по автотехнически и други експертизи. Той даде пример със Северозападна България, където три окръга разполагат само с един съдебен лекар, който е пред пенсия. Към този специалист към момента тежат 232 неизготвени експертизи и нито една платена, а това води до тотално забавяне на съдебния процес. Според Цацаров не може да се говори за протест на съдебните лекари и за необосновани искания, защото работата на експертите е труд, който трябва да бъде заплащан. И добави, че е необходима различна организация на тяхната работа.По инициатива на прокуратурата и на съдебните лекари в момента работна група действа по създаването на Национален център за вещи лица, който да организира изцяло работа по съдебните експертизи и който да бъде под шапката на правосъдното министерство.\"Ние трябва да мислим за изцяло нова структура, за централна криминалистична лаборатория и такива лаборатории по места. Не е нормално в Русе, където е трафикът на наркотици през Дунав мост, в местната лаборатория да може да се изследва само хероин и марихуана, а всякаква друга синтетична дрога и кокаин да се изследва в Националния институт по криминалистика. Това бави изключително много съдебния процес\", каза още главният прокурор.На снимката: д-р Светозар Спасов, Фейсбук", "date": "2018.10.27", "title": "Съдебните лекари чакат от МВР стотици хиляди за положен експертен труд"}
{"url": "http://www.cross.bg/vratza-suobshtiha-bela-1587415.html", "text": "/КРОСС/ Автобус се запали по време на движение на пътя Мездра - Враца, съобщиха от МВР. Инцидентът е станал в района на Руска Бела. В автобуса са пътували 8 души в посока Враца. Водачът на превозното средство е успял да реагира бързо. Няма пострадали от огъня. Движението по пътя Мездра - Враца в участъка Руска Бела - Враца в платното в посока Враца се осъществява в една лента, съобщиха от пресцентъра на Агенция \"Пътна инфраструктура\". Движението се регулира от Пътна полиция. ", "date": "2018.10.27", "title": "Автобус се запали в движение, няма пострадали"}
{"url": "http://www.cross.bg/momiche-zhertvata-politziyata-1587417.html", "text": "/КРОСС/ След групово изнасилване на 18-годишно момиче полицията в германския град Фрайбург е задържала осем души. Разследващите проверяват дали има още извършители.Арестуваните са седем сирийци и един германец. Те са на възраст между 19 и 29 години. Живеят предимно в бежански центрове. Всички задържани са били известни на органите на реда заради предишни престъпления като нанасяне на телесни повреди, кражби и търговия с дрога, съобщава говорител на полицията във Фрайбург. До арестите се е стигнало чрез ДНК-следи по жертвата и местопрестъплението, предаде БНТ.Според информацията, предоставена до момента, един от заподозрените е почерпил в заведение с питие момиче на 18 години. В напитката обаче сипал и упойващи вещества. Извел е жертвата навън и в храст е извършил сексуалното посегателство. След това върху омаломощеното момиче са се нахвърлили и други мъже. В деня след това, на 14 октомври, жертвата е подала сигнал в полицията, срещу неизвестен извършител.Вътрешният министър на провинция Баден-Вюртемберг похвали служителите на реда за извършените разкрития и осъди престъплението, ако бъде доказано, като ужасяващо. Кметът на Фрайбург призова правилата и законите да важат и да се уважават от всички. ", "date": "2018.10.27", "title": " 7 сирийци и местен задържани за изнасилване на германско момиче"}
{"url": "http://www.cross.bg/moneti-sukrovishte-nakiti-1587418.html", "text": "/КРОСС/ Голямо съкровище от монети и накити откриха археолози по време на проучванията на късноантичната и средновековна крепост Агатополис. Това съобщи по време на провелата се кръгла маса в морския град доц. Андрей Аладжов от Националния археологически институт. Той разказа, че находката е намерена във вътрешността на крепостната стена при проучване на османски жилища. Съкровището е било поставено в питос-голям керамичен съд за съхранение на жито. В него имало 854 сребърни и златни монети от средата на осемнадесети век. Те са свързани със султаните Мурад I и Мехмед III. Находката е била заровена в платнена торбичка и по монетите е имало отпечатъци от нишките на плата. Открити са още обеци, огърлици, колан и накити за коса, каза още доц. Андрей Аладжов. Той коментира, че това е най-голямото като обем и като брой предмети съкровище, намирано по Черноморското крайбрежие. \"Лично аз бях изненадан, защото в Османския период тук парите са били в обръщение и не са се трезорирали. Това, че са закопани такова голямо количество монети, означава, че е имало или някакво голямо нападение или друго подобно събитие\", обясни той.Археолози, историци, музейни специалисти и изследователи се събраха в Ахтопол, за да участват в кръгла маса на тема: „ Историко-археологически проучвания в Черноморска Странджа - 2018 год.\" Срещата се организира от сдружение „Черноморски Странджа\" и нейния председател инж. Петър Кънев за тринадесети пореден път. Тя се провежда под патронажа на г-н Вълчо Чолаков, областен управител на Бургаска област.Преди началото на форума водосвет бе отслужен от Негово Преосвещенство Агатополски епископ Иеротей. Приветствие към всички присъстващи отправиха инж. Петър Кънев и Станислав Димитров, кмет на Ахтопол. ", "date": "2018.10.27", "title": "Голямо съкровище от монети и накити откриха археолози в Ахтопол"}
{"url": "http://www.cross.bg/poleta-dnes-letishteto-1587419.html", "text": "/КРОСС/ Продължаващата стачка на служителите, обработващи багажите на международното летище Брюксел-Завентем, провалиха плановете на хиляди пътници и днес, информира ДПА, цитирана от БТА. Според говорител на летището са отменени 110 от 550 полета по разписание. В хода на деня може да има и още отменени връзки, информира агенция \"Белга\".Вчера заради стачката бяха засегнати около 130 полета. Протестът на служителите на компания \"Авиапартнър\" (Aviapartner) започна в четвъртък вечерта и се планира да продължи до 06:00 часа местно време утре.Очаква се днес на летището да пристигнат близо 70 000 души и 74 000 утре. Пътниците са посъветвани да пристигнат много преди полета и при възможност да носят само ръчен багаж.Ръководството и синдикатите в \"Авиапартнър\" днес ще направят опит да разрешат спора. Летище \"Завентем\" или летище Брюксел е най-големият авиовъзел в Белгия. То е посрещнало близо 25 милиона пътници през 2017 година спрямо 7 милиона за летище \"Шарлероа\", второто най-голямо в страната. ", "date": "2018.10.27", "title": "Стачка отмени 110 полета на летището в Брюксел"}
{"url": "http://www.cross.bg/velev-aikb-posochi-1587399.html", "text": "/КРОСС/ Председателят на УС на Асоциацията на индустриалния капитал в България ( АИКБ) Васил Велев заяви, че АИКБ не подкрепя бюджета на ДОО. Това мнение той изрази в интервю за предаването „Седмицата\" по Дарик радио.  По думите му, АИКБ не подкрепя политиката по доходите, която е политика на даване на пари, а не на увеличаване на производителността. Относно планирания Бюджет 2019 и разходите за здравеопазване, Велев посочи, че там няма съществени проблеми. Според него, има нестабилност в бизнес средата. Той посочи повишаването на осигурителните прагове. „Може да се вземе по балансирано решение, което да не отблъсква най-квалифицирането хора\", коментира Велев. АИКБ категорично не приема увеличаването на осигурителния доход и ще настояват това да се промени. Велев коментира изказването на вицепремиера Валери Симеонов за майките на деца с увреждания и изтъкна, че е недопустимо да се говори по този начин, но посочи, че от друга страна никой не реагира на това, че болката и страданието на тези хора се използва за политически цели. Работодателите искат стабилност, искат и ограничаване на държавната администрация, искат и прецизиране на финансирането за сигурност и отбрана, каза още Васил Велев.", "date": "2018.10.27", "title": "Васил Велев: АИКБ не подкрепя политиката по доходите"}
{"url": "http://www.cross.bg/malikyan-bila-vlyuben-1587396.html", "text": "/КРОСС/ Остават броени дни до концерта на ексцентричния цигулар Ара Маликян.На 1 ноември ливанецът с испански паспорт и арменска кръв ще се качи на сцената на зала 1 на Националния дворец на културата, за да разкаже невероятната история на една цигулка.Цигулката е любовта на живота му. Но тази любов не е била от пръв поглед. Първите си музикални уроци Ара Маликян получава от баща си, когато е само на 3 години„Цигулката винаги е била в живота ми. Дори преди да се родя, сигурно съм чувал мелодията й, защото баща ми е свирил. В този смисъл - да се влюбя от пръв поглед в цигулката - не, но в музиката - със сигурност. Музиката винаги е била около мен. Днес вече наистина съм влюбен в цигулката, влюбен съм в музиката\", сподели музикантът пред bTV.Първият си концерт Ара Маликян изнася, когато е на 12 г., три години по-късно печели стипендия за музикалното училище в Хановер, а след това заминава за Лондон.Днес Ара Маликян е концерт-майстор на Кралския симфоничен оркестър на Мадрид, концертирал е във всички световноизвестни театри в света. А съвсем скоро ще се качи за втори път на българска сцена.\n\t\t\t\t\t", "date": "2018.10.27", "title": "Ексцентричният цигулар Ара Маликян с концерт в НДК на 1 ноември (видео)"}
{"url": "http://www.cross.bg/kristofur-tzvetomira-dyado-1587398.html", "text": "/КРОСС/ Той се роди само преди 21 дни, а вече целият свят знае за него. Кристофър Павлоски смая демографите, след като се появи на бял свят на датата, на която са родени татко му и дядо му, съответно през 1984 и през 1956 г. И трите пъти този ден се е падал събота. Нещо повече, лелята на бебето също е родена на 6 октомври през 1983 г.Родителите на Кристофър - Филип от Македония и Цветомира от България, живеят в Ливърпул. Двамата от години искали дете и решили да опитат с ин витро процедура, насрочена за 8 март. Ден преди това Цветомира разбира, че е бременна.Терминът ѝ бил 1 октомври, но минал. Щом насрочили предизвикано раждане за 7 октомври, Кристофър избързал с един ден и така чудото се случило.\"Чудо, чудо, малко чудо! Надявам се да порасне същия като баща си и дядо си\", казва майката на Кристофър Цветомира пред NOVA.\"Това е чудо за мен, не мога да кажа, че това е съвпадение, но е чудо, както пишат по новините и се случва на 48 милиона, просто не е за вярване - и тримата на 6-ти октомври, и тримата в събота - с малкия сме родени почти по едно и също време, аз съм в 8:52 Ч., а той в 9:02 ч.- като говорим - изтръпвам\", споделя развълнуван бащата на бебето Филип.Статистиците изчисляват, че шансът бащата да има същия рожден ден като сина си е 1:365, колкото са дните в годината. А шансът и дядото да има същия рожден ден е 1:365х365 или кръгло 1:130 000. Още по-малко вероятно е, като се прибави и рождения ден на лелята. Тогава шансът за подобно съвпадение е 1:48 милиона.За дядо Киро от Македония Кристофър е първороден внук.\"Сутринта Филип ми се обади и каза: Татко, аз и Цветомира ти честитим рождения ден. А нашият подарък за теб е твоят внук и наш син. Сълзи от радост потекоха от моите очи. Моето ангелче, което ми донесоха моите други ангели Цветомира и Филип\", казва дядо Киро.Буквално за часове новината за българското бебе обиколи световните медии, а Кристофър се превърна в знаменитост не само на острова, но и по света.Фамилията Павлоски се готви да атакува и рекордите на Гинес. В Книгата на рекордите пише, че 6 семейства - 4 от Съединените щати, едно от Финландия и едно от Япония -  държат рекорда за брой поколения, родени на една дата. ", "date": "2018.10.27", "title": "Българско бебе може да запише рекорд на Гинес"}
{"url": "http://www.cross.bg/georgieva-kristalina-banka-1587397.html", "text": "/КРОСС/ Световната банка не прогнозира нова финансова криза - това каза в студиото на \"Денят започва с Георги Любенов\" главният изпълнителен директор на банката Кристалина Георгиева. Според нея, вниманието към финансовата система в целия свят сега е много по-сериозно и резервите на банките са по-добри. Георгиева смята, че България трябва да влезе в еврозоната, а българите не трябва да се притесняват от спадане на покупателната способност и покачване на цените.\"Ние сме закачени за еврото, всички решения свързани с него ни влияят, но без засега да можем да участваме в обсъжданията\", добави тя. Според Георгиева, българите не трябва да се притесняват, че с влизането в еврозоната цените ще се трансформират едно към едно в евро, а заплатите две към едно. Такова спадане на покупателната способност и качване на цените не може да бъде допуснато от пазарната икономика, увери тя.Кристалина Георгиева, главен изпълнителен директор на Световната банка: Това, което може да се случи и го виждаме в други страни е закръгляването. Ако цената е 1,99 лева, тя няма да стане 99,5 цента. И с това закръгляване обикновено рискът е, че то ще бъде в ущърб на потребителя. И тук трябва да се работи много внимателно с търговците, с производителите, с тези, които са на пазара, за да може всички да разберем, че е в наш интерес влизането на еврото да бъде плавно и безболезнето.Малко повече от две трети от парите отиват в бедните държави, които имат доход на човек под средния за света, а останалата част - в страните с по-високи доходи на глава от населението, поясни Георгиева.Кристалина Георгиева, главен изпълнителен директор на Световната банка: \"Приоритетни държави са тези които правят реформи имат стратегия за инвестиране и там, където виждаме големи резултати. В момента едно от страните, в която работим много активно, е Аржентина. Знаете, те имаха трудности. въпросът е как да направим така, че Аржентина да си стъпи здраво на краката.\"Важен момент в работата на Световната банка е какво тя прави за по-сигурен свят. Европа я подкрепя, защото иска да да я види на терен в трудни условия - в Африка, Близкият изток, региони с огромно значение тук, в Европа, каза още Кристалина Георгиева. ", "date": "2018.10.27", "title": "Кристалина Георгиева: Световната банка не прогнозира нова финансова криза"}
{"url": "http://www.cross.bg/proektite-evrodepytati-bryuksel-1587401.html", "text": "/КРОСС/ За шести път в Европейския парламент в Брюксел се проведе събитие, което обедини млади програмисти от цяла Европа с евродепутати от всички страни членки на Европейския съюз. Младежите представиха проектите си и научиха евродепутатите как да напишат първите си кодове. Тази година България беше представена от 7 деца и двама доброволци. Това са Дари, Надежда и Петя. Момичетата са част от българската група, която представи проектите си в Брюксел.Толкова бързо свършва и посещението на децата в Европарламента. За краткото време обаче успяват да се срещнат с евродепутати от всички страни-членки на Европейския съюз. И да им преподадат няколко урока.Сабина Христова, доброволец в \"Коудър Доджо\", България: Това, което е полезно, е че те имат шанс да демонстрират своите умения, това, което са научили през учебната година в клубовете по програмиране.А евродепутатите останали смаяни от игрите и проектите на децата. И трите деца с усмивка споделят за проектите си. Показват тънкостите на програмирането не само на евродепутате, но обменят опит и помежду си. И обещават това посещение да е само малка стъпка към успехите им в програмирането. ", "date": "2018.10.27", "title": "Деца - програмисти обучават евродепутати в Брюксел "}
{"url": "http://www.cross.bg/margaritov-obekti-komisiyata-1587402.html", "text": "/КРОСС/ Повече проверки, по-малко нарушения и спад на оплакванията от туристи отчита Комисията за защита на потребителите (КЗП) в последните периоди. Тези данни са в унисон с различните статистики, които говорят за подобряване качеството на туристическия продукт в България. Коментарът е на председателя на Комисията Димитър Маргаритов в предаването „Туризъм БГ\" по БНТ. По негови думи все по-рядко се среща предоставянето на туристическа услуга в т.нар. некатегоризирани обекти за разлика от минали години, когато това е било честа практика.Според Маргаритов положителното развитие на сектора е свързано с две основни обстоятелства. Първо, желанието на самите търговци да повишат качеството на предоставяната от тях услуга. И второ - бдителността на потребителите, които все по-често сигнализират при проблем.Все още при анализа на оплакванията от туристите, включително през последния туристически сезон, на преден план се откроява разочарованието на хората от разминаването между описаното в офертата и обективната реалност. „Има обещание за много услуги, които ще се предоставят на място, а впоследствие се оказва, че една част от тях изобщо не могат да се предоставят, а друга част пък могат, но в някакъв ограничен обем\", обясни Маргаритов. „Имали сме случаи, в които се оказва, че басейнът е в съседния хотел, а СПА-центърът е в по съседния, паркингът е общински и т.н.\", даде примери той. Председателят на КЗП каза още, че понякога търговците хитруват, като не посочват цените на различните услуги и ги определят в движение за всеки отделен потребител.Ол-инклузив пакетите невинаги осигуряват безплатно ползване на чадър и шезлонг, тъй като няма такова нормативно задължение. Но много често в офертата това се обещава, а на място се изисква за тях да бъде заплатено. „Тук има заблуда на потребителя и нелоялна търговска практика\", обясни председателят на КЗП.Маргаритов посочи, че при възникване на потребителски спор, основната цел на Комисията е да помогне на засегнатите граждани да получат точно това, за което са си платили или поне някакъв вид компенсация за разминатите очаквания.„Ако на територията на Европейския съюз български граждани срещнат проблем с туристическа услуга, със закъснял или отменен полет, загубен багаж и т.н., функциониращият към Комисията за защита на потребителите Европейския потребителски център би могъл да бъде полезен. Той осъществява координация със съответното бюро в държавата, в която се е случил проблемът. И по същия начин, по който ние бихме реагирали тук, ако става въпрос за чуждестранен гражданин, така и колегите от съответната държава реагират, за да се притекат на помощ на българските граждани\", разясни Маргаритов.По думите му все по-често се налага намесата на ЕПЦ поради зачестилите напоследък неприятни случаи на отменени или забавени полети.Маргаритов коментира и спецификата на зимния сезон в страни като България. „Той е много по-кратък и с много по-малък обем, отколкото летния. Има по-рискова група обекти - те са сезонни и работят за два-три, най-много четири месеца. Тези обекти се намират в курортите и селищата, които предлагат планински и ски туризъм. Сезонно се набира персонал, поддържката на такъв обект може да има някои слабости\", поясни той. „Нашата задача ще бъде още преди началото на сезона, както и в предишни години, да извършим проверка на проблеми обекти, за които сме констатирали различен тип нарушения и сме имали оплаквания на потребители в минали периоди, за да установим дали са преодолени и могат ли да започнат нормално да работят\", каза още председателят на КЗП.Маргаритов призова търговците към лоялност и коректност, за да може натрупаните през последните години положителен ефект и развитие да се запазят и задълбочат. ", "date": "2018.10.27", "title": "КЗП: „Качеството на туристическия продукт в България се подобрява”"}
{"url": "http://www.cross.bg/noemvri-zapadna-valezhi-1587403.html", "text": "/КРОСС/ \"Поне до 7-ми ноември ни очаква прекрасна топла есен. Смело мога да кажа, че дори до 10-ти ноември ни очакват високи за сезона температури. Не се очертават и съществени валежи поне засега\", каза климатологът Георги Рачев в ефира на Нова тв, предаде novanews.bg. В ефира на \"Събуди се\" той обясни, че циклонът, който е в Западна Европа, е много силен. И допълни: \"В Испания ще видят сняг. В Италия обявиха червен код. В Швецария и Австрия ще падне първата сериозна и трайна снежна покривка. Много валежи ще паднат и в Черна гора, Хърватия и Албания\". Той каза още, че заради непрекъсната смяна на въздушните маси, хората в България дишат доста по-чист въздух. \"Очаква се ноември да бъде по-топъл от нормалното. В Западна България вече има места, на които не е валяло вече 100 дни. Има сериозно засушаване\", допълни професорът. Климатологът проф. Георги Рачев препоръча на хората да използват прекрасното време за разходки сред природата.", "date": "2018.10.27", "title": "Ноември ще бъде по-топъл от нормалното"}
{"url": "http://www.cross.bg/izrael-obstrel-islyamski-1587407.html", "text": "/КРОСС/ Палестинската групировка \"Ислямски джихад\" заяви, че с посредничеството на Египет се е съгласила да прекрати започналия тази нощ ракетен обстрел срещу израелската територия, предаде Асошиейтед прес. Днес говорител на подкрепяната от Иран групировка заяви пред АП, че движението му незабавно прекратява ракетните атаки. Израел обвини иранските сили в Сирия, че са организирали ракетния обстрел, който беше един от най-ожесточените за последните месеци, извършвани от територията на Газа. Те последваха смъртта на четирима палестинци, загинали вчера по време на участие в протест в зоната на оградата по границата между ивицата и Израел. Египетските посредници са в района от няколко седмици и се опитват да осигурят спокойствие и да предотвратят пълномащабен военен конфликт между Израел и групировките в Газа, оглавявани от Хамас.", "date": "2018.10.27", "title": "\"Ислямски джихад\" обяви, че прекратява ракетния обстрел срещу Израел"}
{"url": "http://www.cross.bg/siriiiskiya-makron-pytin-1587406.html", "text": "/КРОСС/ Президентът на Франция Еманюел Макрон тази сутрин е разговарял по телефона с руския си колега Владимир Путин часове преди четиристранната среща на високо равнище по уреждането на сирийския проблем днес по-късно в Истанбул. Това съобщи телевизионният канал Бе Еф Ем, позовавайки се на източник от Елисейския дворец. Макрон е подчертал необходимостта от политическо уреждане на сирийския конфликт и е изразил желание участниците в срещата в Истанбул да се ангажират да не допускат използване на химическо оръжие, както и да гарантират трайно спазване на режима на прекратяване на огъня, за да се избегне хуманитарна катастрофа, посочва неназованият източник. Пресслужбата на Кремъл засега не съобщава за такъв разговор, уточни ТАСС", "date": "2018.10.27", "title": "Путин и Макрон обсъждаха по телефона  уреждането на сирийския проблем"}
{"url": "http://www.cross.bg/klisyra-kartofa-grada-1587408.html", "text": "/КРОСС/ В Клисура днес е Празник на картофите, плодородието и земеделските производители, който се отбелязва по традиция всяка година в края на октомври.Празникът е посветен на основната за града ни земеделска култура - картофа, на трудолюбивите земеделски производители и има за цел да съхрани и популяризира клисурския бит, традиции и обичаи, и точно затова има типична българска народна визия. Това каза за БТА Генка Тодорова кмет на подбалканското градче. Идеята на организаторите на празника е да се приобщят хората от различни възрасти и интереси, да си направят равносметка от постигнатото през годината, да обменят полезни срещи и контакти с хора, ангажирани в областта на земеделието, кулинарството, туризма, да се обменят идеи, опит и знания за развитието им в тази посока.В събитието активно участваха и децата от трите учебни заведения в града в предвидените конкурси, изложби и в празничната програма. Бяха организирани изложбите \"Детска есенна фантазия\", в която децата изработваха пана от природни материали; \"Кулинарните специалитети на есента\" - на импровизираната трапеза клисурци изложиха традиционни и други специалитети, в които основен продукт е картофът. Организирани бяха още базар на земеделски продукти, бирен фест и концерт на оркестър \"Калофер\".По думите на Тодорова \"Празникът на картофа\" е необичаен и неповторим по своята същност, той олицетворява богатството на клисурлска природа и дава още по-голяма популярност на Клисура, като събира много любители на природни и исторически забележителности.", "date": "2018.10.27", "title": "Клисура чества празника на картофа"}
{"url": "http://www.cross.bg/insylt-patzienti-godina-1587386.html", "text": "/КРОСС/ От 52 000 случая на мозъчен инсулт, регистрирани у нас през изминалата година, най-модерно лечение е приложено само при 450.420 са тромболизите, а едва 32 - тромбектомиите, които дават възможност за излекуване на пациента, информира Дарик един от най-добрите неврохирурзи у нас д-р Нурфет Алиоски. Специалистът, който завежда Отделението по ендоваскуларна неврохирургия в болница \"Св. Анна\", допълни, че броят на хоспитализираните заради инсулт пациенти у нас нараства с всяка година, а причината за това е във факта, че населението ни застарява.Какво е решението?„Броят хоспитализирани пациенти с исхемичен мозъчен инсулт са 52 446. Броят на извършените интравенозни тромболизии за цялата страна са 407. Това означава, че това са пациенти, които са пристигнали до четвъртия час в лечебното заведение и влизат в т.нар. „златни часове\", в които е възможно да се направи тази интравенозна тромболиза. Броят на извършените механични тромбектомии за миналата година е само 32. Тоест това е периодът до шестия час от началото на симптоматиката до провеждането на механична тромбектомия. В сравнение с колосалната цифра от над 52 000, честно казано, бройката е много малка\", коментира д-р Нурфет Алиоски.По думите на неврохирурга това, което ни липсва, е комплексност. „Целият този етап на обгрижване на такъв тип пациент е колективен „спорт\". То е свързано с дейността на 112, хората, които са на телефона, колегите от Спешната помощ, колегите от Спешно отделение в болницата, колегите невролози и ние включително. Защото всичко това трябва да става в определен период от време. Всичко, което е след шестия час, просто няма смисъл от бързане\", допълни той.Според него трябва инвестиция във всичко изброено, за да не се стигне до този момент да се брои часът.  „Нека инвестираме в здравето си, за да бъдем по-здрави\", каза още от най-добрите неврохирурзи у нас д-р Нурфет Алиоски.", "date": "2018.10.27", "title": "Увеличават се случаите на инсулт у нас"}
{"url": "http://www.cross.bg/prokyror-obshto-tzatzarov-1587392.html", "text": "/КРОСС/ Прокуратурата започна досъдебно производство срещу Николай и Евгения Баневи за данъчни престъпления, присвояване и пране на пари. Това съобщи пред журналисти в Пловдив главният прокурор Сотир Цацаров, предаде репортер на *Радио „Фокус\"- Пловдив.„Отправна точка на това досъдебно производство е „Полимери\"- Девня, но се очаква в резултат на извършени интензивни действия по разследването на практика периметърът на фактите, които ще бъдат разследвани и обвиненията, които ще бъдат повдигани, да бъде разширяван и да обхване една доста по-голяма и по-цялостна икономическа дейност\", каза главният прокурор.По думите му към този момент е издадена европейска заповед за арест реализирано е задържането им от френските власти и предстои процедура пред френския съд с оглед изпълнението на европейската заповед за арест. Главният прокурор каза още, че докато тече европейската заповед за арест продължават претърсвания и изземване и анализ на документи и всички необходими действия по разследването, което няма да се ограничи само „Полимери\". Френският съд трябва да реши дали ще допусне екстрадирането им.Разследванията и по двете досъдебни производства срещу Иво Прокопиев нямат нищо общо с издателската му дейност, каза още Сотир Цацаров.„Разследванията вървят по отношение на лицата, за които има данни, че са извършили престъпления и не желая да коментирам изявленията им, каквото е това на г-н Прокопиев\", добави главният прокурор.„Обвиненията имат общо с бизнес, имат общо с приватизация. Когато преди години са се случвали събития с предприятието „Каолин\", или със съответни находища за такива полезни изкопаеми и съответна приватизация на територията на Разград, а в последствие и с други сделки, не мисля, че някой е издавал нещо. И не мисля, че някой трябва да разсъждава, че може да издава вестник и да е собственик на сайт и следователно всяко посегателство срещу него е посегателство срещу свободата на словото\", добави Сотир Цацаров.Той още веднъж подчерта, че „Каолин\" няма нищо общо със свободата на словото, няма общо и с издателската дейност на обвиняемия Иво Прокопиев. Главният прокурор коментира още, че продължава издирването и на пловдивските бизнесмени Арабаджиеви, което на практика вече е в ръцете на френските власти. „Това, което е трябвало, ние сме го направили, а издирването им е в ръцете на чуждите власти\", каза още Цацаров.", "date": "2018.10.27", "title": "Цацаров: Разследваме Николай и Евгения Баневи за пране на пари и данъчни престъпления (снимки)"}
{"url": "http://www.cross.bg/pamporovo-dekemvri-festivalut-1587393.html", "text": "/КРОСС/ За втора поредна година в курорта Пампорово ще се проведе „8-ми декември - Фестивалът Пампорово\".За пореден път за празнуващите ще бъде изградена шатра с площ от 2 000 кв.м. оборудвана със специални отоплителни, вентилационни, осветителни и аудиосистеми с постоянна вътрешна температура от 23 градуса и куп удобства.Организаторите на „8-ми декември - Фестивалът Пампорово\" са се погрижили за това, студентите да не мислят за нищо друго, освен това как да се насладят максимално на празника, като предоставят възможност за директна резервация на пакети с хотелско настаняване от две нощувки, изхранване в хотели в Пампорово различен клас, стандартни или ВИП-парти гривни, даващи достъп и до двете вечери на 7 и 8 декември в шатрата, трансфери до локацията на провеждане, както и организиран транспорт от градовете София, Пловдив, Варна и Бургас. ", "date": "2018.10.27", "title": "В Пампорово ще се проведе „8-ми декември - Фестивалът Пампорово“"}
{"url": "http://www.cross.bg/iiohanson-salman-addario-1587387.html", "text": "/КРОСС/ Актрисата Скарлет Йохансон заяви, че е отказала финансиране от саудитския принц Мохамед бин Салман за предстоящ филм, съобщи „Анадолската информационна агенция\".Актрисата е трябвало да бъде в главната роля на филм режисиран от Ридли Скот, за фотографката Линзи Аддарио, която е носител на Пулицър за фотожурналистика.В интервю за „Ню Йорк Таймс\" Аддарио сподели, че призивът на Йохансон да отхвърли финансирането на саудитския принц е направен преди убийството на журналиста Джамал Кашоги.„Скарлет Йохансон каза абсолютно не - заяви Аддарио пред американския всекидневник - Тя каза: Този мъж доведе до войната в Йемен. Той държи жени в затвора.\"Фотожурналистката сподели, че причината Салман да иска да финансира филма е той да бъде част от „кампанията чар\", чрез коя иска да накара Запада да вярва, че принцът се интересува от американската култура.Бин Салман е бил в Холивуд през април и се е срещнал с актьори и продуценти, включително с актьора Дуейн Джонсън и Опра Уинфри. ", "date": "2018.10.27", "title": "Скарлет Йохансон отказала финансиране от принца на Саудитска Арабия"}
{"url": "http://www.cross.bg/borisov-poveche-leva-1587390.html", "text": "/КРОСС/ Искането за предсрочни избори е нормално за опозицията. Има на четири години избори, правиш ги и управляваш. Едни нови избори са още 50 млн. лева. Това заяви министър-председателят Бойко Борисов пред журналисти по време на инспекцията на строежа АМ \"Хемус\" при трасето между Белокопитово и Буховци. Премиерът Борисов припомни как след управлението на кабинета \"Орешарски\" държавата е платила близо 7 млрд. и е заварила дефицит от -4%. \"Сега в следващия бюджет половин милиард лева има повече за образование, повече от половин милиард за здравеопазване, 10% върху заплатите на полицаи отгоре, военни, съдебна охрана, лекари. Половин милиард повече за общините, 150 млн. лева повече за хората с увреждания. Кое е в колапс?\", каза Борисов.По думите му работата на институциите дава резултати и това ядосва опозицията.  „Макар и късно, но действително специализираният съд и прокуратура в момента, заедно с нашите служби проявяват и воля, и професионализъм, и желание. Така че, винаги има какво да се желае повече\", заяви премиерът.\"Че институциите задържат олигарси, това ли ги е яд или, че контрабандата от 34% слезе на 5%. И че бюджета за новата година в следствие борбата на институциите, не на отделни хора, донесе милиарди повече в хазната\", попита Борисов. Той припомни, че миналата година се наложи държавата да отпусне 12 млн. лева за изчистването на опасните химикали в \"Полимери\" - Девня.\"АМ \"Хемус\" защо не я направиха. Важна ли е тя за гражданите на Търговище, на Шумен\", попита Борисов и припомни, че кабинетът \"Орешарски\" я извади от програмата за финансиране с европейски фондове.При инспекцията на трасето на АМ „Хемус\" между Белокопитово и Буховци министър-председателят информира, че кметовете на Шумен и Търговище са сигнализирали за трудност при отчуждаването на 180 декара земеделска земя. Премиерът Борисов разговаря със собственика на земята, като се разбраха да се търси законово решение, за да не се забавя строежът на магистралата ", "date": "2018.10.27", "title": "Примиерът: Няма основания за оставка на кабинета"}
{"url": "http://www.cross.bg/stranitzi-feiisbyk-grypi-1587388.html", "text": "/КРОСС/ Социалната мрежа \"Фейсбук\" (Facebook) съобщи в петък, че е заличила 82 страници, групи и акаунти, свързани с Иран, съобщава ТАСС.\"Днес изтрихме редица страници, групи и профили, произхождащи от Иран, поради незаконно и координирано поведение в (социалните мрежи) \"Фейсбук\" и \"Инстаграм\" (Instagram), заявяват в прессъобщение от \"Фейсбук\".Според съобщението 30 страници, 33 профила и три общности във \"Фейсбук\", както и 16 профила в \"Инстаграм\" са били заличени. Отбелязва се, че минимум на една от тези страници са били регистрирани повече от един милион акаунта, а в същото време повече от 25 000 профила са били присъединени към поне една от тези групи.Отбелязва се, че дейността на лицата, които са управлявали отдалечени профили и са попълвали страниците, е била насочена към хора в САЩ и Великобритания. Както съобщава администрацията на социалната мрежа, собствениците на блокираните страници са се представяли за американски граждани, а в някои случаи за британски граждани и са публикували политически послания.\"Проведената проверка на тези акаунти, доказва, че тяхната дейност е свързана с Иран\", добавят от \"Фейсбук\".", "date": "2018.10.27", "title": "Facebook заличи 82 страници, групи и акаунти, свързани с Иран "}
{"url": "http://www.cross.bg/venera-zhivot-misiyata-1587389.html", "text": "/КРОСС/ Руско-американска сонда ще търси живот на Венера в рамките на мисията „Венера-Д\", предаде ТАСС. Прозорецът за стартиране на мисията е от 2026 г. до 2031 г., се казва в статия, публикувана в научното издание \"Вестник на НПО \"Лавочкин\". „Възможно ли е понастоящем да съществува живот на Венера? Облачният слой на Венера е на височина 50-70 км и е съставен от капки сярна киселина с концентрация 75-85 процента, а останалите 15-25 процента са вода\", се казва в статията.Температурата и налягането в ниския облачен слой се отличават незначително от условията на земната повърхностСпускаемите апарати \"Венера\" откриха в облачния слой на тази планета всички необходими за формирането на клетки елементи. Известно е, че в концентриран киселинен разтвор могат да живеят редица бактерии, например Хеликобактер пилори, която живее в кисела среда в стомаха на човека. Това прави изследването на Венера изключително интересно и важно, за да се разбере защо еволюцията ѝ е тръгнала по път, различен от този на Земята, на която има вода и магнитно поле, което защитава нашата планета от слънчевия вятър, и преди всичко има многообразен живот\", отбелязаха ангажирали се с мисията специалисти. ", "date": "2018.10.27", "title": "Руско-американска сонда ще търси живот на Венера "}
{"url": "http://www.cross.bg/testove-danni-strana-1587391.html", "text": "/КРОСС/ При инспекция, извършена от служители на „Икономическа полиция\" - ГДНП, ИАА и Националната агенция за приходите, са констатирани редица нередности в две психолаборатории в София. В тях се извършват теоретични и практически тестове за психологическа годност на професионалните и таксиметрови водачи. В една от лабораториите са установени протоколи от завършени психологически изследвания на различни лица от цялата страна. При анализ на фактите са възникнали основателни съмнения за фиктивно провеждане на тестовете. Допълнително са установени данни за преотстъпване на дейността на психолабораторията от страна на медицинския център, което е в нарушение на заложените законови разпореждания. При първоначалната проверка не е представен договор от юридическото лице, наело помещението, и договор за съпътстваща и/или посредническа дейност с медицинския център. Не са представени и трудови договори на специалистите, извършващите психологическите изследвания, както и необходимите документи, свързани с експлоатацията на фискалното устройство.От страна на НАП е установено, че въпреки проведени психологически тестове на лица в деня на проверката и съответно извършени в тази връзка плащания, в касата на търговското дружество не са открити никакви средства. По данни на ИААА за календарната 2017 г. през въпросния кабинет са преминали общо 3170 души при обявена цена за услугата 20 лева. За същия период декларираната сума пред НАП е в пъти по-малка - данни, които дават основателно предположение за избегната регистрация на дружеството по ЗДДС.При проверка в другата лаборатория на адреса, на който е регистрирана и на този на медицинския център, към който е прикрепена, било установено, че същите реално не функционират и не извършват никаква дейност.Работата по изясняване на случаите продължава. ", "date": "2018.10.27", "title": "Хванаха две психолаборатории в провеждането на фиктивни тестове на шофьори"}
{"url": "http://www.cross.bg/karayancheva-evgeniya-simeonov-1587395.html", "text": "/КРОСС/ \"Нека да се осветят тези имена, които са искали подкупи, и тогава прокуратурата ще си влезе във функциите\". Това заяви пред bTV председателят на Народното събрание Цвета Караянчева по повод думи на Евгения Банева преди години, че са дали милиони за корупция.Вчера стана ясно, че Николай и Евгения Баневи са арестувани в Ница, а специализираната прокуратура започва разследване срещу тях.\"Мисля, че преминаха границата. Не бива да се обиждат по този начин жените. Аз мисля, че той осъзна това\", каза тя относно думите на Валери Симеонов по адрес на майките на деца с увреждания.\"Да не вадим политически дивиденти от нещастията на хората\", допълни Караянчева.\"Правителството е коалиционно, не се крепи на един единствен човек (Валери Симеонов). Валери Симеонов не крепи третото правителство на Борисов. Решението на малката коалиция е такова - да не подава оставка вицепремиерът\", заяви председателят на Народното събрание.\"Г-н Симеонов трябва да направи конкретни промени в поведението си. Не е време за избори. Време е да работим конструквитвно\", обясни Караянчева. ", "date": "2018.10.27", "title": "Цвета Караянчева: Евгения Банева да каже кой й е искал пари"}
{"url": "http://www.cross.bg/obsuzhdat-problemite-v-sudebnata-meditzite-v-plovdiv-1587394.html", "text": "/КРОСС/ В Пловдив се провежда национална конференция на дружеството по съдебна медицина, на която лекари от цялата страна ще обсъдят проблема със забавените плащания от на съдебно - медицинските огледи на местопроизшествия и какви действия да предприемат.Лошата материално-техническа база, която от години не е подменяна, и липсата на интерес сред младите лекари към специалността са другите въпроси, които ще бъдат дискутирани по време на конференцията. ", "date": "2018.10.27", "title": "Обсъждат проблемите в съдебната медиците в Пловдив"}
{"url": "http://www.cross.bg/corning-stukloto-glass-1587404.html", "text": "/КРОСС/ Всяка година вашият любим смартфон получава по-добри спецификации, които водят до по-добра скорост на работа, по-голяма сигурност на данните и по-качествени снимки. Но едно остава непроменено - устойчивостта на надраскване, което не изглежда да се е подобрило с годините, пише в свой анализ The Verge. Повечето смартфони са покрити с Gorilla Glass - стъкло, направено от Corning, което е специално създадено, за да защитава от падания и други щети. Но устройствата с това стъкло все още са податливи на драскотини, ако ги поставите в един джоб с ключове или монети. Дори и да не го направите, не отнема много време телефонът да се сдобие с драскотини просто от ежедневната употреба. И ако оплакванията от iPhone X, Pixel 2 и други флагмани през последната година са сигнал за всичко това, ситуацията се влошава при модерните телефони, които се драскат от най-малкото нещо.Въобразяваме ли си или по-новите версии на Gorilla Glass са по-малко устойчиви на драскотини отпреди? Въпреки че е трудно да се каже със сигурност дали стъклата стават по-лоши, дори данните на самата Corning показват, че няма подобряване на ситуацията.  Причината за това е едновременно пазарното търсене и самите качества на стъклото. Тъй като то не може да бъде силно устойчиво на падане и същевременно и на надраскване, Corning и други производители на стъкло са принудени да избират кое от двете да поставят като приоритет. За Corning издръжливостта при изпускане е ключова. Решението на компанията да се фокусира в по-твърди, устойчиви на пукнатини стъкла датира още от раждането на Gorilla Glass. Стив Джобс се обръща към главния изпълнителен директор на Corning със заявка да му направи стъклено покритие, което да защитава iPhone от драскотини и пукнатини. Преди iPhone смартфоните използваха мека пластмаса за дисплеите си, която работеше с писалка, но беше ужасна за интеракция с пръстите. Corning е имала едва шестмесечен период, в който да достави стоката, и именно така се ражда първото Gorilla Glass. Подобно на първоначалното искане за създаването на Gorilla Glass, целите на Corning днес са оформени от търсенията на производителите на смартфони. След като компании като Samsung, Apple, Huawei и Google по целия свят искат по-тънки и по-леки стъкла, Corning трябва да направи тези тънки покрития по-силни, така че да се запази издръжливостта при изпускане. Вицепрезидентът на Corning за Gorrila Glass Джон Бейн коментира този конфликт пред Digital Trends миналия септември. „Болка номер едно за потребителите са все още чупещите се устройства, така че поставихме за приоритет изпускането при последните поколения Gorilla Glass\", заяви той. Смартфоните, които ползват Gorilla Glass 5 - поколението стъкла, представено през 2016 г. и което се ползва в устройства като Galaxy на Samsung, в LG G7 ThinQ и OnePlus 6, са по-издръжливи на падане в сравнение със своите предшественици. А Corning твърди, че най-новото и най-доброто Gorilla Glass 6, което ще се появи по телефоните тази есен, може да оцелее 15 изпускания от метър височина. За да постигне тази здравина, Corning е трябвало да трансформира стъклото, което по принцип е чупливо. Чрез накисване на стъклото в химическа солена баня, компанията компресира напрежението във вътрешността на стъклото. Това помага да се противодейства на всякакви изпускания и падания на стъклото в бъдеще, след като стъклото бъде поставено на смартфона. С течение на годините производителите на смартфони започнаха да търсят все по-тънки стъкла в своите нови дизайни, ето защо Corning трябва да работи все повече в тази посока, за да запази устойчивостта. На теория това работи добре и тя произведе повече устойчиви на падане поколения стъкла, но в замяна на това вътрешното напрежение направи стъклото по-податливо на надраскване. Основният начин, по който производителите на стъкло укрепват материала, е чрез закаляване, което може да се случи чрез интензивно нагряване или чрез химическо третиране, като горепосочената солена баня. Както обяснява проф. Уилям Л. Джонсън вътрешното напрежение предизвиква по-лесното поддаване на стъклото на надраскване на повърхността. Най-просто казано, когато стъклото е по-студено, то се драска по-лесно.", "date": "2018.10.27", "title": "Защо чисто новият ви смартфон ще се надраска толкова ?"}
{"url": "http://www.cross.bg/prezident-erdogan-pytin-1587424.html", "text": "/КРОСС/ Турският президент Реджеп Тайип Ердоган се срещна с руския президент Владимир Путин и с германския канцлер Ангела Меркел в Истанбул преди четиристранната среща за Сирия, която ще се състои по-късно днес, съобщи турската телевизия СиЕнЕн-Тюрк.Ердоган проведе двустранни срещи с лидерите на Германия и Русия, а в момента разговаря с френския президент Еманюел Макрон в двореца Вахдеттин, информира телевизията. Турският президент разговаря първо с Меркел, а малко по-късно се срещна с руския държавен глава.Разговорите с Путин продължиха около 45 минути при закрити врата.Турският президент Реджеп Тайип Ердоган, руският президент Владимир Путин, германският канцлер Ангела Меркел и френският президент Еманюел Макрон се събраха в двореца Вахдеттин, за да обсъдят развитието на събитията в контролираната от бунтовниците сирийска провинция Идлиб и политическия процес за решаване на конфликта в Сирия.Целият свят и най-вече нашите сирийски братя следят тази среща, заяви турският президент при откриването на срещата. Вярвам, че ние няма да ги изоставим, посочи Ердоган.Надявам се очакванията на всички да бъдат оправдани, каза още президентът на Турция, цитиран от Анадолската агенция.Специалният пратеник на генералния секретар на ООН за Сирия Стафан де Мистура също ще участва в срещата, информира СиЕнЕн-Тюрк.", "date": "2018.10.27", "title": "Ердоган обсъжда Сирия с Путин, Меркел и Макрон в Истанбул"}
{"url": "http://www.cross.bg/zhelyazkov-dimitur-ochite-1587383.html", "text": "/КРОСС/ Турският съд е издал решение за екстрадицията на Димитър Желязков - Митьо Очите. Това заяви в Пловдив главният прокурор Сотир Цацаров, предаде кореспондентът на БГНЕС в региона.Кога точно ще бъде предаден Димитър Желязков, зависи отново от турския съд.Баневи ще бъдат разследвани по няколко обвинения, „Полимери\" е само началото, добави още Цацаров.БГНЕС припомня, че на 2 август бяха задържани 19 души, за които имаше данни, че са свързани с организирана престъпна група на несебърския бос Митьо Очите. Задържани под стража обаче останаха петима. От всички с обвинения в неизвестност беше само общинският съветник от Несебър Пейко Янков, който се издирваше с червена бюлетина. Няколко дни след това и той беше задържан. Димитър Желязков беше под стража в Турция от август досега.Очаква се турският съд да реши кога точно ще бъде екстрадиран в България, за да бъде изправен пред съда. ", "date": "2018.10.27", "title": "Турският съд е издал решение за екстрадицията на Димитър Желязков - Митьо Очите"}
{"url": "http://www.cross.bg/produlzhavat-protestite-valeri-1587381.html", "text": "/КРОСС/ Протестите на майките на деца с увреждания продължават и днес. В 17.30 часа в столицата те се събират отново пред Министерския съвет, за да продължат да настояват за оставката на Валери Симеонов. Техните съмишленици в много градове на страната също продължават протестите по места.Снощи в центъра на София се състоя пореден протест, въпреки че парламентът прие на първо четене исканите закони за финансовата подкрепа и личната помощ.Протестът прерасна в гражданско неподчинение. Участниците преминаха по бул.\"Цар Освободител\" и скандираха пред централата на НФСБ на ул.\"Раковски\" 134  за оставка на вицепремиера Валери Симеонов.Майките и техните симпатизанти бяха категорични, че всяка вечер ще е така до оставката. ", "date": "2018.10.27", "title": "Протестите на майките на деца с увреждания продължават и днес"}
{"url": "http://www.cross.bg/ostrov-zakintos-atina-1587379.html", "text": "/КРОСС/ Най-малко две вторични земетресения разтърсиха остров Закинтос в Йонийско море тази нощ. Най-силният трус е бил с магнитуд от 4,7 по Рихтер. Последният трус е бил усетен в 8:30 часа местно време. Земетресенията са с епицентър в морето на около 30 км югозападно от Литакия и остров Закинтос и на 282 км западно от Атина, на дълбочина от 2 км. Хората в района на трусовете разказаха, че земетресението е продължило около 10 секунди. От Геофизичния институт в Атина съобщиха, че вторичните трусове не представляват опасност за населението, но могат да продължат поне още месец.", "date": "2018.10.27", "title": "Нови вторични трусове на гръцкия остров Закинтос "}
{"url": "http://www.cross.bg/tyrtziya-siriya-erdogan-1587382.html", "text": "/КРОСС/ Следобед в Истанбул ще се проведе четиристранна среща на лидерите на Германия, Русия, Турция и Франция за намиране на политическо решение на 8-годишния конфликт в Сирия.Днес следобед в Истанбул ще се проведе четиристранна среща на лидерите на Германия, Русия, Турция и Франция. Те ще обсъждат намирането на политическо решение на 8-годишния конфликт в Сирия.По време на срещата на най-високо ниво специалният представител на ООН за Сирия Стефан де Мистура ще запознае четиримата лидери с резултатите от преговорите за сирийско помирение в Женева.Турският президент Реджеп Ердоган вчера заяви, че единствената цел е намиране на справедливо, жизнеспособно и демократично политическо решение, което ще включва всички сирийски граждани на база на териториалната цялост на страната.По думите му след споразумението между Русия и Турция за Идлиб от 17 септември, в момента в района е спокойно. Тогава в Сочи беше постигната договорка за създаване на демилитаризирана зона с дълбочина 15-20 км.Турският президент обаче заплаши, че Анкара ще съсредоточи усилията си срещу контролираните от сирийските кюрдски отряди територии на изток от р. Ефрат. Ердоган беше категоричен, че Турция няма да позволи заплаха срещу границите си.В петък вечерта турският лидер отново повтори, че подобно на Африн и Манбидж, Турция ще „спаси\" и други райони в Северна Сирия като Кобани и Тел Абияд от „терористичното зло\". Ердоган заяви, че подготвените от „терористите\" окопи са подготвените им гробове. Турският държавен глава направи изказването си в реч пред випускниците на академията на жандармерията и бреговата охрана.„Основната цел на срещата на върха е търсене на невоенни пътища за създаване на политическо решение в Сирия.\" Това обясни в петък говорителят на Ердоган Ибрахим Калън. Турция предлага създаването на пътна карта, която да включва и разписване на нова конституция на арабската страна.На 14 септември Ибрахим Калън беше домакин на тричасова подготвителна среща. В нея участваха съветникът на германския канцлер Ангела Меркел по външна политика и сигурност Ян Хекер, Филип Етиен, съветник на френския президент Еманюел Макрон и Юрий Ушаков, който е съветник на стопанина на Кремъл.Любопитен исторически детайл е, че резиденцията в квартал Юскюдар в азиатската част на града, в която ще се проведат разговорите, е принадлежала на последния османски султан Мехмед Шести. ", "date": "2018.10.27", "title": "Путин, Макрон, Ердоган и Меркел се срещат за Сирия"}
{"url": "http://www.cross.bg/vladaya-remontut-vsyaka-1587384.html", "text": "/КРОСС/ Започва ремонтът на още 900 м от пътя София - Перник. Става дума за отсечката от гара Владая до разклона за Горно Драгичево. Днес и в неделя там ще има по една лента във всяка посока на движение в участъка. От понеделник до четвъртък трафикът ще се осъществява двупосочно в едно платно и ще се регулира със светофарна уредба. По една лента за движение във всяка посока има в момента и в участъка от четирилентовото платно при местността Черния кос до входа на Владая.", "date": "2018.10.27", "title": "Продължава ремонтът на пътя в района на Владая"}
{"url": "http://www.cross.bg/muzhete-zhivot-neravenstvoto-1587380.html", "text": "/КРОСС/ Жените в Европейския съюз печелят средно с 16,2 % по-малко от мъжете. Това показват данни на Европейската комисия, представени днес. Един от начините за преодоляване на неравенството е подобряването на равновесието между професионалния и личния живот на семействата. Според проучване на Евробаромертър българите са на 26-то място по отношение на този баланс. Австрийците са най-доволни от всички европейци от баланса между личен и професионален живот. В първата десетка са още Дания, Финландия, Холандия, Белгия и Люксембруг. България е на 26 място. По-неудовлетворени от нас са само гърците, румънците и испанците.ЕК предлага мерки за постигане на равновесие между професията и личния живот, които да направят така, че мъжете да се включват по-активно в отглеждането на децата. По този начин ще се премахне и неравенството между мъже и жени на трудовия пазар и по отношение на заплащането.    Вера Йоурова - еврокомисар по правосъдие и равни възможности коментира казуса така: В сравнение с мъжете жените в Европейския съюз работят безплатно в продължение на два месеца всяка година. Повече не можем да толерираме това положение. Жените в Европа печелят с над 16 процента по-малко от мъжете.За да да се премахне неравенството, Еврокомисията предлага редица законодателни мерки - като например мъжете да ползват повече отпуск при раждане на дете и повече бащинство. През миналата година само четирима от десетима мъже в ЕС са взели родителски отпуск, което според ЕК не е справедливо. ", "date": "2018.10.27", "title": "ЕК: Жените в ЕС печелят средно с 16,2% по-малко от мъжете "}
{"url": "http://www.cross.bg/kybrat-pylev-tazi-1587377.html", "text": "/КРОСС/ Кубрат Пулев срещу Хюи Фюри в зала „Арена Армеец\" в 19.30. Срещата е тази вечерБългарската звезда в професионалния бокс е в отлична форма и ще разчита на подкрепата на публиката у дома. „Ще дам всичко от себе си\", каза Пулев часове преди двубоя. Фюри на свой ред също е убеден, че е достатъчно подготвен за предизвикателството тази вечер. „Аз идвам. Аз съм бъдещето на тази категория\", каза той преди срещата на ринга.Съперникът на Кубрат играе първия си мач, когато е на 11 години. Следват 44 двубоя, преди да се качи на професионалната сцена. През 2012-та става световен шампион при младежите. От 18-годишен играе при професионалистите. Има зад гърба си 22 победи, 11 от тях с нокаут и една загуба. На професионалния ринг Кубрат Пулев има 25 победи, една загуба. Двамата трябва да определят претендента за световната титла на международната боксова федерация.", "date": "2018.10.27", "title": "Кубрат Пулев и Хюи Фюри се изправят един срещу друг за световната титла"}
{"url": "http://www.cross.bg/tezhki-momenta-krasnodar-1587378.html", "text": "/КРОСС/ Тежки наводнения в Южна Русия, съобщава Би Би Си. Проливните дъждове не са спирали от сряда и предизвикаха истински хаос в Краснодар. До момента лошото време е взело най-малко 6 жертви. Жена, отнесена от придошлите води се издирва, съобщи БГНЕС.Сериозно е положението в курортното градче Сочи, където се проведоха Зимните олимпийски игри през 2014 година. Спасителни екипи доставиха храна, бутилирана вода, лекарства и стоки от първа необходимост на хората там. Властите заявиха, че в момента действат в „авариен режим\" заради тежките метеорологични условия, тъй като над района само за денонощие се е изляло количество дъжд, което вали за период от два месеца. ", "date": "2018.10.27", "title": "Тежки наводнения в Краснодар взеха жертви"}
{"url": "http://www.cross.bg/tzenite-kunev-poslednite-1587375.html", "text": "/КРОСС/  „Ако следваме логиката на международните пазари, не би следвало. Последните дни има съществена корекция, надолу, на цената на суровия петрол\". Това каза в интервю за предаването „Събуди се\" по Нова телевизия икономистът Евгени Кънев, по повод нарастването на цените на горивата. „Много зависи от това, дали следваме международната логика, защото българският пазар не непременно следва винаги международната логика\", допълни той. „За съжаление, тя е само индикатор, като база, върху която стъпва ценообразуването или се съпоставя с него. Но реално, факторите, които движат цените в България са и други, не само международните цени\", посочи той. От своя страна, Валентин Кънев от Балканската черноморска петролна и газова асоциация се присъедини към оценката на Евгени Кънев. „Смятам, че цените вече се задържат, тъй като в последните 2-3 седмици цената на нефта наистина падна. Това предизвика задържане, в последните няколко дни, на цените на горивата. Аз бих очаквал и спадане, тъй като тези ниски цени на нефта, които бяха в последните няколко седмици, са всъщност цените, по които се договарят бъдещите доставки на горива в България. Така, че аз не изключвам да паднат цените\", каза още Валентин Кънев.", "date": "2018.10.27", "title": "Докога ще растат цените на горивата?"}
{"url": "http://www.cross.bg/imeto-chlenstvo-nato-1587413.html", "text": "/КРОСС/ Ние се стремим към сърдечни и добри междусъседски отношения и демонстрираме на практика, че подкрепяме членство в НАТО и Европейския съюз (на Македония), но първо трябва да бъде решен въпросът с името съгласно международното право и историята, заяви гръцкият президент Прокопис Павлопулос, цитиран от МИА.Едва след като конституционните поправки бъдат направени, споразумението за името ще бъде изпратено в парламента (на Гърция) за ратификация, посочи държавният глава, който участваше в събитие в Солун вчера.\"Нашата съседка трябва да направи необходимите промени в своето законодателство, по-точно в конституцията. И те поеха този ангажимент, така че ние очакваме да го изпълнят. Едва след като процесът бъде завършен и след като бъде установено, че конституционната ревизия съдържа всички гаранции, тогава ще има покана за членство в НАТО и започване на преговорите за присъединяване към ЕС\", посочи гръцкият президент.На 19 октомври парламентът в Скопие гласува с мнозинство от две трети предложението на правителството да се пристъпи към внасяне на поправки в конституцията, произтичащи от Преспанското споразумение с Гърция, което предвижда смяна на името на страната на Република Северна Македония.Снимка: bTV", "date": "2018.10.27", "title": "Гърция подкрепя членство на Македония в НАТО и ЕС само след смяна на името"}
{"url": "http://www.cross.bg/gradysa-temperatyri-ymeren-1587372.html", "text": "/КРОСС/ Днес ще преобладава слънчево време с разкъсана висока облачност. Ще духа слаб до умерен вятър от юг-югозапад. Затоплянето ще продължи. Минималните температури ще са от 4 до 9 градуса, а максималните ще са между 21 и 26 градуса, сочи прогнозата на НИМХ-БАН.По Черноморието ще бъде предимно слънчево. Ще духа слаб до умерен вятър от юг-югозапад. Максималните температури ще са 20-23 градуса. Температурата на морската вода ще е 17-18 градуса. Вълнението на морето ще е 1-2 бала.В планините ще е предимно слънчево, сутринта по билата - временно мъгливо. Ще духа умерен, временно силен вятър от запад-югозапад. Максималната температура на височина 1200 метра ще е около 16 градуса, на 2000 метра - около 9 градуса. В неделя и понеделник вятърът ще остане югозападен, слаб до умерен, в Източна България през втория ден - и временно силен. Затоплянето ще продължи и дневните температури ще надхвърлят 20 градуса, на места в припланинските райони и в Източна България ще достигат 26-27 градуса. Минималните също ще се повишат.Ще има разкъсана, през втория ден - значителна, предимно висока и средна облачност, а на отделни места в югоизточните райони и по Черноморието преди обяд ще бъде с ниска облачност или мъгла; там дневните температури ще остават малко по-ниски. ", "date": "2018.10.27", "title": "Златна есен и много слънце следващите дни "}
{"url": "http://www.cross.bg/imynologiya-prof-kongresa-1587364.html", "text": "/КРОСС/ Пловдив е домакин на едно от най-големите събития на имунологичната общност в България и Европа. Медицински университет Пловдив е главен организатор на Конгреса по имунология. Форумът събира на едно място специалистите, работещи във фундаменталната, приложната и клинична имунология. По време на конгреса всички специалисти имат възможността да се запознаят с последните достижения в тази област, както по света, така и в нашата страна.Участниците в конгреса тази година са около 150, сред тях са и 12 гост лектори от Европа и Америка, изтъкнати специалисти в областта на имунологията. Именно имунологията е едно от най-бързо развиващите се звена в науката и медицината. То е и изключително полезно за хората. „Целта на учените е чрез познанията, с опита и възможностите, които имаме в България, да помагат на пациентите да бъдат по-здрави и да боледуват по-малко. Важно е всеки от нас да се научи да се грижи за своята имунна система, защото тя ни е необходима през целия живот\", заяви проф. Мариана Мурджева, която е зам.-ректор по „Международно сътрудничество\" и ръководител на катедра \"Имунология\" в МУ-Пловдив.Освен като организатор на конгреса, Медицински университет участва в този процес и с представянето на научната си дейност, свързана с имунологичните проучвания, които се правят в много катедри. В програмата на конгреса висшето учебно заведение представя различни теми, свързани с автоимунитета, с вродените имунни дефицити, с ролята на различни молекули в постоперативните усложнения при някои пациенти и инфекциозната имунология.Конгресът се провежда на всеки четири години. Това е петото му издание с национално участие, в това число и 12 чуждестранни ректори. Събитието е важно не само за имунологичната гилдия, защото това е мястото, където специалистите представят своите научни постижения и проблемите, които ги вълнуват като научни изследователи.„Този конгрес събира и интегрира хора от други специалности, с които работят. Представя и философията на дейността на специалистите. Тя не е свързана само с експериментите в лабораториите, но и към медицината, медикобиологичните дисциплини и най-вече към обществото\", каза по време на конгреса проф. Мария Николова, която е съпредседател на Българското дружество по имунология при Националния център по заразни и паразитни болести-София.На практика имунологията присъства във всички медицински специалности. Затова учените са обхванали широк кръг от теми, които вълнуват почти всички медицински специалисти. Отразени са инфекциозната имунология, първичните имунни дефицити, транслантологията, онкоимунологията. Вече има създадено училище по имунология.„Неговата цел е да организира младите учени да се сблъскат с реални проблеми, които са в основата на науката и които да се срещат отрано с учените, които промотират науката сред младите учени\", сподели доцент Андрей Чорбанов, който е ръководител на департамент по имунология при БАН и съпредседател на Българското дружество по имунология.Той твърди, че това е една добра възможност на място да се организират мероприятия, в които да участват чуждестранни учени, хора с много богат опит и като организатори, и като учени, за да могат да имат активност и тук на местна почва. В противен случай младите кадри посещават чуждестранни училища в Европа и впоследствие остават там.Училището по имунология е организирано изцяло с подкрепата на Европейската федерация на имунологичната асоциация, която изцяло финансира участието на хората в нея. Сред официалните гост лектори на конгреса бе и австрийският проф. д-р Ханнес Стокингер, който ръководи Катедрата по молекулярна имунология при Медицинския университет във Виена. Според него нивото на всички местни и чуждестранни лектори е много високо. Той остана с отлични впечатления от нивото на младите български презентатори на ниво докторанти и посдокторанти. Това, което България няма е петрол и природен газ, но това, което има България е мозъци, подчерта австрийският учен. И добави, че е важно да има изградена система, условия и добра база за младите учени след обучението си да останат в България и да продължат професионалното си развитие на местна почва.На 5-я Национален конгрес по имунология присъстваха още ректорът на Медицински университет-Пловдив чл.-кор. проф. д-р Стефан Костянев, зам.-ректорът по научна дейност на МУ-Пловдив проф. д-р Виктория Сарафян, директорът на УМБАЛ „Каспела\" проф. Илиан Дойков, председателят на Българската асоциация по клинична имунология проф. Елисавета Наумова, чуждестранни лектори от Германия, Австрия, Норвегия, Холандия, Италия, Унгария, САЩ и Чехия. Българските участници са от БАН, МУ-София, СУ \"Св. Климент Охридски\", НЗЦПБ, ВМА-София, УМБАЛ \"Александровска\", УМБАЛ \"Пирогов\", УМБАЛ \"Лозенец\", МУ-Пловдив и УМБАЛ \"Св. Георги\", ПУ \"Паисий Хилендарски\", МУ-Плевен, Тракийски университет -Стара Загора и др. ", "date": "2018.10.27", "title": "Над 150 учени се събраха в Пловдив на мащабен здравен форум"}
{"url": "http://www.cross.bg/rysiya-boltun-sanktzii-1587367.html", "text": "/КРОСС/ Съветникът на Белия дом по националната сигурност Джон Болтън заяви днес, че САЩ искат да започната стратегически разговори с Русия относно агресивните действия на Китай. В интервю за Ройтерс, дадено в Тбилиси, където е на посещение, Болтън каза, че китайският ракетен потенциал е заплаха също за Русия, въпреки че \"сърцевината на Русия\" отстои на голямо разстояние от тези ракети. Той окачестви като \"отживелица от Студената война\" Договора за ликвидиране на ракетите със среден и малък обсег, подписан през 1987 г. между САЩ и тогавашния СССР. Американецът отбеляза, че ще бъде от полза, ако руснаците \"престанат да се намесват в нашите избори\", ако \"излязат от Крим и Донбас в Украйна\", ако \"спрат да използват незаконни химически оръжия, за да извършват опити за убийства срещу руски емигранти на Запад\", и също ако \"по-малко се натрапват в Близкия изток\". По думите му подобно поведение на Москва е карало досега Вашингтон да налага санкции на физически и юридически лица от Русия. Пред Ройтерс Джон Болтън каза, че понастоящем американски представители обсъждат дали да бъдат наложени нови санкции заради руската намеса в изборния процес в САЩ и анексирането на Крим. \"Ние ще направим, каквото трябва да направим и каквото смятаме за необходимо\", гласят думите му. На въпрос дали е възможно да бъдат наложени санкции на притежателите на руски държавни облигации, Болтън каза, че не знае за \"някакво санкциониране по въпроса за суверенния дълг\". Но според него това може да се случи, ако бъдат установени някакви подлежащи на санкции финансови трансакции на тези притежатели, но то няма да се отнася за самия дълг. Русия постоянно отрича, че има нещо общо с някаква намеса в изборите в САЩ, отбелязва Ройтерс.", "date": "2018.10.27", "title": "Джон Болтън: Искаме стратегически разговори с Русия за китайските ракети"}
{"url": "http://www.cross.bg/miliarderi-aziya-kompanii-1587368.html", "text": "/КРОСС/ Между една пета и една шеста от всички милиардери по света вече са китайци и богатството им се увеличава, а новите предприемачи от Азия са истинско предизвикателство за технологичното надмощие на Силициевата долина.Това сочи доклад на швейцарския финансов холдинг Ю Би Ес и консултантската \"Прайсуотърхаус Купърс\", цитиран от \"Ройтерс\" и \"Франкфуртер алгемайне цайтунг\".Текстът сочи, че нови 199 души са станали милиардери миналата година, увеличавайки общия брой до 2158 (373 са китайци при едва 16 през 2006 г.). От всички \"нови\" милиардери близо една трета (56 души) са китайци. Общото богатство на китайските милиардери се е увеличило до 1.12 трлн. долара, или с 39% (само \"Алибаба\" и свързаните с гиганта компании \"Алипей\" и \"Ант файненшъл\" имат сред акционерите си 43-ма милиардери).Този ръст е подпомогнал значително и увеличаването на богатството на милиардерите в глобален план, увеличило се с 19% до 8.2 трлн. долара.Според проучването около една трета от всички, които са станали милиардери през 2017 г., са натрупали състоянието си в сферата на иновациите. \"Китайските предприемачи милиардери оглавяват икономическата трансформация на своята страна и на Азия като цяло. За малко повече от 10 години те са създали най-големите компании в света, повишили са стандартите на жизненото равнище и са натрупали състоянието си с безпрецедентна бързина\", се казва в доклада, цитиран и от БТА.Според авторите на изследването сега в Азия има повече милиардери, отколкото в САЩ. Очаква се за три години общото им богатство да надхвърли състоянието на най-богатите американски предприемачи, което сега се оценява на 2.5 трлн. долара.От 2016 до 2018 г. в Китай са се появили 50 компании с капитализация най-малко 1 млрд. долара (т.нар. стартъп еднорози), а в САЩ за този период са се появили 62 такива компании. Двигател на технологичното развитие в Азия е южнокитайският град Шъншън и именно той оспорва най-силно доминацията на Силициевата долина. По рисков капитал, осигурен за стартъп компании, азиатските милиардери са се изравнили със САЩ миналата година, отбелязва ФАЦ. В Китай освен това патентите за използване на изкуствен интелект са били четири пъти повече, отколкото тези в САЩ, през 2017 г. ", "date": "2018.10.27", "title": "Почти всеки пети милиардер е китаец"}
{"url": "http://www.cross.bg/vreme-lyatnoto-anketi-1587371.html", "text": "/КРОСС/ В 04.00 часа на 28 октомври ще преместим стрелките на часовника с един час назад, т.е. България ще се върне към астрономическото време.Европейската комисия предлага държавите в Европейския съюз да съобщят дали искат да останат за постоянно в зимното или лятното часово време до април догодина. Това означава, че в края на март отново ще преминем към лятното часово време. Ако Съветът на Европейския съюз и Европейският парламент подкрепят предложението да не се сменя времето, през октомври 2019 г. часовниците в Общността ще бъдат сверени за последен път.У нас по темата се проведе допитване. Своите предпочитания изразиха над 17 хиляди българи.Д-р Никола Петров, директор  на Националната астрономическа обсерватория - Рожен коментира:„Зимното време е т.нар. „стандартно време\", което е прието да се използва почти от цял свят. Това, че са правени не малко анкети и на базата на тези анкети, като че ли натежава мнението „защо да не остане лятно?\", тези анкети до голяма част са проведени през интернет, т.е. със съвременни устройства, което означава, че преди всичко - това е мое мнение - отговарят хора, които са с повечко енергия и по-млади. Според мен това е причината да има едно такова по-натежало мнение, свързано с това да е лятното време, но едва ли това е правилният ход. Астрономическото време е изцяло свързано с денонощното въртене на Земята около оста си и около Слънцето\". ", "date": "2018.10.27", "title": "Връщаме стрелките с час назад в неделя"}
{"url": "http://www.cross.bg/tesla-kompaniyata-dolara-1587373.html", "text": "/КРОСС/ Служители на ФБР водят разследване, за да установят дали компанията Тесла (Tesla) не е заблуждавала инвеститорите, представяйки им невярна информация, включително и за обемите на произвежданите нови електрически автомобили Модел 3 (Model 3), съобщaва БТА, позовавайки се на в. \"Уолстрийт джърнъл\".Разследването се води от прокуратурата в Сан Франциско, щата Калифорния, според източниците на изданието. ФБР проверя по-специално дали Тесла не е разпространявала невярна информация за производството на Модел 3 и дали не е подвеждала инвеститорите за състоянието на компанията в началото на 2017 година.Бизнес изданието уточнява, че следователите са активизирали дейността си през последните седмици, след като Тесла се споразумя с Комисия по ценните книжа и фондовите борси в САЩ по иска срещу него. Комисията твърдеше, че тя е подвела инвeститорите, тъй като не е бил осигурил сумата от 25 до 50 милиарда долара, която би била необходима за изпълнението на операция по изтеглянето на компанията от борсата, планирана от него.След като първоначално отхвърлиха обвиненията на Комисията, шефът на компанията Илон Мъск лично и Тесла се съгласиха да платят общо 40 милиона долара глоба за уреждане на въпроса, без да признаят или отрекат нарушението. Освен това Мъск прие да се откаже от председателския пост в съвета на директорите за най-малко три години като част от съдебното споразумение, макар че може да остане главен изпълнителен директор на компанията, която се превърна в негов синоним.В четвъртък Тесла отчете печалба за първи път от две години, приключвайки положително третото тримесечие, което бе белязано от разследване за измама срещу Мъск.Той обаче изпълни обещанието си да изведе на печалба електромобилопроизводителя, след като успя да увеличи производството на първата електрическа кола, предназначена за масовия пазар Модел 3.Чистата печалба на компанията е била 311,5 милиона долара за периода юли-септември спрямо загуба от 619 милиона долара за същия период миналата година. Това е едва третият път, в който Тесла отчита тримесечна печалба за осемгодишната си история като публично търгувана копания.Значителното нарастване на производството на Модел 3 е причината за този положителен пробив. Увеличаването на производството и печалбата са двете неща, които Мъск обеща да се случат в началото на август.Котировките на акциите на Тесла скочиха с 13 процента до 326,12 долара, след като бяха обявени тези резултати.Тесла е създадена през 2003 година от Мъск и първоначално се е наричала Тесла мотърс (Tesla Motors). Централата й е в Пало Алто, Калифорния. Освен електрически автомобили компанията започва да произвежда и слънчеви батерии и други енергийни екологични системи. ", "date": "2018.10.27", "title": "ФБР разследва Тесла за измами"}
{"url": "http://www.cross.bg/vsichki-evropa-arabiya-1587374.html", "text": "/КРОСС/ Случаят „Хашоги\" е един от най-ярките примери за нравствения срив обхванал САЩ и Европа, където явно парите са изведени като ценност, която има по-висока стойност от човешкия живот и от свободата на словото. Еманация в това отношение е изказването на президента Доналд Тръмп, че САЩ имат договори за над 410 милиарда долара със Саудитска Арабия и това ги задължавало да бъдат много внимателни и деликатни. Европа също се колебае по случая близо двайсет дни, като със спорадичните изявления на отделни свои представители, само задълбочава усещането за безсилие и абсолютна неспособност да отговори на очакванията на хората в битката за справедливост. В това отношение несъстоялият се български посланик в Саудитска Арабия - Димитър Абаджиев надмина себе си, като се яви на икономически форум, който беше бойкотиран от всички европейски фирми, в които има морал или поне остатъчен такъв. И това задължава нашето външно министерство и президента Румен Радев да предприемат всички възможни мерки, за да го отзоват веднага. Защото по-позорящо явление от това да легитимираш режим, който сам си е признал, че негови служители са ликвидирали журналист, в съвременните условия трудно може да бъде постигнато. Ние от АБВ реагирахме по случая „Хашоги\" още преди десетина дни, като  с изключителна тревога и настояване призовахме Европа да се изправи категорично срещу този брутализъм, който беше демонстриран от страна на Саудитска Арабия. Европа за съжаление масово си мълчи и това още веднъж задълбочава впечатлението, че евроатлантическите ценности са отживелица, и че лидерите и институциите на тази Европа, към която всички толкова много се стремяхме, и която всички толкова много искаме,  висят между долара и еврото, когато трябва да застанат зад човешкия живот и свободата на словото. За това ПП АБВ настоява България веднага да прибере своето недоразумение, под формата на посланик, от Саудитска Арабия. Също така страната ни трябва да поиска от ЕК,  незабавно да вземе всички категорични мерки за изолация на бруталния режим в Саудитска Арабия. България трябва да настоява и в НАТО, за забрана на всякакъв оръжейни доставки за  тази държава.  Това трябва да се случи, ако искаме поне пред собствените си граждани да покажем, че сме се борили и се борим за цивилизована Европа, в която свободата на словото и човешкия живот са от първостепенно значение. В заключение ще отбележа, че огромно впечатление също прави и крещящото мълчание по случая „Хашоги\" на всички български политици и институции.", "date": "2018.10.27", "title": "Румен Петков с позиция по случая \"Хашоги\""}
{"url": "http://www.cross.bg/evro-byudzhet-garabed-1587369.html", "text": "/КРОСС/ \"С този бюджет, с това развитие на нашата икономика все повече задълбочаваме нашето затъване в това, което може да се нарече европейска бедност.\" Това заяви пред \"Хоризонт\" проф. Гарабед Минасян от Икономическия институт при БАН.\"Нашият БВП на човек от населението се оценява някъде на около 7 хиляди евро. Средноевропейското равнище е около 30 000 евро. С тези темпове, с които се развиваме, тази дистанция ще се увеличава. И логично се питаме - докога ще бъде така? Не е ли обидно за нас като нация, като хора, като индивиди това, че постоянно затъваме в това блато на европейската бедност и няма спасение? Непосредствено преди нас, на предпоследно място, се намира Румъния и румънският брутен вътрешен продукт на човек от населението е например някъде около 9 500-600 евро, тоест с една трета повече от това, което ние произвеждаме\", посочи проф. Минасян.Основен въпрос е може ли държавният бюджет да въздейства на икономическата активност вътре в страната или не може, подчерта икономистът. По думите му, държавният бюджет е много мощен инструмент за въздействие на икономическия растеж и има механизми за това, които обаче у нас не се използват. Гарабед Минасян отчита още \"изключително засилващо се бягство на български капитали в чужбина\". Той даде пример с първите осем месеца на настоящата година и изтъкна, че изработени и натрупани капитали от български граждани в размер на 3.1 милиарда евро са били изнесени в чужбина.  ", "date": "2018.10.27", "title": "Гарабед Минасян: Затъваме в блатото на европейската бедност"}
{"url": "http://www.cross.bg/tikva-moskva-razryazaha-1587376.html", "text": "/КРОСС/ В Русия разрязаха най-голямата тиква. Парчета от нея бяха раздадени на посетителите на есенен фестивал в Москва.Тиквата тежи 645 кг - с 200 кг повече от досегашния рекордьор. Любопитното е, че новата рекордьорка е „дете\" на предишната, защото е отгледана от нейна семка.Разрязването на огромния плод стана на церемония, която привлече тълпа зрители в градините на Московския държавен университет.Човекът, грижил се за тиквата дори ѝ е дал име - умилителното Дуся.В Съединените щати има традиция в състезанията по отглеждане на най-голяма тиква, заради празника на Вси Светии на 31 октомври. Тогава от тикви се издълбават фенери във формата на чудовища. А децата обикалят маскирани и събират лакомства. ", "date": "2018.10.27", "title": "В Москва разрязаха тиква рекордьор "}
{"url": "http://www.cross.bg/tzska-beroe-vkara-1587385.html", "text": "/КРОСС/ Третият във временното класиране в Първа професионална лига ЦСКА гостува на Берое в Стара Загора.Мачът от 13-ия кръг на родния футболен елит е от 15 часа.\"Червените\" заемат третата позиция с 28 точки, на 1 от Лудогорец и на 3 от Левски, който е с мач повече.Тимът на Берое пък е четвърти с 23 точки в актива си.Вече 28 години минаха от последната шампионатна победа на беройци над ЦСКА в Стара Загора - 1:0 на 18 август 1990 година,като оттогава последваха 21 домакинства, в които заралии записаха 7 равенства и 14 загуби.Мартин Камбуров вкара общо 4 гола във всеки от последните 3 двубоя на беройци в първенството, но не се е разписвал във вратата на ЦСКА от 13 април 2014 година, когато го направи с екипа на Локо Пловдив при победата с 2:0 на \"Лаута\". След това не отбеляза в 6 поредни мача срещу \"червените\".Берое е отборът, допуснал най-малко голове при своите домакинства - едва 2, единственият тим през сезона, успял да вземе точка на стадиона под Аязмото, е шампионът Лудогорец с 1:1 на 28 юли т.г.Точно 8 от отборите в елита през сезона не успяха да отбележат гол във вратата на Черниаускас (ЦСКА), а 4 вкараха по едно попадение, като само Лудогорец го направи при свое домакинство.Евандро записа 7 мача в първенството за \"червените\", като във всеки от тях се появяваше като смяна, в ролята на жокер има 2 асистенции. Влезе като резерва и в един мач от Лига Европа в Копенхаген, като успя да се разпише. Бразилецът започна като титуляр единствено срещу Монтана за купата и вкара гол.В миналия кръг защитникът на ЦСКА Божидар Чорбаджийски вкара осмия си гол в елита, като всеки един от тях бе отбелязан на \"Българска армия\", а 7 от тях - с глава. ", "date": "2018.10.27", "title": "Берое и ЦСКА се хвърлят в здрава битка в Стара Загора "}
{"url": "http://www.cross.bg/ryskata-durzhava-islyamska-1587366.html", "text": "/КРОСС/ Агенти на руската Федерална служба за сигурност са разбили \"дълбоко законспирирана\" група на \"Ислямска държава\", чиито участници са подготвяли терористични атаки с голям обществен отзвук.Това съобщи днес пресслужбата на руската контраразузнавателна агенция, цитирана от ТАСС. Според съобщението задържаните в московския регион шест лица са планирали нападения с огнестрелни оръжия и самоделни взривни устройства в руската столица. При извършените обиски са иззети автоматични огнестрелни оръжия, средства за комуникация с отчети за извършената подготовка, схеми за изработването на бомби, и парични суми. \"Спящата\" терористична клетка е била ръководена от емисари в Сирия, произхождащи от държави в Централна Азия. Групата е била финансирана чрез целеви финансови преводи и чрез извършването на \"тежки общонаказателни престъпления\", съобщиха още от Федералната служба за сигурност. ТАСС припомня, че през април са били арестувани четирима души от друга спяща клетка на \"Ислямска държава\", жители на сибирския град Новий Уренгой. Те също готвели терористични нападения в Московска област. В тогавашната спецоперация били превантивно задържани и 20 радикално настроени жители на същия град.", "date": "2018.10.27", "title": "Руските служби са разбили законспирирана група на \"Ислямска държава\""}
{"url": "http://www.cross.bg/semeiistvo-banevi-vremeto-1587365.html", "text": "/КРОСС/Смяната на времето е удар за биологията на човека, е водещото заглавие на . Промяната отнема един месец на организма ни да се адаптира, казват специалисти по повод предстоящото довечера връщане на часовника към нормалното астрономическо време. Учените у нас призовават да се върнем изцяло именно към астрономическото отброяване на времето. предупреждава също от първата си страница \"Понеделник е критичен ден за хората с болно сърце\". След смяната на времето често има случаи на инфаркти, отчитат медици. Връхлитат ни също страх и депресия.Пресата коментира арестите на семейство Баневи и наложената мярка за неотклонение на Иво Прокопиев.\"Белезници, вместо диаманти за Баневи\", това е водещото заглавие на . Семейството беше закопчано по пижами в Ница, пояснява вестникът и допълва \"Обвиниха Прокопиев в пране на пари\".\"Прокуратурата погна олигарси заради бандитска приватизация\", такава е интерпретацията на .\"Телеграф\" допълва, че те са ощетили държавата с милиони левове. пита от първата си страница как Баневи живеят 20 години в суперлукс без никой от компетентните органи да зададе въпроси откъде идват парите.\"Горанов очаква вдигане на кредитния ни рейтинг\", пише \"Стандарт\". В неделя правителството ще приеме проектобюджета за 2019 година. Бизнесът обаче не подкрепя увеличаването на максималния осигурителен доход и заложения дефицит.\"24 часа\" представя днес в рубриката си \"Отличниците на България\" Лора Тоскова, абитуриентка от Асеновград. 18-годишната Лора преди дни се класира втора в света на състезание по китайски език. Тя разказва, че се е състезавала с над 200 участници. помества интервю с пътешественика Петър Ванев. Той е на 32 години, от Русе. Извървя пеша 3 500 километра по най-старата планинска верига в Северна Америка - Апалачите. Преди година първият му преход беше Тихоокеанския хребет в САЩ.За 10 стъпки, с които да откъснете детето от екрана, пише .  Една от тях е цялото семейство да ползва по-малко съвременни технологични уреди. Друг съвет е вие да сте модел на подражание и коригирайте вредните си навици в това отношение.Типично за съботен брой, вестник \"Сега\" е отделил място за туризъм. Има репортаж за ООН като туристическа дестинация, както и кои са десетте най-слабо посещавани страни в света. В списъка са Сомалия, Маршаловите острови, Южен Судан.\"Монитор\" информира, че ако искаме цялото семейство да отбележи Хелоуин на 31 октомври, трябва да отделим 250 лева. Обичаят идва от древните келти, пояснява вестникът. ", "date": "2018.10.27", "title": "Преглед на печата на 27 октомври"}
{"url": "http://www.cross.bg/tema-glavniyat-suveti-1587358.html", "text": "/КРОСС/ Тема: Ексклузивно: главният изпълнителен директор на Световната банка Кристалина Георгиева в студиотоТема: Кабинетът след изпитанията - говори министърът на европредедателството Лиляна ПавловаТема: 95 години от рождението на Апостол Карамитев - спомен за виликия актьро с Филип Трифонов, Емилия Радева, Васил СтойчевТема: На живо: салса фестивал в СофияТема: Здравни съвети с Енджи КасабиеТема: Новите вдъхновения на писателя Калин ТерзийскиТема: На живо: ганайци пеят български народни песни.Тема: Сет Шостак - главният астроном на Института за търсене на извънземен живот, дни, получил ли е съобщение от друга планета със заплахи към Земята;Тема: Когато ултрамаратонецът беше готвач в кухнята на Гордън Рамзи - Краси Георгиев за превратностите на съдбата и как никога не е късно да започнеш живота си отначало;Тема: Николай Волев с първа примиера в театъра - Сексът - начин на употреба;Тема: За Бога и хората: Варненският и великопреславски митрополит ЙоанТема: В седмицата на парламентарна и морална буря - председателят на Народното събрание Цвета Караянчева;Тема: Д-р Калоян Давидов със съвети към мъжете в борбата с рака на простатата;Тема: Как да приемем несъвршенствета си - психологът Магдалена Ангелова;Тема: Скъпо, по-скъпо, най-скъпо - до кога ще растат цените на горивата Тема: Миролюба  Бенатова представя: Урок по точна стрелба при най-добрия снайперист в НАТОТема:  Да се завърнеш в дядовата  къща    - историята на Алеко, който възражда българското село, разказва Галя Щърбева ", "date": "2018.10.27", "title": "Теми и гости в ефира на 27 октомври"}
{"url": "http://www.cross.bg/vinetki-yikend-vinetka-1587359.html", "text": "/КРОСС/ Новата уикенд винетка - в сила от началото на следващата година. Тя ще струва 10 лв. и ще важи от 12.00 часа на обяд в петък до полунощ в неделя вечер. Замислена е да улесни хората, които пътуват по-рядко и основно през почивните дни. Новите електронни винетки, които ще важат от 1 януари, ще се продават по интернет, на около 500 терминала в страната, както и в специална мрежа от търговски обекти. От Пътната агенция очакват през 2019 г. да бъдат регистрирани електронни винетки за 240 млн. лв., а от таксите на тол системата за камионите в хазната да влязат около 263 млн. лв. за контрола на електронните винетки ще следят 105 автомобила.", "date": "2018.10.27", "title": "Новата уикенд винетка - в сила от началото на 2019 г."}
{"url": "http://www.cross.bg/oblast-nastanyavane-bulgari-1587360.html", "text": "/КРОСС/ 6,7% е ръстът на приходите от нощувки на български граждани в местата за настаняване с 10 и повече легла за периода юни-август 2018 г. в сравнение със същите месеци на 2017 г. Това сочат данните на НСИ, в които още не е включена статистиката за септември, за който тенденцията през последните години показва, че е много силен месец за туризъм. От юни до август включително приходите от българи в местата за настаняване с 10 и повече легла са над 154 130 071 лв.  За този период са пренощували 1 339 177 българи, което е ръст от 1,9% спрямо същия период на миналата година. Фактът че, приходите от нощувки растат с по-висок темп от броя на нощувките, е доказателство, че все повече наши сънародници се насочват към местата за настаняване от по-висок клас в България, коментира министър Николина Ангелкова. Данните потвърждават това - отседналите  в места за настаняване с 4 и 5 звезди български граждани нарастват с близо 11% спрямо периода юни-август 2017.  Усилията на Министерството на туризма, насочени през последните три години към промотиране на възможностите за почивка във вътрешността на страната, дават много добър резултат,  свидетелства и статистиката. Информацията от НСИ показва, че през периода юни-август 2018 г. българите са почивали не само по Черноморието, но и в цялата страна. Около 41% от нашите сънародници са избрали морска почивка в България, около 59% са били в хотели и места с над 10 легла във вътрешността на страната. Най-предпочитано за почивка през лятото е Южното Черноморие - близо 23% от отседналите българи са избрали ваканция в област Бургас. Област Варна е предпочетена от 11% от всички, отседнали в страната, а област Добрич от 6,9%. Извън морските най-популярни за българите са били дестинациите за културен, СПА и планински туризъм. В област Благоевград през лятото са били 7,7% от отседналите българи, в област Пловдив - 7,5%, в столицата- 5,9 на сто, в  област Смолян   - 5%, в Софийска област- 4,7%, в област Пазарджик- 4,4%, в област Велико Търново- 3,2%.", "date": "2018.10.27", "title": "Приходите от нощувки скочиха през летния период"}
{"url": "http://www.cross.bg/mars-oblak-arsia-1587362.html", "text": "/КРОСС/ Високо над върха на мъртъв вулкан на марсианския екватор се простира дълъг пухкав бял облак. Това се снимка, направена от орбиталния апарат Mars Express преди повече от месец, разказва ScienceAlert.Оттогава облакът се променя с промените на метеорологичните условия и расте и става достатъчно голям, за да стане видим за наземните телескопи - ярко бяло върху ръждясната марсианска почва.На пръв поглед изглежда като облак от изригване, но вътрешността на Марс е студена и мъртва. И така е от доста време.Тогава какво става?Изследователите твърдят, че знаят какво предизвиква тази облачна пътека и са виждали подобни преди.Струята е дълга най-малко 1500 километра и започва от планината Арсиа (лат. Arsia Mons), угаснал щитов вулкан на Марс, разположен близо до екватора. Той е най-южният от трите вулкана в тази област. Най-високата планина в Слънчевата система, Олимп, се намира на северозапад. Макар да изглежда, че излиза от върха на вулкана, за изследователите от Европейската космическа агенция това е просто оптична измама. Марс не е виждал нито едно изригване в продължение на милиони години, така че шансът е нулев Арсиа Монс да се пробуди.Но макар облакът да не е от вулканичен произход, все пак е отговорен високият връх на Арсиа Монс.Метеоролозите наричат този феномен ортографски облак.Такива облаци обикновено се виждат в подветрената страна на планината и се образуват, когато плътният въздух, близо до повърхността, се изкачва нагоре и се разширява, охлаждайки се до температура, която позволява влагата да кондензира около праховите частици.Облаците над Арсиа Монс са обичайна гледка през по-голямата част от годината, като имат обикновено се изчистват през месеците преди зимното слънцестоене на Северното полукълбо.На всеки няколко земни години според сезонните условия на Марс, се появяват облаци от воден лед, когато наситеният с влага въздух се издига по склоновете на вулкана. Mars Express засне подобни изображения през 2009, 2012 и 2015 г. Така че това изображение не е изненада.Появата на облака дава възможност на изследователите да направят оценка на плътността на частиците в атмосферата.По-рано тази година планетата беше залята от мощна прашна буря, която засега изглежда е отнела живота на марсохода Opportunity.Този облак може да ни помогне да се прецизират моделите за това, как се издига марсианският прах и се задържа в атмосферата в помощ на бъдещите мисии. ", "date": "2018.10.27", "title": "Заснет е странен бял облак над мъртъв вулкан на Марс"}
{"url": "http://www.cross.bg/chasa-provede-ot-1587357.html", "text": "/КРОСС/****/София./*От 10.30 часа в зала „София\" на Интерпред ще бъде открито второто  издание на Експо „Моите пари\" 2018.****/София./*От 11.00 часа на бул. „Черни връх\" ще се проведе традиционното съботно бягане на 5kmrun.bg в столичния Южен парк, което за втори път тази година ще е под мотото Run Green. След края му участници в бягането и служители на ЧЕЗ в България ще засадят първите 10 дървета от предвидените за засаждане тази есен на територията на Западна България.****/София./*От 11.00 часа в местността Игликина поляна в Природен парк „Витоша\" ще бъдат открити обновените три площадки със съоръжения за хора с увреждания на опорно-двигателния апарат, изградени по проекта „Витоша достъпна за всички\". Площадките са изградени изцяло с дарени средства в периода 2016 - 2018 г., събрани от DMS-и от граждани, от Фондация „София - Европейска столица на спорта 208\", както и с провеждането на няколко кампании: „Избери, за да помогнеш!\", супермаратон и филм „Един ден наВитоша\" и „НДК-360-Европейска вечер на спорта\".****/София./*От 11.30 часа пред сградата на Министерския съвет ще се проведе протест срещу увеличението на цените на горивата.****/София./*От 11.30 часа в Националния студентски дом ще се проведе арт- фестивал.****/София./*От 16.00 часа Софийската опера ще открие новия сезон 2018/2019 г. с операта „Янините девет братя\".****/София./*От 17.30 часа пред сградата на Министерския съвет ще се проведе протест на майките на деца с увреждания с искане за оставката на вицепремиера Валери Симеонов.****/София./*От 19.00 часа в в Литературен клуб „Перото\" ще се състои представянето на книгата на Венцеслав Константинов „Котката на Сократ\".****/София./*От 19.00 часа в кино „Люмиер Лидл\" ще се проведе прожекция на филма „Милост\", част от програмата на фестивала So Independent.****/София./*От 19.30 часа в зала „България\" ще се състои концерт на Смесения хор на БНР с диригент Любомира Александрова.****/София./*От 20.30 часа в зала „Арена Армеец\" в елиминационен двубой за правото да се борят за световната титла на Международна боксова федерация (IBF) срещу Антъни Джошуа, Кубрат Пулев ще се изправи срещу шампиона на Великобритания Хюи Фюри.****/Бобов дол./*От 10.30 часа на сцена \"Амфитеатър\" ще започне празникът по повод на град Бобов дол. От 14.30 часа в сградата на общината ще се проведе тържествено заседание на Общински съвет****/Бургас./*След 10.30 часа в експоцентър „Флора\" с богата културна програма читалищата от общината ще представят дейността си в съботен фестивал.****/Бургас /*От 13.00 до 19.00 часа в ДКЦ I водещи специалисти от университетската спешна болница „Н. И. Пирогов\" ще извършат безвъзмездни профилактични прегледи на деца в Бургас .****/Варна./*От 10.30 часа на първия етаж в сградата на Варненския археологически музей ще бъде открита юбилейна изложба 30 години от морската експедиция „По пътя на спондилуса\" през 1988 г.****/Велико Търново. /*От 10.00 часа в парк „Дружба\" ще се проведат масови безплатни тренировки - Есен 2018.****/Велико Търново./с. Самоводене. /*От 10.00 часа в Клуба на пенсионера ще се проведе Единадесети общински празник на художественото изкуство „Един завет\".****/Велико Търново. / Дебелец. /*От 11.00 часа в Читалище „Искра\" Театър „ВЕСЕЛ\" представя: „Браво, Франклин\" - детски куклен спектакъл.****/Велико Търново. /*От 13.00 часа в пресклуба на БТА ще се състои пресконференция на Велизар Енчев - председател на „Българската пролет\" на тема : „Напускането на координатори и структури на НФСБ и „Атака\" в Северна България и присъединяването им към Движение за радикална промяна „Българската пролет\".****/Велико Търново. /*От 15.00 часа в Регионалния пресклуб на БТА, Задругата за чиста храна ще представи националната кампания „Аз живея\", насочена към ученици и млади хора. В рамките на кампания е издадена книжка - ежедневник, която се разпространява в училищата и в големите вериги - книжарници. Ще бъде оповестена и инициативата за създаване на мрежа от доброволци, наречени здравотворци .****/Велико Търново./ Ново село. /*От 16.30 часа в мемориалния комплекс ще се проведе упокойна молитва по повод 190 г. от рождението на отец Матей Преображенски.****/Велико Търново./с. Балван. /*От 17.00 часа в Читалище „Нива-1898\" Юбилейно тържество по случай 120 г. на НЧ „Нива-1898\".****/Велико Търново. /*От 18.00 часа в Читалище „Наука-1870\" ще се проведе концерт по повод 190 г. от рождението на отец Матей Преображенски.****/Елена./*От 10.00 часа ще се проведе възстановка „Пърлене на прасе над трап\" в Касапския кът, част от Празника на еленския бут.****/Карлово./ с. Дъбене./*От 11.00 часа ще започне програмата по по повод Празника на зелето и честванията на 120 години от основаването на НЧ „Христо Ботев - 1898 г.\".****/Клисура./*От 11.00 часа на площад „20 - ги април\" ще се проведе 32-рото издание на Празника на картофите, плодородието и земеделските производители.****/Монтана./*От 17.00 часа на язовир „Долна вода\" ще се проведе традиционния риболовен турнир на плувка за представители на медиите в България, за купата на НЛРС-СЛРБ.****/Несебър./*От 12.00 часа на площад „Месамбрия\" децата от ООШИ - Несебър ще изнесат концерт в рамките на фестивала „Есенни пасажи\". От 13.00 часа ще започне демонстрация на приготвяне на рибни деликатеси от Георги Иванов -шеф-готвач и експерт в приготвянето на рибни гозби и специалитети.****/Петрич. /*От 11.00 часа в Петрич ще се проведе Открит урок на тема „Моят любим град в миналото и сега\".****/Петрич./*От 12.00 часа председателят на ПГ на ГЕРБ и зам.-председател на партията Цветан Цветанов ще участва в церемонията по стартиране на строителството на новия градски парк в Петрич.****/Пазарджик./ с. Ляхово./*От 10.00 часа ще се проведе възпоменателно събитие по случай 90 години от откриването на закритата жп линия Пазарджик - Варвара.****/Пазарджик./*От 15.00 часа на битовия пазар при парк „Стадиона\" в Пазарджик ще започне протест на граждани срещу високите цени на горивата. Протестиращите планират да блокират основни кръстовища и бензиностанции.****/Пловдив./*От 10.00 часа в Аудиторния комплекс на Медицинския университет ще се проведе национална среща на съдебните лекари, на която ще се обсъдят бъдещи протестни действия.****/Пловдив./*От 10.30 часа в Дом на писателите поетът, есеистът и историкът Йордан Велчев ще е четвъртият поред гост на Съботните писателски матинета.****/Русе./*От 11.00 часа в сградата на Регионална библиотека „Любен Каравелов\" -Русе ще бъде открита изложбата „Книжовността - обединител на народите\".****/Сандански./*От 09.00 часа в парк хотел „Пирин\" ще се проведе осмият университет на Старейшини ГЕРБ „Успешното европредседателство на България и новите предизвикателства пред ЕС\".****/Свищов./*Община Свищов и сдружение „33-ти пехотен Свищовски полк\" ще отбележат 100 години от славната победа при Дойран. Тържествата по повод годишнината ще се проведат в конферентната зала на хотел „Калето\".Събитията ще започнат в 13.00 часа с представяне на сдружение „33-ти  пехотен Свищовски полк\" пред свищовската общественост и обръщение от представители на местната власт.****/Смолян./*От 11.00 часа в зала №2 в Родопски драматичен театър „Николай Хайтов\" -Смолян ще се проведе образователно-развлекателен спектакъл - игра „Екокарнавал\" за деца.****/Смолян./с. Смилян./*От 10.00 часа в село Смилян за 16-и път ще се проведе Празникът на смилянския фасул.****/Стара Загора./*От 11.00 часа в Парк Мол Стара Загора ще се състои детски спортен празник.****/Стара Загора./*От 10.00 часа в НЧ „Св. Климент Охридски\" ще се проведе второто изданиеНационалният конкурс „ Млад краевед - родоизследовател\".****/Стара Загора./*От 11.00 часа в Драматичния театър ще се проведе национално честване на 85 г. от създаването на Тракийски женски съюз.****/Стара Загора./с. Сулица./*От 11.00 часа в салона на НЧ „Пробуда\" - 1928 г. ще бъде отбелязан 90-годишният юбилей на читалището и празник на селото.****/Стара Загора./с. Калояновец./*От 16.00 часа ще бъде отбелязан Димитровден и празника на селото.****/Шумен. /*От 11.30 часа в Общинския младежкия дом ще се състои официалното откриване на конкурса „Съзвездие\" 2018 г., а церемонията по награждаването на лауреатите е в неделя от 19.00 часа. ", "date": "2018.10.27", "title": "Предстоящи събития на 27 октомври"}
{"url": "http://www.cross.bg/izchezna-edin-ot-havaiiskite-ostrovi-potopen-ot-yragan-1587363.html", "text": "/КРОСС/ Един от островите на Хавайския архипелаг вече е в историята. Той потъна под водата вследствие на урагана \"Уалака\". Снимките са публикувани в Туитър. На тях е заснето цялото наводнение на източния остров.Островът е дълъг 1 км и широк 120 м. Той е вторият по големина в северозападния атол. Неговото крайбрежие е дом на 96% от хавайските зелени костенурки. Сега те са застрашени от изчезване.Природозащитниците разследват точната причина за инцидента. Коментарите в мрежата са многостранни: \"Страхотни снимки\", \"Чужденците го откраднаха\", \"Природата си взима своето\".Представители на научната общност вярват, че други острови също могат да се окажат под водата поради изменението на климата.Архипелагът се състои от 24 острова и атоли, разположени в северната част на Тихия океан. ", "date": "2018.10.27", "title": "Изчезна един от Хавайските острови, потопен от ураган "}
{"url": "http://www.cross.bg/gorivata-grada-byrgas-1587370.html", "text": "/КРОСС/ Блокади на възлови булеварди и бензиностанции се планират в няколко града в страната заради поскъпването на горивата и нелогичната, според протестиращите, разлика в цените в различните райони на страната.Вчера граждани протестираха във Велико Търново срещу високите цени на горивата.В Пазарджик протестите ще започнат в 15 часа  с автошествие  от  стадион „Георги Бенковски\", което ще премине през централната част на града. В момента най-популярният бензин в района, А-95 се продава 2,44 лв/л, а  дизелът за 2,50. лв/л.За 15 часа са насрочени блокади и в Пловдив. В Хасково, протестиращите се събират в 17 часа, на площад „Свобода\". Предварително  участие в социалните мрежи са заявили 1000 души.Организаторите на протеста призовават днес да се носят касовите бележки  от последното зареждане в съответния град, за да се внесе колективна жалба в Комисиите за защита на конкуренцията и на потребителя.В Бургас шофьорите се организират през социалните мрежи в  група, която се казва „Шофьори Бургас\".Сборният пункт на протеста е паркингът на магазин от голяма търговска верига, които се намира на изхода на града в посока София. От дни във фейсбик групата\" Шофьори Бургас\" се отправят призиви за бойкот на монополна верига бензиностанции в града, заради поредното повишение на цените на горивата.„Цените на горивата в последния месец буквално са полудели. Най-масовият бензин А95 е поскъпнал с около 11 стотинки, а дизелът с около 13 стотинки, само за месец. Сравнението от началото на годината е още по-шокиращо. От януари бензинът и дизелът са нагоре  средно с 30 стотинки\", обясни Росинка Бъчварова от организаторите на протеста.В Бургас за последните 3 години това е втория протест срещу високите цени на горивата. ", "date": "2018.10.27", "title": "Блокади в няколко града в страната заради пълзящите цени на горивата"}
{"url": "http://www.cross.bg/dimitriii-moshtite-basarbovo-1587353.html", "text": "/КРОСС/ Преподобни Димитрий Басарбовски се родил в село Басарбово, което се намира на 8-9 километра от град Русе. Преподобни Паисий Хилендарски в своята \"Славянобългарска история\" сочи 1685 г. навярно като година на смъртта му.Според св. Паисий той бил цивилно лице. Живеел просто. Имал няколко овци. Засадил си малко лозе до една река. Там си направил малка колиба. Прекарал целия си живот сам. Със светия си живот угодил на Бога. На същото място умрял и там бил погребан. По-късно Бог открил на някои човеци неговите мощи. Последните били пренесени в село Басарбово, Русенско. Край тях ставали изцеления. Така с простото си житие св. Димитрий просиял всред българския народ. Бог го прославил посмъртно с много чудеса.Според румънския синаксар той бил селски пастир на животни. Бил с чувствителна съвест. Имал страх Божи. Веднъж, като изкарвал животните на полето, от невнимание стъпкал едно птиче гнездо с птиченцата. Този случай така му подействувал, че за наказание три години ни зиме, ни лете не обул виновния крак.Друго предание говори, че бил женен, но без деца. Подир смъртта на жена си постъпил в пещерния манастир до родното си село. Там бил постриган за монах. Подвизавал се усърдно. Възпитал в себе си всички възвишени добродетели на истински монах. Предвидил смъртта си. Излязъл от манастира, легнал между два камъка на брега на близката река Лом и там предал на Господа душата си.Подир някое време паднал пороен дъжд. Водата свлякла тия два камъка заедно със светите мощи на преподобния в реката.Мощите лежали известно време във водата. Преподобни Димитрий се явил на една бесновата девица от село Басарбово и й казал, че ще я излекува от болестта й, щом като извади мощите му от реката. Мощите били извадени и положени в селската църква. Бесноватата девица била излекувана. Такова благодатно изцеление получавали и много други болни от различни болести.Две боголюбиви сестри от близкото село Червена вода благоговейно почитали преподобния. Поискали тайно да си откраднат от мощите му частица за новопостроения от тях храм. Но колата им не могла да тръгне, докато не се разкаяли и не върнали откраднатата частица.Търновският митрополит Никифор дошъл да се поклони на мощите с група духовници. В тая група бил и монах Лаврентий. Той се опитал като целува мощите, да си отхапе частица. Но устата му останала отворена до момента, докогато със сълзи на очи се покаял.Преславският епископ Йоаникий тежко заболял. Поискал да го занесат при преподобни Димитрий. Положили го при ковчега му. След като била отслужена божествена Литургия, той оздравял напълно.Турчин решил една нощ да ограби църквата на преподобния. Докоснал се до сребърните кандила. Нозете му се схванали. Сутринта богомолци го изнесли на ръце из църквата. Този човек до края на живота си пълзял по улиците на град Русе и просел милостиня.Угро-влахийски воевода пожелал да има мощите на преподобни Димитрий в своята домашна църква. С такава мисия изпратил в Басарбово боляри и свещеници. Но светецът не разрешил да пренесат мощите му през Дунава. Удивени, пратениците решили да разберат волята на Божия угодник. Поставили мощите в кола с невпрягани дотогава юнци. Оставили животните свободни. Юнците отишли с колата направо в Басарбово и спрели пред църквата.В 1774 г., когато бушувала една от руско-турските войни, руският генерал Петър Салтиков наредил мощите на преподобни Димитрий да бъдат отнесени в Русия. Букурещкият българин Димитър Поклонник, който служел за преводач при генерала, го помолил да ги остави в Букурещ като обезщетение срещу загубите на румънския народ във войната. Генералът се съгласил. Оттогава тези свети мощи почиват в Букурещ, в църквата \"Три светители\". © Жития на светиите. На снимката Басарбовския манастир", "date": "2018.10.27", "title": "Св. мчк Нестор. Преп. Димитрий Басарбовски"}
{"url": "http://www.cross.bg/ako-znaehte-1587354.html", "text": "/КРОСС/ Ако знаехте колко рядко ви разбират правилно, щяхте по-често да мълчите.Гьоте  ", "date": "2018.10.27", "title": "Ако знаехте..."}
{"url": "http://www.cross.bg/armiya-parizh-zapochva-1587355.html", "text": "/КРОСС/ 97 г. - Римският император Марк Кокцей Нерва осиновява Траян (на бюста), обявявайки го за свой приемник, с което започва периодът на осиновените императори на Рим.312 г. - Римският император Константин I получава според преданието известното си Видение на кръста.710 г. - Арабско нашествие в Сардиния.1275 г. - Основан е холандския град Амстердам.1787 г. - Наполеон е назначен за командващ на армия, създадена за нападения във Великобритания.1806 г. - След разгрома на пруската армия Наполеон Бонапарт влиза триумфално в Берлин.1904 г. - Открита е първата секция на Нюйоркското метро, която свързва общината на Ню Йорк и Харлем.1912 г. - По време на Балканската война гръцката армия завзема Солун, където достига и Седма Рилска дивизия.1914 г. - Британците загубват първия си боен кораб в Първата световна война: супердредноутът HMS Audacious (23 400 тона) (на снимката) е потопен при о. Тори, северозападно от Ирландия, от минно поле, заложено от германския въоръжен търговски крайцер Berlin. Загубата се пази в официална тайна в Британия до 14 ноември 1918 г. (3 дни след края на войната). Потапянето е наблюдвано и фотографирано от пътници на Олимпик, кораб-близнак на Титаник.1920 г. - Патентовани са Водните ски.1920 г. - Седалището на Лигата на нациите се премества от Лондон в Женева, където през 1929 г. започва да се строи Палатът на нациите.1924 г. - Основана е Узбекска ССР в рамките на СССР.1961 г. - НАСА изстрелва ракетата Сатурн I, която е първият космически апарат на САЩ предназначен за извеждане на товари в околоземна орбита.1971 г. - Демократична република Конго се преименува на Заир.1979 г. - Държавата Сейнт Винсент и Гренадини получава независимост от Великобритания.1991 г. - Туркменистан обявява национална независимост.1991 г. - В Полша са проведени първите свободни демократични избори за Парламент (Сейм) след 1936 г.2005 г. - След загиване на двама младежи от арабски произход в трафопост в Париж, в цяла Франция избухват триседмични бунтове на мюсюлмански имигранти.2009 г. - Във Париж са обявени присъдите на първа инстанция по аферата Анголагейт. ", "date": "2018.10.27", "title": "27 октомври в историята"}
{"url": "http://www.cross.bg/rodeni-na-oktomvri-1587356.html", "text": "/КРОСС/ Нико Тупарев, продуцент, собственик на \"Олд скул\"Доц. д-р Добри Хазърбасанов, началник на Клиника по кардиология в УМБАЛ \"Софиямед\"Д-р Радослав Петков, началник на отделение по Образна диагностика в УМБАЛ \"Софиямед\"Емилиян Абаджиев, изпълнителен директор на Индустриален холдинг \"България\" АДПроф. Атанас Атанасов, композитор и педагогГенчо Симеонов, карикатуристИвайло Кутов, политологКатя Попова, бивш депутатПетър Анастасов, поет и драматургИван Несторов-Амебата, музикант, съсобственик на \"София Мюзик Ентърпрайсиз\"Теодора Халачева, депутат от БСП в 44-ото НС", "date": "2018.10.27", "title": "Родени на 27 октомври"}
{"url": "http://www.cross.bg/enrike-nego-stzenata-1587361.html", "text": "/КРОСС/ Най-запалените фенове на Енрике Иглесиас ще получат уникалната възможност буквално да се докоснат до суперзвездата в дългоочакваното му шоу  All The Hits Live на 6 ноември в Арена Армеец по повод 13-тия рожден ден на радио Energy.  При това, късметлиите  с билет за правостоящи (на терен) не само ще бъдат на едно селфи разстояние от него, но и един от тях ще има шанса да бъде избран лично от Енрике да излезе заедно с него на сцената.Както е известно, във всеки свой концерт латино идолът има традицията да ощастливява по този начин един от най-близо намиращите се негови почитатели във фен зоната на терен. Този път изпълнителят на \"Hero\" отправя следното предизвикателство към почитателите си: да изработят най-красивия и оригинален плакат, да го вдигнат във въздуха и да привлекат вниманието на звездата чрез възгласи. Късметлията, чието творение най-много допадне на Енрике като послание и изпълнение, ще бъде избраният да излезе с него на сцената.За да ги види добре Енрике, феновете трябва да са локализирани на терен - тоест да са влезли в залата с билет за една от двете зони за правостоящи - Standing или VIP Standing. Те ще могат през цялото време да се намират в непосредствена близост до него и да комуникират с него, благодарение на оригиналната конструкция на сцената, базирана на концепцията за интимна близост с публиката. Ще  го видим да пее и общува отблизо с феновете върху комплекс  от две сцени (сцена А и сцена B) в двата края на терена, свързани посредством коридор. Любимецът на поп маниаците ще циркулира непрекъснато между двете сцени, заобиколен от присъстващите.Всички, които искат да се докоснат до явлението Енрике Иглесиас или да станат част от шоуто му трябва да побързат и да закупят своите билети на терен още сега, защото те са почти на изчерпване, предупреждават от АРТ БГ. All The Hits Live е едно от най-бързо разпродаваните шоу-спектакли от подобен ранг в момента за цяла Европа.   ", "date": "2018.10.27", "title": "Щастливец от публиката ще вземе участие в шоуто на Енрике Иглесиас "}
