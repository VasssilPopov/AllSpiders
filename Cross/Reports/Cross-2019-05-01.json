{"url": "http://www.cross.bg/molim-prizova-rabota-1603147.html", "text": "/КРОСС/ Папа Франциск призова да се молим за всички безработни, съобщи радио Ватикана. \"Безработицата е съвременна трагедия на световно ниво\", каза духовният водач на католиците.Повод за неговите думи е днешният ден, 1 май - Международният ден на труда, в който Католическата църква възпоменава литургично свети Йосиф, земния баща на Иисус. Йосиф бе дърводелец.\"Нека фигурата на скромния работник от Назарет ни насочва винаги къмХристос; нека подкрепя жертвата на онези, които вършат добро и да се застъпва за всички, които са без работа или не могат да си намерят работа. Нека се молим особено за безработните\", призова папата.", "date": "2019.05.01", "title": "За папата безработицата е съвременна трагедия на световно ниво"}
{"url": "http://www.cross.bg/svurzva-kyveiit-dolara-1603142.html", "text": "/КРОСС/ Кувейт откри най-дългия мост в света, който свързва богатата на нефт столица с необитаемия граничен регион, който ще стане най-големия хъб за свободна търговия.Новата връзка е кръстена на предния емир Джабер III ал-Ахмед ал-Джабер ал-Сабах.Съоръжението свързва Кувейт сити със северния пустинен район Субия, където Кувейт смята да създаде „Копринен град”, проект който свързва заливът с централна Азия и Европа.Благодарение на него се намалява времето за пътуване от 90 минути на по-малко от половин час. Инвестициите в „Копринения град” се очаква да достигнат до 100 милиарда долара, като вече е направена 5 000 мегаватова електроцентрала в Субия.Мостът струва 3.6 милиарда долара и дизайна му е създаден от базираната в Париж група Систра. За построяването му са били нужни 5 години.", "date": "2019.05.01", "title": "Най-дългият мост в света бе открит в Кувейт"}
{"url": "http://www.cross.bg/yaiitza-hladilnika-yaiitzata-1603137.html", "text": "/КРОСС/ Унесени в красивите шарки, които придаваме на великденските си яйца, забравяме, че после дълго време ще трябва да ги ядем. Докога обаче е безопасно да стоят?Суровите яйца не бива да стоят дълго извън хладилника, защото бързо губят свойствата си. Това е известно на всички ни. Какво обаче да правим със сварените яйца?Повечето хора искат шарените яйца да се виждат в красива купа на масата. Но това не е препоръчително, ако смятате да ги ядете. Ако искате да си спестите стомашно разстройство, дръжте великденските яйца в хладилника. Дори съветът е да се държат не на вратата, а вътре в хладилника. Така, ако яйцата са твърдо сварени, могат спокойно да бъдат консумирани в продължение на седмица. Извън хладилник сварените яйца могат да се съхраняват само няколко часа.Идея, за да изразходите по-бързо яйцата пък е да ги ползвате в салата с майонеза. Нарежете яйцата, стрък зелен лук и чесън, майонеза, подправете със сол, червен и черен пипер, самардала (ако имате от вълшебната старозагорска подправка) и хапвайте с удоволствие.А има и поне още сто вариации на яйчени салати, затова имате широко поле за изява.", "date": "2019.05.01", "title": "Колко време великденските яйца са безопасни за ядене?"}
{"url": "http://www.cross.bg/gosti-zemedelie-yundola-1603138.html", "text": "/КРОСС/ Собствениците на къща за гости \"Тара\" в село Юндола заявиха категорично, че заместник-изпълнителният директор на Държавен фонд \"Земеделие\" Иванка Багдатова-Мизова няма нищо общо с дейността им. Вчера премиерът Бойко Борисов поиска оставката й, след информация, че нейният телефонен номер е обявен като контакт в сайт за резервации.Пред Нова телевизия семейство на Емине и Мехмед Местан, което стопанисва къщите за гости, категорично отрече дейността им да има нещо общо с Мизова. Собствениците на обекта казаха, че познават вече бившата зам.-шефка във Фонд \"Земеделие\", защото свекърва й имала имот в Юндола.\"Юндола е малко населено място и се познаваме. Тя е снаха на семейство Мизови\", каза Мехмед Местан, който е и кмет на Юндола.. Той допълни, че по никакъв начин и никога Мизова не е ползвала къщите за гости, защото не е имала нужда да отсяда при тях. \"Тази жена не съм я виждал от години. Вчера чух за оставката и за първи път разбрах, че е работила в ДФ \"Земеделие\", добави Местан.\"Аз съм собственик на къщата за гости. Аз съм подавала документи и в Пловдив, и в София и съм се подписвала на тях\", заяви съпругата му Емине Местан.Семейството разказа, че не знаят как телефонът на Мизова се е появил в сайта на мястото за настаняване. Онлайн рекламата им била предложена от техен случаен гост преди години, когото не са търсили специално за целта.Стопаните на къщата казаха още, че откакто притежават къщата, многократно са били обект на проверки от различни институции, данъчни и включително от ДФ \"Земеделие\".Къщата за гости е с капацитет до 15 души, а на входната врата има два телефонни номера за връзка. Вчера те не отговаряха, показа проверка на \"Дневник\".Багдатова-Мизова е дългогодишен кадър на фонд \"Земеделие\" - от 2003 г., зам.-директор е от 2017 г. и държи ресорите \"Селскостопански пазарни механизми\", \"Краткосрочни схеми за подпомагане\", \"Инвестиционни схеми за подпомагане и \"Морско дело и рибарство\".Вчера на правителственото заседание премиерът Бойко Борисов изрази неудовлетворение от неефективността на държавната администрация, която не е установила всички нарушения при финансирането на къщи за гости с евросредства. Повод за това даде повдигнатото обвинение на доскорошния зам.-министър на икономиката Александър Манолев, за накърняване на финансовите интереси на Европейския съюз., свързано с къща за гости, която е ползвал със семейството си като личен имот.По-рано вчера в телевизионно интервю пред Би Ти Ви земеделският министър между 2001 и 2005 г. Мехмед Дикме заяви, че фонд \"Земеделие\" безогледно си е затварял очите, че проекти за къщи за гости с еврофинансиране са замисляни да служат за лично ползване, нито е контролирал впоследствие как функционират.След медийните разкрития за къщата, ползвана от Манолев и оставката му прокуратурата обяви, че ще провери всички къщи за гости, изградени с еврофинансиране. Вчера и премиерът Бойко Борисов се закани, че НАП и МВР ще участват в проверките - ще се проверява всичко - от бизнес плановете до наетите строителни компании. ", "date": "2019.05.01", "title": "В къщата за гости в Юндола не знаят, че са причинили оставка"}
{"url": "http://www.cross.bg/vertongen-hedyeii-totnum-1603139.html", "text": "/КРОСС/ Във футбола да се въведат временни смени. Такова предложение отправи организацията \"Хедуей\", занимаваща се с мозъчните травми.Идеята идва след шока за футболиста на \"Тотнъм\" Ян Вертонген от първия мач с \"Аякс\" (0:1) от полуфиналите в Шампионската лига. В 35-ата минута защитникът се сблъска със съотборника си Тоби Алдервейрелд и получи тежък удар в лицето.Последва лекарска намеса и след няколко минути съдията Антонио Матеу Лаос говори с докторите на \"Тотнъм\", преди да позволи на Вертонген да се върне в игра. Секунди по-късно обаче защитникът беше сменен принудително.Според \"Хедуей\" с въвеждането на временни смени в случай на удари по главата медицинските щабове ще имат повече време да вземат правилното решение. Специалистите от организацията твърдят, че три или пет минути са недостатъчни, за да се направи точна диагноза.\"Напрежението върху медицинския щаб е огромно и несправедливо, особено в такива мачове на високо ниво като полуфинал в Шампионската лига\", се казва в изявлението.Засега няма отговор от УЕФА или ФИФА. Мениджърът на \"Тотнъм\" Маурисио Почетино заяви, че лекарите на отбора са следвали стриктно протоколите, преди да позволят на Вертонген да се върне в игра.От \"Хедуей\" предлагат също да бъдат включени \"независими доктори\", които да са специалисти в областта на мозъчните травми.Темата отдавна се поставя на масата за обсъждане. Преди време футболният профсъюз в Англия поиска играта с глава да се забрани във футбола за деца.", "date": "2019.05.01", "title": "Предложение за временни смени във футбола се появи след шока с Вертонген"}
{"url": "http://www.cross.bg/kolona-reznik-peterbyrg-1603146.html", "text": "/КРОСС/ Руските сили за сигурност арестуваха 66 души на първомайските демонстрации в Санкт Петербург, съобщиха руски медии. Сред арестуваните се оказа и депутатът Максим Резник. Сред арестуваните е и журналистът от изданието \"Два стола\" Олег Насонов и фокореспондентът Георги Марков.Шествието на обединените опозиции \"Свободен Петербург - свободни избори\" бе съгласувано с Комитета по въпросите на законността, правораздавателните органи и силите за сигурност. Полицаите разгониха демонстрантите от третата колона на Невски проспект.Първите две колони, сред които бяха и членове на партия \"Единна Русия\" и привърженици на Комунистическата партия на Руската федерация (КПРФ) минаха през Невски проспект без инциденти.Арестите започнаха в 10 часа сутринта. Двама активисти - Светлана Уткина и Роман Самойлов бяха арестувани при излизането от домовете си, без да им бъде позволено да стигнат до мястото на провеждане на акцията.Маршът на обединените демократи, които бяха в третата колона, се контролираше от сътрудници на ОМОН. По време на шествието сътрудници на правоохранителните органи извеждаха хората от движещата са колона. Обединените демократи трябваше да дойдат до площад Ленин и да проведат там разрешено мероприятие.Депутатът Максим Резник по-късно бе пуснат. От полицията са обяснили, че Резник бил нарушил правилата на публичното мероприятие. \"С него е проведена профиктическа беседа, след което е бил пуснат без да е привлечен към административна отговорност\", съобщиха от Вътрешното министерство на Русия пред тяхната държавна информационна агенция ТАСС.", "date": "2019.05.01", "title": "66 арестувани на първомайските демонстрации в Петербург"}
{"url": "http://www.cross.bg/ppez-nuawe-amung-1603122.html", "text": "/КРОСС/ Аррlе и Ѕаmѕung oтчeтoxa зaбaвянe нa пpoдaжбитe нa cмapтфoни пpeз пъpвитe тpи мeceцa нa гoдинa, нo ĸитaйcĸият гигaнт Нuаwеі въpви в дpyгa пocoĸa, пpeдaвa СNВС.Πpoдaжбитe нa cмapтфoнитe нa ĸитaйcĸaтa ĸoмпaния ca ce пoĸaчили c 50% пpeз пъpвoтo тpимeceчиe cпpямo cъщия пepиoд нa минaлaтa гoдинa. B cъщoтo вpeмe пpoдaжбитe нa іРhоnе нaмaлявaт c 30 пpoцeнтa, coчaт нoви дaнни нa ІDС. Ѕаmѕung oтчитa 8% cпaд.Taĸa Нuаwеі вeчe имa 19% дял в cвeтoвeн мaщaб - нaй-гoлeмият зa ĸoмпaниятa дoceгa. Kитaйcĸият гигaнт вeчe e cъвceм близo дo Ѕаmѕung, cлeд ĸaтo изпpeвapи Аррlе.Зa пъpви път Нuаwеі изпpeвapи пpoизвoдитeля нa іРhоnе пpeз 2018 г., нo paзлиĸaтa ceгa ce yвeличaвa. ", "date": "2019.05.01", "title": "Huawei е увеличила с 50% продажбите си на телефони за година"}
{"url": "http://www.cross.bg/dyshi-rysiya-shestvie-1603123.html", "text": "/КРОСС/ Очаква се до три милиона души да се включат в организираните в цяла Русия празнични мероприятия по случай Първи май – Ден на пролетта и труда. Митинги и шествия са планирани в близо 800 руски града, съобщиха от Федерацията на независимите профсъюзи. Първомайското шествие в Москва започна на Червения площад под наслов „За справедлива икономика в интерес на трудовите хора“. В първите редици на колоната бяха кметът на столицата Сергей Собянин, ръководителят на Федерацията на независимите профсъюзи на Русия и председателят на Московската федерация на профсъюзите. По данни на организаторите в шествието са се включили около сто хиляди души, сред които работещи в различни сфери, ветерани на труда, студенти, както и депутати от управляващата партия „Единна Русия“. Комунистическата партия, Левият фронт и Съюзът на съветските офицери организираха в центъра на Москва алтернативно шествие под наслов „Марш на народния гняв“. Участниците се обявиха против антисоциалната политика на властта, повишаването на пенсионната възраст и повишаването на цените. Те поискаха оставка на правителството и президента и смяна на социално-икономическия курс на развитие на Русия.Около 2000 души се включиха в първомайски протест срещу властта в Санкт Петербург, скандирайки слогани срещу президента Владимир Путин. Полицията задържа над 30 души.В акцията участваха привърженици на опозиционера Алексей Навални. Отделно шествие във втория по големина руски град бе организирано и от управляващата партия „Единна Русия“. ", "date": "2019.05.01", "title": "Празнични мероприятия в 800 града на Русия по случай Първи май"}
{"url": "http://www.cross.bg/naem-slavov-nego-1603121.html", "text": "/КРОСС/ Изключително висока е цената в обществената поръчка за наем на машините за изборите. Това мнение изрази пред БНР бившият депутат адвокат Петър Славов. Той посочи, че наемът за една машина за тези избори е близо 3000 лв. Според него е необяснимо защо не се търсят начини тези машини да бъдат закупени, така че да се използват на всички следващи избори.Славов изрази опасение, че нещата изначално са заложени да бъдат опорочени и се търси начин сегашната избирателна система да се запази с всичките й недостатъци.\"Как е възможно през 2014 г. да сме платили за наем на машина 1728 лв. - това включва и софтуера, обучението на кадри и логистиката. През 2015 г. да е плащано 1135 лв. за наем. А сега - 3 години по-късно, да се плащат 3000 лв. за същото нещо. Това е изумително\", коментира той, давайки пример с Белгия, където за 10-годишен договор за машини се плаща около 2000 евро, отново с всичко включено.Славов е категоричен, че политиците от това политическо мнозинство дължат доста обяснения.\"Защо за пореден път в последния момент ЦИК се опитва да въвежда нещо толкова отговорно и толкова важно, работата по което трябваше да започне значително по-рано и трябваше да бъде свършено?\", възмущава се той. Бившият депутат напомня, че от 2017 г. са минали 2 години, през които е можело да се купят машините, да се осигури софтуерът и да се обучат секционните комисии.Нищо от това не беше направено и отново сме в ситуацията в последния момент пак да чакаме с напрежение как ще се произнесе ВАС по една жалба, обобщава той.Според него, ако ЦИК са действали отговорно, отдавна е трябвало да са си свършили работата.\"Наистина ли ЦИК и мнозинството в нея, което е отражение на политическото мнозинство в държавата, иска да имаме машинно гласуване - този способ за честен и прозрачен изборен процес, или просто търсят начин да отбият номера, защото на мен така ми изглежда\", заяви адвокатът.", "date": "2019.05.01", "title": "ЦИК опитвали да отбият номера с машинното гласуване"}
{"url": "http://www.cross.bg/transmaznini-hranite-ivanov-1603124.html", "text": "/КРОСС/ Европейската комисия (ЕК) прие нов регламент за ограничаване на трансмазнините в храните и това е сериозен повод за дискусии, тъй като фокусът пада върху евтините храни.„С регламента няма да се стигне до поскъпване на продуктите с трансмазнини, а ще поскъпнат техните алтернативи. Но това от друга страна ще повиши качеството на храната. Хората не бива да гледат на това само като тежест върху бюджета, а като подобряване качеството на живот“, коментира в ефира на Bloomberg TV Bulgaria доц. Божидар Иванов от Центъра за икономически анализи на селското стопанство.Големият проблем ще бъде за малките фирми, тъй като те не разполагат с ресурса на международните компании, за да преустроят производството си, според новите правила, смята още анализаторът. „Заместителите на тези храни и съставки ще се възползват от освободената ниша. Има все пак срок до 2021 г. производителите, използващи трансмазнини, да влязат в тези изисквания“, коментира още Иванов.Друга важна тема е въвеждането на технологиите в земеделието, тъй като урбанизацията на населението се развива с все по-голяма сила и така в селскостопанските региони работната ръка става дефицит, смята експертът.По думите му дигитализацията в земеделието може да реши част от недостига на работна ръка в определени сектори. Така производителите ще станат по-ефективни, но технологиите в момента не са достъпни за всички, „защото са прекалено скъпи“.На пазара няма как да се стигне до вакум, когато храните с трансмазнини бъдат ограничени. Според доц. Божидар Иванов, просто ще се стигне до позитивен ефект върху техните заместители.", "date": "2019.05.01", "title": "Ще поскъпнат ли храните заради новите регламенти на ЕК?"}
{"url": "http://www.cross.bg/istina-mit-poveche-1603126.html", "text": "/КРОСС/ Когато става въпрос за полезността на храни и напитки са налице доста конфликтни мнения. Хората могат да намерят предимства и недостатъци от пиенето на чаша чай – толкова сме зависими от това, което чуваме за хранителните качества на даден продукт.За да ви помогнат да се ориентирате, от Bright Side са решили да разсеят някои митове за популярни напитки.–Кока-Кола съдържа много повече захари, отколкото други напитки.Истина –В Кока-Кола има по-малко от 10% захар. Някои сокове съдържат много повече захар.– Кока-Кола може да разгради парче месо.Истината – Не. Става само за мариноване на месо.– Чай, сварен в чайник, може да престои 24 часа.Истина – Чаят трябва веднага да бъде консумиран, с времето се появяват отровни химикали.– Трябва ви вряща вода (при 100 градуса Целзий), за да сварите чай.Истина – Черният чай може да се свари във вода с температура 90 градуса, а зеления – със 70 градуса.– В кафето има повече кофеин, отколкото в чая.Истина – Чаят определено може да съдържа повече кофеин. – Само децата трябва да пият мляко.Истина – Всеки може да пие мляко, с изключение на хората, които имат непоносимост към лактоза.– В силните бири се добавя друг алкохол.Истина – Бирата може да е с до 12% процента алкохолно съдържание, няма нужда от повишаване на градуса с други алкохоли.– Качваме килограми от пиене на бира.Истина – Бирата е нискокалорична. Чипсът и снаксовете, които консумираме с нея обаче ни карат да пълнеем.– Трябва да пием по 8 чаши вода на ден.Истина – Количеството зависи от човека. Това със сигурност не е стандартна норма.– Сокът утолява жаждата.Истина – Само водата в сока утолява жаждата. Сокът се смята за плод.", "date": "2019.05.01", "title": "10 мита за популярни напитки, които е крайно време да забравим"}
{"url": "http://www.cross.bg/shofyori-krymova-vuzrast-1603125.html", "text": "/КРОСС/ Държавната агенция \"Безопасност на движението по пътищата\" прави комплексен анализ на състоянието на пътната безопасност, като в резултат от него ще бъдат предложени мерки за нейното повишаване. Това заяви председателят на агенцията Малина Крумова за БНТ.Тя обясни, че по-чест контрол на физическото състояние на шофьорите след определена възраст е сред възможните предложения, които подлежат на обсъждане.Около 13% от хората над 64 годишна възраст в България са шофьори, а според статистиката на регистрираните пътно-транспортни произшествия четири пъти е по-голяма вероятността те да загинат като водачи в инцидент на пътя, посочи Крумова.По тази причина сред обсъжданите мерки е по-възрастните шофьори да минават по-често на медицински прегледи. Все още обаче не е конкретизирана нито възраст, след която да се прилага подобно изискване, нито честота на контрола.Крумова призна, че не разбира защо в публичното пространство се коментира точна възраст от 60 години, тъй като това трябва да е резултат от експертна медицинска оценка, която все още не е направена. По нейни думи е възможно изискването да се прилага след 65 или 70 години, но до момента ставало въпрос само за спекулации.Тя бе категорична, че на този етап не се обсъждат допълнителни тестове или други изисквания за никоя група шофьори. Говорим само за мерки, които и в момента се прилагат, уточни тя и даде пример, че в момента при подновяване на всеки 10 години на шофьорската книжка в категория B се изисква предоставянето на медицинско свидетелство.Ние коментираме единствено дали е нужно след определена възраст тези прегледи да са по-чести и дали трябва да се акцентира към определени аспекти на здравното състояние на шофьора, обясни Крумова, допълвайки, че за всяка възрастова група шофьори е необходимо да се приложат диференцирани мерки, за да се повиши пътната безопасност.Относно младите шофьори тя посочи, че рисковете при тях са, че те най-често са по-агресивни на пътя и прекалено уверени, но с малък опит. Все по-често има и шофьори, които употребяват наркотични вещества, преди да седнат зад волана.Около 40% от всички пътно-транспортни произшествия в ЕС стават при служебни пътувания, посочи още Крумова. По тази причина Държавната агенция \"Безопасност на движението по пътищата\" разработва системи за управление на безопасността на служителите при движение по пътищата, които ще започнат да се прилагат първо в бюджетните организации.Стъпваме на европейския и международен опит като част от мерките са за завишаване на контрола към техническата изправност на превозните средства, на техните водачи и недопускане на шофьори с много нарушения да управляват служебни автомобили, подчерта Крумова.", "date": "2019.05.01", "title": "13% от българите над 64-годишна възраст са шофьори"}
{"url": "http://www.cross.bg/gotova-rysiya-strani-1603132.html", "text": "/КРОСС/ Русия е готова да си сътрудничи със САЩ за Сирия. Това заяви руският посланик във Вашингтон Анатолий Антонов, цитиран от РИА Новости.Според него в момента стои въпроса какво да се прави с терористите и бандитите, задържани в страната. Той заяви, че Русия е готова на диалог с американското правителство по този въпрос.Антонов посочи, че страната му е готова да обсъди и други теми. Според него е важно отношенията между двете страни да се стабилизират.Бившият съветски лидер Михаил Горбачов вече призова за възобновяване на стратегическия диалог между двете страни.  ", "date": "2019.05.01", "title": "Русия е готова да си сътрудничи със САЩ за Сирия"}
{"url": "http://www.cross.bg/miliona-fond-purvenstvo-1603134.html", "text": "/КРОСС/ Наградният фонд на Откритото първенство на Великобритания по тенис е увеличен с 11,8 процента до рекордните в историята 38 милиона лири (49,5 милиона долара), съобщиха организаторите на турнира от Големия шлем в Лондон.Шампионите на единично при мъжете и при жените ще заработят по 2,35 милиона лири - със 100 хиляди повече в сравнение с миналия сезон, или 3,06 милиона долара. Отпадналите в първия кръг на основната схема имат гарантирани по 45 хиляди лири - 58 600 долара..Уимбълдън остава вторият най-добре платен турнир от Шлема след Откритото първенство на САЩ, на което се раздават общо 53 милиона долара.Стартиращият месец по-рано \"Ролан Гарос\" е трети с 48 милиона долара, а Откритото първенство на Австралия, което се провежда през януари, е на последното четвърто място с 44 милиона долара. Любопитното е, че наградният фонд на Уимбълдън е увеличен три пъти в последното десетилетие.Другата голяма новина, свързана с турнира в \"Ол Инглънд клъб\" е, че за първи път ще се играе на корт №1, който е с подвижен покрив и с капацитет за 12 345 зрители.", "date": "2019.05.01", "title": "Уимбълдън увеличи наградния фонд с над 11 процента"}
{"url": "http://www.cross.bg/gradina-borisovata-georgi-1603135.html", "text": "/КРОСС/ Счупиха паметника на убития ученик Георги Игнатов. 15-годишният младеж беше прободен с нож в Борисовата градина на 2 юни 2015 година.Монументът е поставен на 31 октомври 2015 година, когато Георги щял да навърши 16 години. Оттогава паметникът се посещава от близки и роднини на ученика. На Разпети петък обаче хората от конната база в Борисовата градина го намират на парчета, предаде Bulgaria ON AIR.\"Искам да видя родителите и учителите на тези деца, които са го направили, ей така - очи в очи искам да ги видя и да ги питам защо и как\", каза Велина Андонова.\"Аз минавам почти ежедневно оттук и съм забелязала, че това е може би третият път, в който ангелчето е ту счупено на парчета, ту се появява залепено отново на своя пиедестал и винаги съм си задавала въпроса кой може да е този, който посяга на този паметен знак\", каза Диана Янкулова.Графитите са направени от близки и приятели на Георги Игнатов. Но и те са поругани от вандалски надписи.Паметникът се намира в близост до Националния стадион \"Васил Левски\", както и до стадиона на \"ЦСКА-София\".От конната база се надяват видеокамерите да са заснели извършителите.", "date": "2019.05.01", "title": "Паметникът на убития в Борисовата градина ученик - на парчета  "}
{"url": "http://www.cross.bg/podkrepa-nyzhda-bulgariya-1603136.html", "text": "/КРОСС/ В Деня на труда традиционни шествия се проведахо в страната, организирани от КТ \"Подкрепа\".В София шествието започна от пл. “Св. Неделя” по бул. \"Витоша\", НДК до музея \"Земята и хората\", където премина в 9-часов концерт “Рок за Труда”.Там е и президентът на КТ \"Подкрепа\" Димитър Манолов, който сподели пред камерата на Bulgaria ON AIR, че на българският народ му липсва справедливост.\"Никъде по света работниците не са получили достатъчно справедливост. В България този дефицит е най-голям и тук има най-много потребност от него\", допълни още той.\"Ние трябва да си изградим това самочувствие, от което имаме нужда и което ни се полага. Това, че България е малка държава не е вярно, защото тя е по-голяма от половината държави в ЕС. Имаме нужда от достойнство, но то си зависи от нас\", смята Манолов.Заради демонстрацията почти целият център на столицата е блокиран за движение.", "date": "2019.05.01", "title": "КТ \"Подкрепа\": На българския народ му липсва справедливост"}
{"url": "http://www.cross.bg/shokolad-zvychi-kombinatziya-1603144.html", "text": "/КРОСС/ Само защото звучи погрешно, не означава, че е грешно. Шоколадът може да е една от най-разнообразните съставки в изкуството на готвенето. Съчетава се със сладки и солени храни по необичайно добър начин. foodpanda подбра някои от странните шоколадови комбинации!Бекон + шоколадТова не изглежда или звучи толкова зле. Готвачите, които обичат да експериментират с вкусове, наистина използват тази комбинация. Плътността и солеността на бекона вървят много добре с шоколада.Авокадо + ШоколадАвокадото не е тук, само защото звучи по-здравословно. Тази комбинация може да направи изненадващо добра, здрава и кремообразна шоколадова глазура на всеки десерт.Сирене + ШоколадНека просто кажем, че никога повече няма да трябва да избирате между солено и сладко със сирене и шоколад. Колкото и странно да звучи, всъщност можете да направите разбиващ сандвич със сирене на скара с тъмен шоколад и пармезан като пълнеж.4. Сладък картоф + шоколадВсичко, потопено в шоколад, не е лоша идея. Сладостта на картофите и вкусът на тъмния шоколад се допълват взаимно. Чипсът от сладък картоф, потопен в тъмен шоколад, може да е следващата ви любима закуска. ", "date": "2019.05.01", "title": "Странни и вкусни шоколадови комбинации"}
{"url": "http://www.cross.bg/preya-vsyaka-nego-1603145.html", "text": "/КРОСС/ Прея отваря нова страница в живота си и се завръща с пълна сила, представяйки нов сингъл и официално видео към него, носещи името „Lo6 navik“. Аранжиментът е дело на Денис Попстоев. Mузиката е колаборация между него и самата Прея, която е създател и на текста на песента. С нова вдъхновяваща визия, която заразява, със силно изразената си индивидуалност изпълнителката дава своето послание към жените да преследват смело и категорично незабравимите си моменти.Именно в това ново й амплоа зад нея застава и любимият дамски бранд Pandora, чиято същност е да подчертава вътрешната и външната красота на жените, тяхната сила и чувственост.„Това е проект, зад който би застанала всяка една дама, усетила разтърсващата, подлудяваща любов. Любов, която не излиза от главата ти и кара всяка твоя част да потрепва. А има ли дама, която не я е изпитвала? Песента всъщност е за всяка една от нас. Както и бижутата ни. А Прея е талант, заслужаващ внимание”, коментират от Pandora България.Парчето „Lo6 navik“ е една малка част от голямата изненада, която певицата готви за публиката - певицата издава дългоочаквания си дебютен албум и в него тя и екипът й експериментират с различни музикални стилове. Творческият продукт ще зарадва хората, които търсят различно и иновативно звучене сред българските изпълнители. Цялостното послание на албума е насочено към силата да преследваш мечтите си и смелостта да ги сбъдваш.Албумът ще бъде представен с лайв банда, която включва инструменталистите Евден Димитров (бас), Волен Милчев (беквокали), Радо Казасов (барабани), Божидар Василев – Trombobby (тромбон и контролер), а през тази година към състава се присъедини и Денис Попстоев (синтезатори и саксофон).В края на 2018, Прея взе смелото решение да започне сама да продуцира музиката си, а резултатът може да чуете на 30-и май в клуб EXE София. Тази дата слага и началото на турнето, което изпълнителката и бандата й ще направят в различни български градове.\n\t\t\t\t\t", "date": "2019.05.01", "title": "Прея и новите лоши навици (ВИДЕО)"}
{"url": "http://www.cross.bg/mareshki-april-kampaniya-1603141.html", "text": "/КРОСС/ Лидерът на \"Воля\" Веселин Марешки е пускал по Би Ти Ви преди началото на предизборната кампания търговски реклами, които обаче съдържат и политически внушения, а това е нарушение на Изборния кодекс.Това установи Централната избирателна комисия, сезирана от \"Партия на ЗЕЛЕНИТЕ\", се вижда от публикувания днес текст на решението.Актът ще бъде изпратен на областния управител на Варна, който да издаде наказателното постановление.Началото на предизборната кампания е определено за 26 април, а преди това - на 4 и 5 април и на 20 април Марешки е плащал за излъчването на клипове с кадри от свои аптеки и бензиностанции, като на финала лично отправял посланието: \"Заедно да спрем грабежа, ние от \"Воля\" сме българските родолюбци\". Това според ЦИК е нарушение на правилата за провеждане на предизборна кампания и на императивната норма на Изборния кодекс, която забранява в търговска реклама да се отправят политически внушения в полза или във вреда на една или друга партия, коалиция, инициативен комитет или кандидат. Нарушението е извършено от Марешки в качеството му на кандидат за член на Европейския парламент от Република България.Глобата по закон за този вид нарушения е между 200 и 2000 лв.", "date": "2019.05.01", "title": "ЦИК глобява Веселин Марешки, за търговска реклама с политически внушения"}
{"url": "http://www.cross.bg/nyama-spravedlivost-bulgariya-1603114.html", "text": "/КРОСС/ \"Днес, тук, започва нашият път към победата - път, който ще свали правителството на Бойко Борисов от власт. Днес, тук, от този площад, ще заявим нашата воля и висок глас за справедливост. Справедливост сега. Справедливост за България”. с тези думи председателят на предизборния щаб на БСП откри митинг- протестът по повод 1 май.По думите му на този ден протестират стотици градове - в Европа и Америка. „Днес ние, тук, в България, в София, протестираме, защото в България няма държава”, категоричен бе социалистът.\"Скъпи приятели, днес сме се събрали тук, за да дадем началото на нашата предизборна кампания, за да дадем тласък на енергията и силата на кандидатите, които ще ни представляват в Европейския парламент”, каза още Свиленски.Георги Свиленски заяви, че в България няма справедливост, няма справедливи доходи, заплати, пенсии и здравеопазване.„Стотици хиляди граждани работят за жълти стотинки, които даже не получават. Стотици хиляди български граждани работят по 12-14 часа и няма кой да ги защити. Болници фалират една след друга, здравеопазване няма, болните умират пред здравни заведения - ще допуснем ли това да се случва в нашата родина?”, попита народният представител. „Никога”, скандираха хората на площада.", "date": "2019.05.01", "title": "Георги Свиленски: С номер 18 – справедливост сега, справедливост за България"}
{"url": "http://www.cross.bg/borisov-boiiko-podcherta-1603115.html", "text": "/КРОСС/ Страните ни доказаха, че могат да бъдат „кормилото на Европейския съюз“. Това заяви министър-председателят Бойко Борисов по време на пленарната сесия „Заедно за Европа“ във Варшава по повод 15-годишнината от началото на голямото разширяване на Европейския съюз.Държавните и правителствени ръководители на страните-членки, приети след 2004 година в Европейския съюз, провеждат среща на високо равнище във Варшава, инициирана от министър-председателя на Полша Матеуш Моравецки.Пред участниците в Полша българският премиер подчерта, че страната ни ще продължи да работи прозрачно и отговорно за бъдещето на европейските граждани и за осъществяването на общите политики на ЕС - икономически растеж, социално сближаване и перспектива за младите хора, сигурност и стабилност, развитие на цифровата икономика.„Ключовата дума и днес е „сигурност“. Без сигурност и стабилност европейските ценности са трудни защитими“, подчерта в изказването си българският министър-председател. Борисов заяви, че страната ни изпълнява отлично задачата по опазването на европейската граница и счита за особено важно укрепването на контрола по всички граници на общоевропейско ниво. Премиерът Бойко Борисов изтъкна още, че България ще продължава да отстоява категоричната си позиция за солидарно разпределение на тежестта и допълни, че никоя държавачленка не трябва да бъде оставена сама да се справя с предизвикателствата на миграцията. „Шенген е едно постижение, което трябва да съхраним. Бъдещето му трябва да бъде символ на обединена и единна Европа“, заяви още пред участниците Бойко Борисов. Българският премиер подчерта, че пълноправното членство в Шенгенското пространство си остава ключов приоритет за страната ни.По време на сесията във Варшава министър-председателят Бойко Борисов беше категоричен, че Европа няма да бъде завършен проект, ако страните от Западните Балкани не бъдат приобщени към ЕС. „Всяка от нашите държави даде своя принос. България вложи цялата си енергия, за да постигне напредък в тази област по време на ротационното си председателство на Съвета на ЕС. Удовлетворени сме и от факта, че настоящото Румънско председателство и бъдещото на Хърватия ще продължат осъществяването на този приоритет“, посочи премиерът Бойко Борисов пред лидерите в Полша.Българският министър-председател изтъкна и необходимостта от запазването на кохезионната и общата селскостопанска политика, включително  осигуряване на адекватното им финансиране от бюджета на ЕС. Бойко Борисов посочи и нуждата от изграждането на Цифровия пазар и развитието на иновациите и високите технологии. Според него те ще допринесат за по-високата конкурентоспособност на ЕС. Пред участниците в сесията премиерът Борисов подчерта и стратегическото значение на Енергийния съюз, включително ускоряването на работата по регионалните енергийни проекти и междусистемните връзки.„България категорично остава на позиция, че консенсусът е задължителен при вземане на решения в областите от взаимен интерес на всички държави-членки от Общността“, завърши речта си българският министър-председател. ", "date": "2019.05.01", "title": " Страните ни доказаха, че могат да бъдат „кормилото на Европейския съюз”"}
{"url": "http://www.cross.bg/bulgariya-iioncheva-evropa-1603117.html", "text": "/КРОСС/ „Събрали сме се над 25 000 души на 1 май, защото дойде време България да поведе своята битка за справедливост, достойнство и за своята свобода“, това заяви водачът на листата на „БСП за България“ Елена Йончева по време на митинг-протеста по повод Международния ден на труда.Тя подчерта, че на никой народ тази свобода не е дадена наготово. „Още на 1 май 1886 г. в Чикаго хората излизат по улиците, за да защитят правото си на 8-часов работен ден. Тази битка за социални права се пренася в Европа и днес имаме 8-часов работен ден, свобода на словото, социални права, социалната защита и платено майчинство“, припомни тя и попита- къде всъщност е България днес.„Вече 12 година сме част от ЕС, но въобще не се доближава до него. Борисов захвърли България в кьошето на ЕС и е на път да я извади от Европа. Взехме всички възможни последни места във всяка една сфера. Днес имаме авторитарно управление и единствено нашето членство в ЕС ни спасява от диктатурата“, категорична е Йончева.Тя подчерта, че в България вече 10 години управлява „бандата на Бойко“, но тя е на път да се разпадне, защото всички виждат машината за грабеж, която тя е организирала. „Тази банда превърна общините във феодални владения, където човек, ако не е близък до властта, не може да успее. Работещи българи са превърнати в работещи бедни. 40% от населението на България са на прага на социалното изключване и това е констатация на ЕК“, каза още водачът на листата на „БСП за България“.Според нея сме се превърнали в държава, където ако нямаш средства, не можеш да получиш добро здравеопазване – то се е превърнало в бизнес или акт на милосърдие. „Какво става със свободата на медиите? Само преди 11 години бяхме на едно място с Франция, днес сме извън Европа“, подчерта тя. По нейните думи Европа ни казва, че организираната престъпност и властта са едно и също нещо и еднакво мачкат медиите в България.Йончева заяви, че корупцията е заплаха за българската национална сигурност, защото източва 11 млрд. евро всяка година.„За всеки, който покаже тези корупционни практики, властта вади голямата бухалка, в която са превърнати държавните институции, така както в началото на 90-те години Борисов изваждаше малката бухалка“, допълни тя.Според данни на Световната банка загубите на България от корупция са 22% от БВП. „Това не е корупция, а грабеж. С тези пари 2,5 млн. българи могат да получат средни заплати. Тази сума е три пъти по-голяма от бюджета за здравеопазване. Тази сума може да бъде използвана за възраждане на българската икономика с висока добавена стойност и българите да не бъдат белите роби на Европа, в каквито се превръщат нашите съграждани“, посочи Йончева.Тя подчерта, че „БСП за България“ не само констатира този грабеж, а дава конкретни решения и алтернатива. Йончева припомни, че благодарение на битката на левицата, България е в Европа, в България вече не се консумира второ качество храна. „Имаме своя социална и икономическа програма, която ще позволи в Европа да има общ стандарт за минимална работна заплата и пенсия. Ние ще съживим българското село, защото сега, ако отидете в българските села, те са в състояние- все едно се намираме във война – опустошени, обезлюдени и хората са обезверени“, коментира Елена Йончева.Според нея това е така, защото правителството води политика за унищожаване на малките и средни стопанства. „Над 7 млрд. евро са дадени за селскостопански субсидии, но те се използват неефективно. 70% от субсидиите се дават на едрите земевладелци - под 100 фирми, а в България има регистрирани над 90 000 земеделски производители “, обясни тя.„Днес битката е не само за ЕС и за България, ние ще победим, но трябва да започнат такива промени, чрез които България да победи и на 26-и май да заслужи свободата си“, заключи Елена Йончева.", "date": "2019.05.01", "title": "Елена Йончева: Дойде време България да поведе своята битка за справедливост"}
{"url": "http://www.cross.bg/asandzh-yikiliiiks-zatvor-1603120.html", "text": "/КРОСС/ Основателят на Уикилийкс Джулиан Асандж бе осъден в сряда на 50 седмици затвор във Великобритания за нарушаване на условията по освобождаването му под гаранция, предаде Асошиейтед прес.Съдия Дебора Тейлър каза, че Асандж заслужава почти максимална присъда заради тежестта на извършеното от него престъпление.Нарушението датира от 2012 г. Съгласно британското законодателство максималната присъда за това, за което бе признат за виновен Асандж, е една година затвор.Съдията отхвърли молбата на австралиеца да прояви снизходителност към него, тъй като е прекарал близо седем години в посолството на Еквадор в Лондон.Основателят на Уикилийкс изслуша произнасянето на присъдата със скръстени ръце и без да покаже емоции.Негови привърженици скандираха \"Срам\" по адрес на съдия Тейлър.Асандж потърси убежище в еквадорското посолство в Лондон през 2012 г., за да избегне екстрадиция в Швеция, която искаше да го разпита заради твърдения за изнасилване и сексуално насилие от негова страна. Адвокатите на основателя на разобличителния сайт Уикилийкс твърдяха, че той е нарушил условията по гаранцията, защото е бил \"отчаян човек\", страхуващ се да не бъде екстрадиран в Съединените щати, припомня АП.Утре Асандж ще се изправи отново пред британски съд, този път по искането на САЩ за екстрадиция по обвинения в хакерство.Според американската прокуратура основателят на Уикилийкс е влязъл в заговор с Челси Манинг, бивш анализатор от военното разузнаване на САЩ, за да проникнат в компютърни мрежи и да получат достъп до класифицирана информация. В обвинителния акт се твърди, че 47-годишният австралиец е помогнал на американския военнослужещ да \"разбие\" през март 2010 г. паролата на американски правителствен компютър с класифицирана информация.Асандж може да бъде осъден на до пет години затвор в САЩ.Основателят на \"Уикилийкс\" бе арестуван в Лондон на 11 април, след като Еквадор отмени правото на убежище, което му бе предоставил.", "date": "2019.05.01", "title": "Осъдиха Джулиан Асандж на 50 седмици затвор"}
{"url": "http://www.cross.bg/rymen-dostoiini-bulgariya-1603101.html", "text": "/КРОСС/ Държавният глава Румен Радев поздравява българите по случай Международния празник на труда.По думите на президента трудът е създал България, възраждал я е след войните, прославял я е по света, но днес той често остава недооценен. Стотици хиляди сънародници изкарват прехраната си зад граница в търсене на достойни доходи. Това трябва да се промени и в България трябва да бъде ценен трудът на всеки български гражданин.„Докато светът води битка за таланти – образовани, решителни и с поглед в бъдещето, у нас борбата продължава да е за достойни условия на труд и справедливо заплащане. От нейния изход зависи и какво бъдеще ще има страната ни и нашият народ“, подчертава Румен Радев.Държавният глава изразява признателността си към всички българи, които с усърдието си съграждат и пазят България.", "date": "2019.05.01", "title": "Румен Радев: Борбата продължава да е за достойни условия на труд"}
{"url": "http://www.cross.bg/belarys-babich-roiiters-1603102.html", "text": "/КРОСС/ Руският президент Владимир Путин внезапно уволни посланика на Москва в Беларус Михаил Бабич, съобщи Кремъл, цитиран от Ройтерс.Това стана на фона на спор за замърсен руски петрол и по-широки политически разногласия между двете бивши съветски републики.Беларуският президент Александър Лукашенко като цяло е по-тясно свързан с Москва от всеки друг бивш съветски лидер, но нетърпимостта към инакомислието до голяма степен го направи парий на Запад, посочва Ройтерс.От 2014 г. насам,когато Беларус не призна анексията на украинския полуостров Крим от Русия, Минск обаче демонстрира все по-ясни признаци на желание за затопляне на отношенията със САЩ и ЕС.Лукашенко каза, че руски представители понякога поставят неприемливи условия на Беларус като например сливане с Русия или преминаване към руската валута.Бабич беше назначен з посланик през август 2018 г. Той критикува беларуските власти по време на спора за данъчните промени, които Беларус казва, че ще струват на бюджета му 400 милиона долара тази година.Кремъл посочи днес, че Бабич ще премине на друга работа и ще бъде заменен от Дмитрий Мезенцев - адвокат, член на горната камара на парламента.Разширяването на политическите несъгласия се изостри от замърсения руски петрол, който се транспортира към европейските държави през Беларус, посочва Ройтерс.", "date": "2019.05.01", "title": "Путин внезапно уволни руския посланик в Минск"}
{"url": "http://www.cross.bg/gyaiido-zayavi-madyro-1603143.html", "text": "/КРОСС/ Венецуелският президент Николас Мадуро заяви, че е победил опита за преврат от страна на опозиционния лидер Хуан Гуайдо.„, заяви той в президентския дворец в Каракас.Вчера опозиционния лидер пусна видео в Туитър, на което се вижда как до него стоят малък контингент от униформени военни.”, заяви Гуайдо оповестявайки „Операция свобода” срещу правителството.Венецуела е разкъсвана от протести от 10 януари, когато Мадуро встъпи в длъжност за втори мандат – нещо което опозицията бойкотира. Напрежението ескалира, когато Гуайдо, който ръководи народното събрание на страната се обяви за президент на 23 януари – ход, който бе подкрепен от ЕС и много европейски и латиноамерикански страни.", "date": "2019.05.01", "title": "Мадуро обяви, че е победил преврата на Хуан Гуайдо"}
{"url": "http://www.cross.bg/dara-ekimova-probvaii-1603103.html", "text": "/КРОСС/ След фурора, който предизвика, записвайки дует на хита „Мой  Свят” с баща си,  загинал преди 11 години, Дара Екимова пусна новата си, самостоятелна песен. Шестнадесет годишната наследница на Дими от Сленг дава сериозна заявка за силно ангажиран текст и апел към проблемите на днешните тинейджъри.Във видеото младата певица се превъплъщава в ролята на хейтърка, която дотолкова е обсебена от главната героиня, че стига до опит за убийство. Идеята е на самата Дара Екимова, която е и автор на текста. Талантливата тинейджърка споделя впечатленията си, че подрастващите са обсебени от социалните мрежи и това ги кара да “мразят”, защото мислят, че другите са по-добри, заради илюзията, която създават самите социални мрежи. Това води до език на омраза и агресия в училище, които оставят траен отпечатък върху психиката на младите хора.„ – споделя Дара във връзка с авторската си песен.  Премиерата на видеото е в You Tube канала на Дара Екимова. Музиката на „Пробвай се” е дело на бийтмейкъра на 2018-а Светлин Къслев, а записът е осъществен в Star Light Records. Зад камерата във видеото застава Борил Петров. Mix and master: Бате Пешо, грим: Анастасия Беневрешка, коса: Виолина Дочева  за Салони Магама.„Пробвай се” ще прозвучи на живо в Sofia Live Club на 31-и май, когато Дара и музикантите Светослав Славков, Станислав Петров – Стенли, Иван Попов, Илия Ранков и Николай Николаев отново ще изпълнят вечните песни на Сленг, част от проекта Slang by Dara Ekimova. Премиерата на трибюта, в края на март, събра повече от 200 ценители на качествената българска музика.Преди месец, Дара осъществи революционното за България миксиране на своето изпълнение с гласа на баща си и засне видео-клип към песента „Мой свят” - една от 500-е любими песни на България, според касацията на БГ Радио.\n\t\t\t\t\t", "date": "2019.05.01", "title": "Дара Екимова с ново видео (ВИДЕО)"}
{"url": "http://www.cross.bg/plovdiv-macha-botev-1603104.html", "text": "/КРОСС/ Легендата на Ботев Пловдив и българския футбол Динко Дерменджиев си отиде от този свят. Тази нощ Чико, както го наричаха всички, е издъхнал, след като се бори за живота си в продължение на дни.Наскоро Чико Дерменджиев беше приет в болница, а преди това попадна в медицинско заведение след прекаран инсулт.Един от най-великите футболисти в историята на родния футбол ни напусна само месец преди да навърши 78 години. Започва футболната си кариера като вратар в Марица (Пловдив).  През 1959 г. преминава в отбора на Ботев (Пловдив), където играе до 1978 г., общо 19 сезона.Изиграл е 447 мача в \"А\" РФГ и е отбелязал в тях 194 гола. От 26 дузпи е реализирал 22, автор е на 7 хеттрика.В евротурнирите има 10 мача и 3 гола (2 мача и 1 гол в КЕШ, 6 мача и 1 гол в КНК и 2 мача и 1 гол за купата на УЕФА).За националния отбор е играл 58 срещи и има 19 гола. Три пъти е бил участник на Световно първенство – Чили (1962, 2 мача), Англия (1966, 2 мача) и Мексико (1970, 2 мача и 1 гол).Избран от привържениците на Ботев (Пловдив) за футболист №1 на клуба за ХХ век. Шампион през 1967 и носител на купата на страната през 1962 г. с \"Ботев\" (Пловдив), вицешампион през 1963 г. и бронзов медалист през 1961 г. от шампионатите на \"А\" РФГ и Балканската клубна купа за 1972 г., финалист за купата на страната през 1963 и 1964 г.\"Заслужил майстор на спорта\" от 1967 г. Спортсмен № 1 на България за 1974 г.След приключване на кариерата си през 1978 година е бил треньор с лиценз на УЕФА в Чепинец (Велинград) (1978-1979), Шумен (1984-1985), младежкия национален отбор (1985-1987, 1994-1995) Спартак (Плевен) (1987-1988), Омония Арадипу (Кипър) (1988-1989), Марица (Пловдив) (1997), Левски (София) (1991/ес.), Хебър (1992), Черноморец (Бургас) (1995), Локомотив (София) (1996), Локомотив (Пловдив) (1996/пр., 1998-1999) и Ботев (Пловдив) (1979-1984, 1989-1991, 1992-1993, 1995-1996, 1997-1998, 1999-2001: носител на купата на страната през 1981, бронзов медалист през 1981 и 1983 и финалист през 1984 и 1991 г.), главен мениджър на Ботев (1999-2000).", "date": "2019.05.01", "title": "Почина легендарният футболист Динко Дерменджиев"}
{"url": "http://www.cross.bg/kaufland-yspeh-kompaniyata-1603105.html", "text": "/КРОСС/ Четириседмичната инициатива на Kaufland България „Добрата храна е кауза\" продължава с нова мисия - програмата „Готови за успех\".В периода от 29 април до 5 май на фокус в брошурата на компанията е жълтият цвят, символ на ума и интелекта. Kaufland ще подкрепи инициативата „Готови за успех\" на фондация BCause и фондация „Сирак\", като осигури стипендии за ученици и студенти с отличен успех.Мисията на „Готови за успех\" е да подкрепи отличници, изгубили единия или двамата си родители, или израснали в специализирана институция. Програмата се осъществява от 12 години, като благодарение на нея учениците и студентите стипендианти имат възможност да продължат образованието си и да получат подкрепа за старт в кариерата.Като социално отговорна компания и топ работодател у нас, Kaufland България реализира и подкрепя редица инициативи с фокус върху образованието и развитието на човешките ресурси. Чрез програмата си за дуално обучение и мащабната програма „Управители на бъдещето\" компанията подчертава своя дългосрочен ангажимент в развитието на младите хора в България.В края на миналата година първите дуални ученици започнаха работа в два от филиалите на търговската верига. Инициативата „Управители на бъдещето\" е амбициозна програма за подготовка на млади кадри на Kaufland.В нея студенти в последен курс или абсолвенти преминават през едногодишно обучение в различни отдели на компанията в страната и в чужбина, като се подготвят за експертни или ръководни позиции в компанията след завършването на обучителния процес.Четириседмичната кампания под надслов „Добрата храна е кауза\" се провежда в периода от 15 април до 12 май. В рамките на инициативата Kaufland предлага на своите клиенти продукти, обединени от един цвят и насочва вниманието на обществото към социално значими теми. Кампанията започна със седмица, посветена на зеления цвят, по време на която търговската верига обърна внимание на оползотворяването на отпадъци от опаковки и показа своя постоянен ангажимент към опазването на околната среда. Последва седмица, посветена на червения цвят с фокус към социално значимите каузи на Български червен кръст (БЧК). ", "date": "2019.05.01", "title": "Kaufland България подкрепя програмата „Готови за успех“ "}
{"url": "http://www.cross.bg/bude-miliapda-dzhaapta-1603106.html", "text": "/КРОСС/ Индoнeзия плaниpa дa пpeмecти aдминиcтpaтивнaтa cи cтoлицa Джaĸapтa. Πpoцeдypaтa мoжe дa oтнeмe eднo дeceтилeтиe и щe cтpyвa дo $33 милиapдa, пишe Вlооmbеrg.Πpeзидeнтът Джoĸo Уидoдo нapeди нa миниcтpитe нa измиcлят финaнcoв плaн зa пpeмecтвaнeтo, в ĸoйтo чacтнитe инвecтиции щe игpaят ĸлючoвa poля. Πлaнът пpeдвиждa пpeмecтвaнe нa пpaвитeлcтвoтo и изпълнитeлнитe ĸлoнoвe, миниcтpитe и пapлaмeнтa, дoĸaтo цeнтpaлнaтa бaнĸa щe ocтaнe в Джaĸapтa.Peгиoнът oĸoлo нeя вeчe e дoм нa 30 милиoнa дyши, ĸaтo ce изчиcлявa, чe зaдpъcтвaниятa cтpyвaт $7 милиapдa гoдишнo зapaди зaгyбeнa пpoдyĸтивнocт. Идeятa ce диcĸyтиpa oт дeceтилeтия, нo зapaди тpaфиĸът и пoнижeнoтo ĸaчecтвo нa живoт пpaвитeлcтвoтo нaй-нaĸpaя peши дa я пpилoжи.Πлaнът e пъpвo дa бъдe cъздaдeнa пpaвитeлcтвeнa aгeнция, ĸoятo дa ce зaнимaвa c изпълнeниeтo нa гpaндиoзния плaн. Уидoдo иcĸa чacтният ceĸтop дa yчacтвa c пoлoвинaтa oт нyжнитe cpeдcтвa, ĸoитo щe бъдaт oĸoлo $33 милиapдa.Bce oщe нe e peшeнo ĸoя щe бъдe нoвaтa aдминиcтpaтивнa cтoлицa. Cъc cигypнocт тя щe бъдe извън ocтpoвa Джaвa. Kpитepиитe щe вĸлючвaт цeнтpaлнa лoĸaция и минимaлeн pиcĸ oт пpиpoдни бeдcтвия.Индoнeзия нe e caмa в тъpceнeтo нa нoвa лoĸaция зa cтoлицaтa. Kaĸтo и Джaĸapтa, Maнилa, cтoлицaтa нa Филипинитe, чecтo e пoд вoдa. Toвa нaĸapa влacтитe дa зaпoчнaт изгpaждaнeтo нa нoв гpaд, нapeчeн Nеw Сlаrk Сіtу.B Южнa Kopeя Ceджoн щe бъдe нoвaтa aдминиcтpaтивнa cтoилицa. Eгипeт cъщo изгpaждa нoв гpaд oт нищoтo. Toй вce oщe нe нocи ниĸaĸвo имe, нo изгpaждaнeтo зaпoчнa oщe пpeз 2015 г. Koгaтo бъдe гoтoв, тoй щe ce paзпpocтиpa нa 700 ĸв ĸв, или гope-дoлy ĸoлĸoтo Cингaпyp. ", "date": "2019.05.01", "title": "Индонезия мести столицата си срещу $33 милиарда"}
{"url": "http://www.cross.bg/gradysa-visokite-kraya-1603107.html", "text": "/КРОСС/ През месец май се очакват температури до 33 градуса. Това прогнозират от Националния център по метеорология и хидрология (НИМХ) за БНТ.Като цяло май се очертава нормален според НИМХ. Средната месечна температура ще бъде около нормата, която в по-голямата част от страната е между 16 и 19 градуса, по Черноморието и по високите полета - около 15-16 градуса, във високите части на планините над 2 000 метра - от 2 до 5 градуса, а в подножията - около 13 градуса.Най-ниските температури през месеца ще са предимно между 5 и 10 градуса, по-ниски в края на първото десетдневие, особено в котловините и по високите полета на Западна България. Най-високите температури през май ще бъдат между 28 и 33 градуса.Месечната сума на валежите ще бъде около и над нормата в западната половина от страната и около нормата в източната. Месечна норма на валежите е между 50 и 70 mm, по Черноморието и долината на р. Струма - между 30 и 50 mm, в планинските и припланински райони - от 70 до 140 mm, обясняват метеоролозите.Първите 10 дни от май ще бъдат относително по-хладни от обичайните. Облачността ще е по-често значителна и на места ще има краткотрайни валежи и гръмотевици. Към 3-4-ти се очаква затопляне, ще има и повече слънчеви часове. Купеста облачност ще се развива, главно над планинските райони, но само на отделни места ще превали и прегърми, прогнозират метеоролозите.През следващите дни до края на периода температурите ще се понижават. Облачността ще е често значителна и на много места ще има валежи и гръмотевични бури. В края на десетдневието, при изясняване и стихване на вятъра. По високите полета и в котловините ще се създадат и условия за слани.В началото на второто десетдневие се очаква подобрение на времето и бавно повишение на температурите. В средата и в края на десетдневието отново ще е неустойчиво с развитие на купесто-дъждовна облачност и краткотрайни валежи, гръмотевични бури и градушки. Температурите ще бъдат близки до обичайните.През третото десетдневие температурите относително ще се повишат. Ще се задържи неустойчиво, с повече слънчеви часове преди обяд и с краткотрайни превалявания и гръмотевични бури след обяд и преди полунощ. ", "date": "2019.05.01", "title": "До 33 градуса през май"}
{"url": "http://www.cross.bg/strana-tzyalata-miting-shestvie-1603108.html", "text": "/КРОСС/ \"Скъпи социалисти, симпатизанти, скъпи българи от цялата страна. Да ни е честит 1- ви май, Международният ден на труда и работническата солидарност. Да ни е честитата 143-тата годишнина от Априлското въстание. Въстание на българския дух и българското свободолюбие. Благодаря ви, че дойдохте днес, вижте колко сме много и заедно, за да дадем надежда и вяра на нашите сънародници, че може да има справедливост сега.\" с тези думи лидерът на БСП Корнелия Нинова даде начало на Първомайския митинг-шествие, с който левицата открива кампанията си за евроизборите.Събитието е посветено на Международният ден на труда, работническа солидарност и празника на в.Дума, левия печат и свободните медии.С над 20 000 души започна традиционният първомайски митинг-шествие на БСП. Хората, дошли от цялата страна в София, тръгнаха на шествие от пл. „Св. Александър Невски“ към пл. \"Независимост\".Те носят плакати с надписи: „Искаме европейски доходи“, „Справедливост и достойнство СЕГА!“, „Искаме да останем в България“, „Не щем вежливост, а справедливост“.", "date": "2019.05.01", "title": "Корнелия Нинова: Да дадем надежда и вяра, че може да има справедливост сега"}
{"url": "http://www.cross.bg/nato-afganistan-misiyata-1603109.html", "text": "/КРОСС/ Заместник-министърът на отбраната Атанас Запрянов и заместникначалникът на отбраната генерал-лейтенант Димитър Илиев ще участват утре, 2 май, в тържествената церемония по изпращане на 38-ия контингент от въоръжените сили за участие в мисията на НАТО в Афганистан „Решителна подкрепа”. Ритуалът ще се проведе от 14.00 часа на площад „Свобода“ в Хасково.Контингентът е в състав до 160 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Иван Иванов от Дирекция „Логистика” в Министерството на отбраната. Това не е първото участие на полковник Иванов в международни мисии – през 2014 г. е участвал в мисията на Европейския съюз „Алтеа” в Босна и Херцеговина, а през 2016 г. в мисията на НАТО в Афганистан. Помощникнационален командир на контингента е полковник Валери Димитров от дирекция „Операции и подготовка“.Ротата за охрана на летище Кандахар е сформирана от над 100 военнослужещи, като по-голямата част от състава й е от 31-ви механизиран батальон на 2-ра Тунджанска механизирана бригада. Повече от половината военнослужещи са с опит от мисии зад граница. Командир на ротата е капитан Светлин Симеонов – заместник-началник на щаба по огневата поддръжка във военно формирование 52 740. Участвал е в мисии зад граница през 2008 и 2012 г. в Афганистан и през 2009 г. в Босна и Херцеговина.На ритуала по изпращането на 38-ия военен контингент за участие в мисията на НАТО в Афганистан „Решителна подкрепа” ще присъстват още командващият на Съвместното командване на силите генерал-лейтенант  Любчо Тодоров и командирът на Сухопътните войски генерал-майор Михаил Попов.Международната мисия на НАТО в Афганистан „Решителна подкрепа” е фокусирана върху подготовката, подпомагането и предоставянето на екипи от съветници за афганистанските държавни институции и националните сили за сигурност във взаимодействие с афганистанското правителство, партньорите и другите международни организации, ангажирани в региона. Участието ни в мисията е съгласно отговорностите на България като страна-членка на НАТО. ", "date": "2019.05.01", "title": "Изпращаме въоръжените сили за участие в мисия на НАТО в Афганистан"}
{"url": "http://www.cross.bg/kanabis-evro-miliona-1603112.html", "text": "/КРОСС/ Белгийските власти разрешиха свободната продажба на т. нар. \"лек\" канабис, съобщиха местни медии. Занапред растението ще се продава свободно в будките за цигари, а не както досега - само в специализирани магазини.\"Лекият\" канабис съдържа канабидиол (непсихотропна съставка), както и количества на активната съставка тетрахидроканабинол (ТНС) под 0,2 на сто. Според поясненията ниското съдържание на психотропната съставка ТНС премахва влиянието, водещо до замайване при \"обикновения\" канабис.Предвижда се \"лекият\" канабис да бъде предлаган в будките за цигари и облаган като тютюневите изделия с данък и акциз. В последните години в Белгия се появиха специализирани магазини за \"лек\" канабис, но продажбата не бе облагана с акциз.Не всички са доволни от новото решение на министерството на финансите - досегашните специализирани магазини се опасяват от фалит, а полицаи обясняват, че проверките за притежание на наркотичното вещество се обезсмислят. По техни думи мирисът на \"лекия\" и \"обикновения\" канабис при пушене е еднакъв, и това ще провали усилията за предотвратяване на употребата на марихуана.По данни на организация, подкрепяна от фондацията \"Крал Бодуен\" с почетен председател кралица Матилда, узаконяването на всички видове канабис би донесло на белгийския бюджет годишно до 144 милиона евро. Организацията отбелязва, че на година бюджетът отделя над 223 милиона евро за дейности, свързани с канабиса.Белгийският бюджет би получил 144 милиона евро годишно, ако държавата е обвързана с монополното производство, разпространение, лицензиране на продажбите и ценообразуването при предлагането на растението. Ако Белгия разреши изцяло употребата, без да облекчава производството и разпространението (по примера на Холандия), бюджетните разходи биха намалели с 42,8 милиона евро на година. В случай, че Белгия разреши на частни дружества да произвеждат канабис, бюджетът би бил облагодетелстван със 78,4 милиона евро на година, изчислява организацията.", "date": "2019.05.01", "title": "Белгия узакони „лекия“ канабис и разреши продажбата му в будките за цигари"}
{"url": "http://www.cross.bg/ylitza-dondykov-nezavisimost-1603091.html", "text": "/КРОСС/ На 1 май - Деня на труда, по традиция се организира митинг-шествие в столицата. По улиците на София ще излязат привърженици на БСП, синдикалисти, както и обикновени граждани. Това ще доведе до промени в движението.От 9 до 11:30 ч. се затваря площад \"Александър Невски\" и част от улица \"Оборище\". След 10:30 ч. ще бъде затворена улица \"Раковски\" до бул. \"Дондуков\", а до 13 ч. - бул. \"Дондуков\" - от \"Раковски\" до пл. \"Независимост\".Още от 7 ч. сутринта до 14 ч. ще бъде затворено цялото пространство на площад \"Независимост\".", "date": "2019.05.01", "title": "Вижте как честването на 1 май променя движението в София"}
{"url": "http://www.cross.bg/ydar-vratata-minyta-1603092.html", "text": "/КРОСС/ Аякс направи решителна крачка към финала в Шампионската лига. Холандският гранд победи с 1:0 Тотнъм в първи полуфинален сблъсък като гост. Единственото попадение на \"Тотнъм Хотспър Стейдиъм\" бе дело на Дони ван де Беек в 15-ата минута. Липсата на Хари Кейн и Хьон Мин-Сон определено даде резултат и лондончани бяха твърде предвидими в атака. Тимът на Маурисио Почетино почти не затрудни Андре Онана. В същото време Аякс може да съжалява, че не взе по-голям аванс преди реванша в Амстердам на 8 май, тъй като Давид Нерес удари греда през второто полувреме. Срещата започна равностойно, като в първите минути липсваха положения пред двете врати. При първата си добра възможност Аякс излезе напред в резултата. Хаким Зиех изведе в наказателното поле Дони ван де Беек. Халфът овлавя топката, залъга Лорис и прати топката във вратата за 0:1. В 24-ата минута Давид Нерес и Ван де Беек комбинираха в наказателното поле и последният нанесе силен удар от малък ъгъл, но Лорис изби. Минута по-късно Ериксен центрира от пряк свободен удар, Фернандо Йоренте се изплъзна на двама защитници, но ударът му с глава бе неточен. В 38-ата минута Ян Вертонген бе заменен принудително от Муса Сисоко. Белгийският защитник се сблъска със съотборника си Тоби Алдервейрелд и вратаря на Аякс Андре Онана. В резултат на това бранителят получи мозъчно сътресение. В края на полувремето Тотнъм потърси изравнителен гол. Първа Жоел Велтман изби топката при опасен пробив на Лукас Моура. В добавеното време удар с глава на Алдервейрелд мина над вратата.Втората част започна с шанс пред домакините. Йоренте овладя топката и преодоля двама бранители, но не успя да нанесе удар. Кълбото стигна до Деле Али, чийто шут бе блокиран от Де Лихт. Малко след това силен шут на Николас Таляфико мина покрай вратата. В 50-ата минута Андре Онана улови удар от движение на Деле Али. Шест минути след това английският халф стреля с глава след центриране на Лукас Моура от дясно, но над вратата.В 77-ата минута гредата спаси Тотнъм от втори гол. Мазрауи напредна в полето на домакините и подаде на Тадич в наказателното поле. Сърбинът можеше да шутира, но продължи към Давид Нерес, чийто удар попадна в страничната греда.Пет минути по-късно Алдервейрелд надскочи защитата на Аякс след центриране от пряк свободен удар, но не намери очертанията на вратата.До края на мача не се случи нищо запомнящо се и гостите взеха аванс преди ревашна.  ", "date": "2019.05.01", "title": "Аякс победи Тотнъм с 1:0 в първи полуфинален мач в Шампионската лига"}
{"url": "http://www.cross.bg/viktoriya-bekum-girls-1603094.html", "text": "/КРОСС/ Виктория Бекъм ще пее заедно със „Spice girls“. Въпреки че в турнето на групата ще участват само нейните колежки Мелани Браун, Мелани Чизхолм, Ема Бънтън и Гери Халиуел, тя ще излезе заедно с тях на един от концертите.Източник, близък до семейство Бекъм разкри пред британската преса, че най-вероятно дизайнерката ще се качи на сцената на стадион „Уембли“ в Лондон, на 14 юни.Все още не е ясно дали Виктория ще се включи за целия концерт или само за отделна песен.Съпругата на Дейвид Бекъм е била категорична към спайските, че не иска да пее на живо, но пък ще потанцува за радост на феновете.По-рано Ема Бънтън обяви в интервю, че не очаква Виктория да се присъедини към турнето, защото е много заета и желае да се развива в сферата на дизайна. Преди това Виктория все пак спомена, че много обича момичетата и може да изненада почитателите на „Spice girls“ в Лондон.", "date": "2019.05.01", "title": "Виктория Бекъм ще пее със „Spice girls“"}
{"url": "http://www.cross.bg/hora-velikden-pravi-1603095.html", "text": "/КРОСС/ Преяждането по празниците ни прави по-щастливи. Въпреки големите трапези и вкуснотиите, които сме изяли от тях по Великден, ние не бива да изпитваме угризения, а по-скоро да внимаваме с количеството. Това заяви пред Bulgaria ON AIR диетологът Огнян Симеонов.„Това преяждане води до едно щастие. Няма нищо проблемно човек да преяде. Повечето хора, преяждайки се чувстват виновни. Да изключим вината за това, което сме изяли, защото вината сама по себе си ни прави проблем на тялото. Това, което го имаме на трапезата, можем да го изядем, да преядем“, обясни той.Специалистът уточни, че ако последното хранене по празниците е преди 19 часа, човек няма да изпитва дискомфорт в стомаха.Симеонов изтъкна, че гладуването в делнични дни е много по-вредно, отколкото преяждането покрай Великден. И добави, че някои хора са толкова заети, че ядат само един път на ден или умишлено се ограничават.Тялото не може да преработи до 150 грама филе за едно хранене, каза специалистът, според който не бива да се смесват прекалено различни храни като козунак, месо, яйца, салати. Това натоварва твърде много храносмилателната система.„Повечето хора наблягат на десертите. Това, когато го правим в по-късни етапи, не е добре за тялото“, посочи той.Въпреки че много хора вече са на работа, други са си слели почивните дни за Великден и Гергьовден и ще продължат с празничните трапези. Диетологът предупреди, че козунаците и сладкишите, които са останали, е по-добре да се ядат на закуска, а не по-късно през деня.", "date": "2019.05.01", "title": "Преяждането по празниците ни прави по-щастливи"}
{"url": "http://www.cross.bg/nyakolko-dyshi-litze-1603096.html", "text": "/КРОСС/ Двама души са загинали, а четирима са ранени, двама от които тежко. Това е станало при стрелба в университет в американския щат Северна Каролина.Въоръжено лице е открило огън в университета в Шарлът.Няколко медии съобщиха, че са чутии няколко изстрела и няколко души са били убити.От полицейските доклади се посочва, че едно лице, свързано с инцидента, е било задържано.", "date": "2019.05.01", "title": "Стрелба в университет на Северна Каролина"}
{"url": "http://www.cross.bg/kiyri-modna-defileto-1603097.html", "text": "/КРОСС/ Полъх от Африка се усеща в новата круизна колекция за 2020 г. на модна къща Dior. Новите творения бяха представени от италианската модна дизайнерка Мария Грация Киури в стария дворец \"Ел Бади\" в Маракеш, Мароко.Около 800 VIP гости и знаменитости, сред които американската актриса Джесика Алба и италианският диджей Джованоти, присъстваха на дефилето, посветено на срещата на различни култури. Манекенките преминаха по подиума 89 пъти, за да представят тоалети, смесващи смело текстури и цветове. каза Киури на пресконференция преди дефилето.Тя е предложила на дизайнери от Кот д'Ивоар да дадат приноса си за колекцията чрез характерни за родината им памучни платове. Киури е ползвала също услугите на френската антроположка Ан Грофийе, афроамериканската художничка Микален Томас, дизайнера Пате Уедраого, известен с псевдонима Пате О, от Буркина Фасо, който е обличал Нелсън Мандела, и британската дизайнерка с ямайски произход Грейс Уелс Бонър.\n\t\t\t\t\t", "date": "2019.05.01", "title": "Dior представи круизната си колекция в Маракеш (ВИДЕО)"}
{"url": "http://www.cross.bg/medyza-yzhilvane-kybovidna-1603116.html", "text": "/КРОСС/ Изследователи са открили противоотрова срещу смъртоносното ужилване на едно от най-отровните създания на Земята - австралийската кубовидна медуза, известна и като морска оса, съобщават Франс прес и ДПА, позовавайки се на публикация в сп. \"Нейчър къмюникейшънс\".Новата противоотрова, открита чрез използване на техники за генно редактиране, блокира симптомите до 15 минути след контакт, обясняват специалистите от университета на Сидни.Австралийската кубовидна медуза има около 60 пипала, всяко от които снабдено с милиони миниатюрни \"куки\", пълни с отрова. Отровата на една медуза е достатъчна да убие над 60 души.Единично ужилване причинява некроза - гибелта на повечето клетки в орган или тъкан, и непоносима болка. Ако е по-голяма, отровната доза може да причини спиране на сърцето и дори смърт до няколко минути.Третирането след ужилване от медуза се състои в поливането с оцет на засегнатия участък за 30 секунди или с много гореща вода за 20 минути.Учените са тествали противоотровата с човешки клетки извън тялото, преди да я изпробват ефективно върху живи мишки. Специалистите се надяват впоследствие да я пригодят за прилагане при хора.", "date": "2019.05.01", "title": "Откриха противоотрова срещу едно от най-отровните създания на Земята"}
{"url": "http://www.cross.bg/boiini-yadreni-yadreniya-1603113.html", "text": "/КРОСС/ Разкриха размера на ядрения арсенал на Съединените щати, съобщи Риа новости.Вашингтон разполага с общо 3800 ядрени бойни глави. От тях около 1750 са монтирани в балистични ракети или натоварени на стратегически бомбардировачи. Други 2050 са складирани за случай на необходимост, пише в последното издание на \"Бюлетина на ядрените учени\".Разбивката на готовите за изстрелване ядрени бойни глави показва, че около 1300 от тях са монтирани на балистични ракети, 300 са ядрени бомби, носени от стратегически бомбардировачи и около 150 са в американските бази в Европа.Освен това, около 2400 остарели бойни глави са свалени от въоръжение и предвидени за утилизация до 2030 г.", "date": "2019.05.01", "title": "Разкриха размера на ядрения арсенал на САЩ"}
{"url": "http://www.cross.bg/bsp-trugva-kum-pobeda-s-vyatura-na-promyanata-1603110.html", "text": "/КРОСС/ \"Вятърът на промяната\" поведе шествието на левицата по случай 1 май и откриване на предизборната кампания за ЕП.Стотици социалисти се събраха пред храм-паметника \"Св. Александър Невски\" с призив \"Искаме европейски доходи\". С бурни възгласи бе посрещнат лидерът на БСП Корнелия Нинова.Социалистите развяваха трибагреника и партийното знаме. Викове \"Победа\" и \"БСП\" огласиха площада. Шествието на левите се отправи към сградата на КЕВР. Викове \" Оставка\" и \"Мафия\" екзалтираха левите. Социалистите запалиха и факли. От здравния синдикат \"Защита\" посрещнаха шестващите социалисти пред президентството.", "date": "2019.05.01", "title": "БСП тръгва към победа с \"Вятъра на промяната\""}
{"url": "http://www.cross.bg/kolizeyma-zaradi-izyavi-1603111.html", "text": "/КРОСС/ 17-годишна българска ученичка бе хваната \"в крачка\", докато дълбаела инициалите си върху стена на Колизеума в Рим. Момичето било на екскурзия във Вечния град, заедно със свои учители и съученици.Не успяла да довърши творението си заради бързата намеса на служителите на реда и карабинерите, които я задържали в близкия участък. Освободена е, след като срещу нея е задействана процедура на италианската прокуратура за утежнено нанасяне на щета. Наказанието за такова провинение е присъда от половин до 3 години и глоба до 20 000 евро, информира NOVA.Такава плати и прочулият се със същото дело преди 4 години футболист Благой Георгиев.Италианската публика научи името му не заради футболните му изяви, а защото дълба името си по Колизеума, за което му бе наложена максимална глоба.Римският Пантеон и Колизеумът са най-честите мишени на вандалите. Хвърлянето във водите на фонтана \"Ди Треви\" пък е предпочитано за видео изяви на разсъбличащи се или пияни туристи.", "date": "2019.05.01", "title": "Каква ще е санкцията за българката, драскала по Колизеума?"}
{"url": "http://www.cross.bg/merki-tziganite-vuzrazhdane-1603099.html", "text": "/КРОСС/ Поредното криминално изстъпление с малцинствен привкус, този път в Куклен, отново повдигна въпроса за циганския проблем в България.Проблем, за който се говори малко и по правило некомпетентно и безотговорно. Върху гърба на тази социална язва от години се упражняват всевъзможни политически маргинали, превърнали етническата реторика в свой основен рефрен, който най-често се изразява в опасен и глупав популизъм, способен да създаде нови проблеми, но не и да реши вече съществуващи такива.Този почин е особено отчетлив, при така наречените „патриоти\" от т.нар. „ВМРО\", които периодично избухват по темата, обикновено постфактум, след поредния цигански золум в някоя част на България. Това е особено интересно и найвече парадоксално, по две основни причини. Първо, тази партия е управляваща от 2014 г. насам. Основателния въпрос, който веднага изниква е, защо досега не взеха никакви адекватни мерки по справянето с този проблем. Защо всеки път, след всеки един трагичен случай се държат като странични наблюдатели, а не като едни от основните отговорници за създалата се ситуация. Вторият парадокс е, защо всеки път от 2014 г. насам, т. нар. „ВМРО\" печели съкрушително всички видове избори в редица от циганските махали на градове и села, особено в Северна България?Неизкушеният наблюдател, веднага би си задал следния въпрос, да не би парите от далаверата с купените паспорти да отиват за пазаруване на цигански гласове по избори, докато Каракачанов и неговите следовници се упражняват публично по темата, без никакво намерение да решат въпроса!?Тук идва и поредния безплоден напън, високопарно наречен „Концепция за промени в политиката за интеграция на циганския (ромския) етнос в Република България и мерките за реализацията им\".Какво ни сервира въпросния документ? Той, казано накратко прави опит да формулира целите на интеграционната политика и определя мерките за постигането им.От въвеждащите текстове на нелепия документ, става ясно че: да си циганин е укоримо и осъдимо, че циганите са втора категория хора, че са несоциализирани, необразовани (2.1), мързеливи (2.2), престъпници и рецидивисти (2.3), всяващи страх сред гражданите и институциите (2.4), изсмукващи социалната система (2.5) и раждащи още от малолетна възраст с цел придобиване на социални облаги (2.6). Всичко това, макар и принципно да е вярно, няма как и е недопустимо да намери място в официален държавен документ, формулирано по този начин.Тези, които го внасят, също са наясно с това, но за пореден път се опитват да извличат политически дивиденти, на база публичен скандал. Нелепо и антидържавно поведение! Вместо да решаваш проблеми, създаваш нови.Самият документ, по същество представлява грубо погазване на конституцията и законите в страната. Независимо дали с морков или с тояга - предлаганите мерки дискриминират огромни групи хора по етнически признак, а в много случаи, директно  и открито ги привилегироват! Това е рецепта за етническо капсулиране на циганите, което вероятно е истинската причина за тази „концепция\", с оглед пазаруването на гласове на предстоящите тази година няколко на брой избори.Предлаганите в т.нар „концепция\" мерки са четири вида, два от които са подсъдни, третия - морално укорим, а четвъртия - изобщо не са мерки! са предлаганите мерки за , изразяваща се в „превенция на престъпността\" (мярка 1.5, мярка 1.2, т. 4, мярка 1.3,т.1).Подсъдна е и, изразяваща се в „създаване на възможности за облекчено придобиване\" на образование, работа, разрешение за строеж и други. По същество позитивната дискриминация на един етнос е негативна дискриминация за друг, защото  (мярка 1.1, т. 2, 3, 4, мярка 1.2, т. 1, мярка 1.4, т. 1, 3, 4, 8, 9, 10, 11).Кой нормален човек може да си помисли, че циганите биха желали да се интегрират в обществото ни, ако липсата на интеграция им носи ползи и придобивки!?Неподсъдни, но укорими са третия вид мерки, които препоръчват задълбочаване на недомислията в образователната система (1.1, 1.2, т. 3), въвличане на държавата и общините в мерки по узаконяване на съществуващи гета и привилегированото им предоставяне на градоустройствена инфраструктура (мярка 1.4, т. 1, 3, 4, 8, 9, 10, 11). Прави впечатление, че най-пълно са разработени мерките, от които може да бъдат „усвоени\" (разбирайте откраднати) пари.Четвъртият тип предлагани „мерки\", всъщност изобщо не са мерки, а заклинания, представляващи декларации, какво трябва да се направи в области, в които вече има всичко необходимо, просто трябва да бъде направено. Такива са предлаганите мерки срещу „телефонните измамници\" или раждаемостта сред малолетните момичета. Очевидно за целта някой трябва да каже на ОП, че те стоят на върха на държавното управление и пак те имат правото и задължението да го направят!В смисъла на гореизложеното, ВЪЗРАЖДАНЕнастоява за незабавната оставка на силовия вицепремиер и министър на отбраната - Красимир Каракачанов, като един от основните виновници за ситуацията с циганската престъпност. Проблем, който е негов ресорен, и с който очевидно не се справя!ВЪЗРАЖДАНЕ СЧИТА, че подобни концепции и стратегии, целеполагащи етнически политики не са в състояние да доведат до положителен резултат, точно обратното - както многократно видяхме, независимо дали позитивни или негативни - и  в двата случая тези етнически политики водят до капсулиране и маргинализиране на общностите, които са техен обект.ВЪЗРАЖДАНЕ ще прилага законите еднакво за всички български граждани, без оглед на техния етнически произход. Единственото нормативно изменение, което ще нибъде необходимо, за да се справим бързо и категорично и с дребната престъпност, е намаляването на финансовия праг за криминализиране на едно деяние, тъй като в момента огромно количество посегателства над лично имущество остават ненаказани поради класифицирането им като незначителни.ВЪЗРАЖДАНЕ ще се справи бързо и лесно с целия букет негативни явления - от рецидивизъм до продажба на гласове! За целта не е необходимо да се пишат концепции и стратегии, не трябва да се творят нови норми и закони, няма нужда да се „усвояват\" милиони и милиарди, изкарани с труд от народа ни! Достатъчно е управляващите държавните институции да имат волята да приложат закона - такъв, какъвто е - еднакъв за всички български граждани! ", "date": "2019.05.01", "title": "Партия Възраждане: За интеграцията на циганите ни трябват прилагане на законите"}
{"url": "http://www.cross.bg/motzart-ponte-operata-1603072.html", "text": "/КРОСС/ Сватбата на Фигаро“ е първият от трите изключително успешни проекта на Волфганг Амадаеус Моцарт с либретиста Лоренцо да Понте и е творбата, която истински етаблира композитора на международната сцена. Първоначалното й представяне във Виена, след премиерния спектакъл в Театъра на Имперския двор на 1 май 1786г. е добре прието, но успехът й в Прага, по-късно същата година е насравнимо по-голям и довежда до възлагането на театралния „вихър“ на Моцарт, операта „Дон Жуан“.„Фигаро“ на Да Понте е звънтяща комедия, изпълнена с най-добрата музика, създадена от Моцарт. Граф Алмавива преследва камериерка на своята съпруга, Сузана, въпреки че тя е сгодена за неговия камериер, Фигаро. Графинята, Сузана и Фигаро съвместно измислят план да изиграят Дука, в един чудесен фарс, който завършва с молещия за прошка своята съпруга Алмавива.Освен наслада и удоволствие, сюжетът на „Сватбата на Фигаро“ я прави неотменна творба за съвременната публика. Едноименната комедия на Пиер Бомарше, върху която е основана операта, е била забранена за представяне във Виена, след бурния й прием в Париж, но не заради нейната „разгулност“, а поради политическия й контекст. Според Дантон и Наполеон, пиесата предрича края на аристокрацията. Ето защо, не е изненада, че Да Понте е особено старателен да „изчисти“ либретото от всяко политическо съдържание, за да гго направи подходящо за вкуса на своя коронован поръчител, император Йозеф Втори. Една творба, която представлява Моцартовата музикална революция, особено чрез умелото съчетаване на арии, дуети и хорове, „Сватбата на Фигаро“ се завръща в австрийската столица, за да достави удоволствие и удиви отново публиката във Виенската Щаатсопер.", "date": "2019.05.01", "title": "1 май 1786 г. премиера на операта \"Сватбата на Фигаро\""}
{"url": "http://www.cross.bg/zaglavieto-dopulva-beden-1603082.html", "text": "/КРОСС/ Четвърт България едва свързва двата края, е челното заглавие на \"Труд\" на 1 май. 27 процента от населението трудно плащат сметките си за ток, вода и парно, а 33,5 процента от децата на могат да си позволят да ходят на плуване или на уроци по английски, допълва вестникът с данните от Националния статистически институт. Същите данни \"24 часа\" интерпретира със заглавието \"Българският беден не гладува. Но студува и не си плаща заемите\". Дори хората, които са най-зле финансово, имат цветен телевизор, мобилен телефон и автоматична пералня, пише ежедневникът и допълва, че хората под линията на бедност са с процент и половина по-малко от 2017. Всеки десети работещ е беден, е заглавието на \"Сега\" по темата. Бедността и нейното отражение върху демокрацията, е заглавието на пространен материал в опозиционния \"Дума\". Скандалът около себеуреждането на властта с луксозни и евтини жилища и ползването на привилегии показа, че бедността е в основата на всичките ни проблеми. Заради нея, според автора, \"все повече неуспели и недоказали се хора\" да избират политиката за \"лично облагодетелстване и себеустройване\". ", "date": "2019.05.01", "title": "Преглед на печата за 1 април"}
{"url": "http://www.cross.bg/aprilskoto-vustanie-istoricheskiya-1603083.html", "text": "/КРОСС/ България отдава днес почит на героите от Април 1876-та.По традиция Панагюрище е център на честванията, посветени на 143-ата годишнина от Априлското въстаниеЗа 118 -ти път, откакто официално се отбелязва годишнината от славната Априлска епопея, българи от цялата страна ще се съберат в столицата на четвъртия революционен окръг, за да  отдадат почит на подвига на Априлци. Тържествата ще започнат в 10.30 часа с литийно шествие, което ще пренесе светините на Април 1876-та от историческия музей до площад „20-ти април“. Там ще бъде извършен ритуалът по издигането на националния флаг. В историческия храм „Свето Въведение Богородично“ ще бъде от отслужен молебен за  благоденствие. Веднага след това, в 11.30 минути, ще започне военно-историческият спектакъл възстановка „Мъжество и саможертва“.Кулминацията на тържествата е тържественият митинг-заря , който програма „Хоризонт“ ще предаде пряко в 20.30 мин.Официалното слово ще произнесе председателят на НС Цвета Караянчева.В  честванията продължават с възстановка на моменти от Априлското въстание. Снощи на площада в подбалканския град се състоя тържествен митинг-заря, на който присъства президентътРумен Радев. Почетена беше паметта на загиналите при погрома на въстанието над 400 клисурци. Днес Радев ще наблюдава възстановката, в която ще участват близо 200 души - самодейци, сред които и десетки от националното дружество \"Традиция\" от цялата страна. В  тържествата започнаха още вчера и ще продължат и днес", "date": "2019.05.01", "title": "143 години от Априлското въстание"}
{"url": "http://www.cross.bg/vyatur-silen-oblasti-1603084.html", "text": "/КРОСС/ За 8 области на страната е в сила жълт код за силен вятър на 1 май, информират от Националния институт по метеорология и хидрология. ", "date": "2019.05.01", "title": "Жълт код за силен вятър е обявен в 8 области"}
{"url": "http://www.cross.bg/tryd-poza-hilyadi-1603093.html", "text": "/КРОСС/ Около 10% или един от всеки 10 българи работи тежък физически труд, показват данни от анализ на Евростат за спецификата на трудовите условия в страните на ЕС през 2017 г. Според данните около 28% от българите работят изправени, също толкова (28 на сто) упражняват труд в условия на умерени физически усилия, а други 34% работят в седнало положение.Като изцяло отрицателна оценяват организацията на работното място и свързаните с това здравословни проблеми около 20% от българите. Болшинството от работещите – 60% - оценяват като задоволителна работната среда и организацията на труда. Други 20% от анкетираните пък оценяват условията си на труд като \"отлични\". Около една четвърт от работещите българи в принудителна поза на работното място (седнали или изправени) споделят за вече появили се или потенциални рискове за здравословното си състояние от тези условия на труд.По данни на НСИ у нас в края на 2017 г. са били наети около 3,2 млн. лица по трудово или служебно положение. От тях най-голям дял, близо 24 процента, са били заети в преработващата промишленост - около 700 хиляди души.Втора по численост е групата на хората, занимаващи се с търговия - около 390 хиляди души. В сферата на образованието са работили около 167 хиляди души, в здравеопазването - 142 хиляди, в строителството - 122 хиляди в администрацията - 117 хиляди, в държавното управление - около 111 хиляди. Най-малобройни са били работещите в добивната промишленост - 21 700 и в сферата на сделките с недвижими имоти - 21 550.Около 40% или почти 4-ма от всеки 10 работник в ЕС са се трудили в седяща поза, показват още данните на Евростат - офис-работници, шофьори, компютърни специалисти, административен персонал и др.Всеки пети европеец или 20% от работната сила в ЕС пък са работили в изправена поза - учители, контрольори, работници в промишлеността, селскостопански работници, търговци и др. Други 30% са работили умерен физически труд, а 10 на сто от европейците са полагали труд в тежки условия.Най-висок дял на европейци, които са работили в условия на тежък труд е регистриран в Гърция – 22%, Полша – 16%, Унгария и Хърватия - по 15% и др. Най-нисък дял на хора, работещи тежък физически труд, е отчетен в Малта - 6 на сто, Дания - 7 на сто, Холандия и Норвегия - по 8 на сто и др. В поза на чиновници, тоест в седнало положение, са били най-много работещите в Белгия - 43 на сто, Естония - 41 на сто и Великобритания - 40 на сто. Най-висок дял на хора, работещи в изправена поза, е отчетен в Испания - 43 на сто, Румъния - 36 на сто, България - 28 на сто и Португалия - 26 на сто.Според изследване на учени от Кралския институт в Белфаст относно условията на труд - всеки десети случай на преждевременна смърт във Великобритания е бил свързан със заседнал начин на живот, както и труд в сравнително неподвижна поза. Много британци са принудени да седят по цял ден на работното си място в офиса, което води до много здравословни проблеми и негативи за общественото здравеопазване, предупреждават учените.", "date": "2019.05.01", "title": "Всеки 10 българин полага тежък физически труд"}
{"url": "http://www.cross.bg/protesti-tryda-demonstratzii-1603085.html", "text": "/КРОСС/ С демонстрации и протести ще бъде отбелязан Денят на труда в различни страни по света. Къде ще има пъвомайски протести.Във Франция \"Жълтите жилетки\" обявиха намерението си да проведат мащабни действия из цялата страна днес. В Париж ще се състои и традиционния първомайски марш на профсъюзите.Руската опозиция е свикала демонстрации в и .Работниците в  ще отбележат Деня на труда с протести. Над 300 души починаха от преумора и заболявания, причинени от дълги часове ръчно преброяване на милионите подадени бюлетини, след проведените преди две седмици най-мащабни еднодневни избори в света.В хиляди работници също ще протестират по улиците срещу правителствените реформи, засягащи труда.Активисти организират митинг в столицата на .Профсъюзи в  организират демонстрация срещу правителството на президента Жаир Болсонаро.Призив за масова транспортна стачка днес има в столицата на . посреща 1 май с пълна транспортна блокада. Призив за демонстрации на свои привърженици на 1 май отправиха паралелно съществуващите власти във .", "date": "2019.05.01", "title": "Светът посреща с протести 1-ви май"}
{"url": "http://www.cross.bg/tryda-mesta-drygi-1603086.html", "text": "/КРОСС/ На 1 май отбелязваме Международният ден на труда.Датата е свързана със стачките на американски работници в подкрепа на8-часов работен ден в края на 19-ти век. В България датата е официален празник от 1939 година. У нас и по света този ден традиционно е посветен на дискусии относно работническите права,чествания, а на много места и на демонстрации.Двата големи български синдиката ще отбележат празника на труда с различни прояви в София и други градове на страната.КТ \"Подкрепа\" ще проведе станалия традиционен концерт \"Рок за труда\". Конфедерацията организира в столицата празнично шествие. То ще тръгне в 11.00 ч. от площад \"Света Неделя\", след което ще продължи по бул.\"Витоша\", кръстовището с \"Патриарх Евтимий\", НДК, по алеята на бул.\"Черни връх\". От 12.30 зад музея \"Земята и хората\" ще започне близо деветчасовият концерт \"Рок за труда\". КСНБ от своя страна организира приемни за нарушени трудови права и музикални прояви в Пловдив, Стара Загора, Момчилград и на други места.Загуба на стотици работни места само за няколко месеца и най- нисък ръст на работните заплати в страната - това е равносметката на синдикалистите в Благоевград в Деня на труда. Трайната липса на инвестиционен интерес към региона се отразява крайно негативно на икономическата среда, заяви регионалният председател на КНСБ Емануил Манолов: \"Предвид факта, че в последните няколко месеца загубихме три големи предприятия в Благоевград с около 800 работни места, не можем да не споменем, че средната работна заплата за област Благоевград е най-ниската в България, причината за което е, че сивата икономика е с много голям ръст\".Практиката работодателите да наемат хора без трудови договори е един от най-сериозните проблеми в областта, категоричен е Манолов. Затова е важно, особено в частния сектор, да има синдикални организации: \"КНСБ настоява да бъдат защитени двете основни права на работника: правото му на сдружаване и правато на колективно трудово договаряне\".Във Варна ще се проведе протестно шествие, посветено на Деня на световната работническа солидарност и младежки фестивал. Шествието започва от Козирката в центъра на града и ще достигне до площад \"Съединение\", където ще се състои митинг-концерт. Протестиращите искат по-добро заплащане на труда на наемните работници и служители и повишаване на мизерните пенсии.Фестивалът е свързан с младежката благотворителна организация \"Делфините\". 17-годишната Габриела Чанова - пиар на организацията, покани варненци и гостите на града от 14.00 ч. на входа на Морската градина, където \"Делфините\" ще им предложат много забавления: \"Решихме просто да направим нещо, с което да разнообразим почивния ден на варненци и на всички, които ще се разхождат в Морската градина на този ден. Ще предлагаме много различни игри, много цветни материали ще има за творене\".", "date": "2019.05.01", "title": "Отбелязваме Международния ден на труда"}
{"url": "http://www.cross.bg/gyaiido-venetzyela-madyro-1603087.html", "text": "/КРОСС/ Венецуелските сили за сигурност използваха бронирани машини срещу демонстранти, бунтуващи се край военна база в Каракас в подкрепа на опита за преврат, както го нарече правителството, предаде АФП.Една от тях удари протестиращи, като при инцидента няколко души паднаха ранени на земята и получиха помощ от други демонстранти.Правителството пък съобщи от своя страна, че войник е бил ранен при стрелба при сблъсъците.Това стана, докато силите за сигурност се опитаха да потушат бунта пред ВВС базата „Карлота“, откъдето опозиционният лидер Хуан Гуайдо призова военните да се присъединят към усилията за сваляне на президента Николас Мадуро.Малко преди това министърът на отбраната - армейски генерал Владимир Падрино, предупреди, че тази вечер може да се стигне до кръвопролитие във Венецуела. Падрино декларира пълна лоялност на въоръжените сили към Мадуро, след като опозиционният лидер и временен президент Хуан Гуайдо обяви днес, че започва финалният етап на операция \"Свобода\" и призова армията да го подкрепи.Във видеоклип, разпространен в Туитър, обграден от мъже във военни униформи Гуайдо заяви, че започва последният етап от „Операция Свобода“ и призовава за подкрепа за слагането на край на „узурпирането“ от страна на Мадуро.“Днес, като президент на Венецуела, законен главнокомандващ на въоръжените сили, призовавам войниците, всички, военната общност да се присъединят към нас в този подвиг, в рамките на конституцията, на ненасилствената борба, както винаги сме правили. В този момент призовавам оттук от военновъздушната база “Карлота“ да ни придружите в процеса към окончателния край на узурпацията“, каза Гуайдо.„Подчертавам, че всичко ще стане по демократичен път, без насилие, с призив най-сетне да приключим узурпирането на властта. Настъпи време Мадуро да се оттегли. Гражданите играят голяма роля в този процес“, добави той.Гуайдо напусна военновъздушната база „Карлота“ в покрайнините на Каракас, след като полицията използва сълзотворен газ и влезе в престрелка с поддръжниците му.По улиците излязоха както привърженици на Гуайдо, сред които и опозиционният политик Леополдо Лопес, който беше под домашен арест, но заяви, че е бил освободен от военни, заставащи зад Гуайдо, така и подкрепящи Мадуро.„Това е моментът всички венецуелци- със или без униформа да излязат по улиците - полицаи, военни, съдии, прокурори, държавни служители, венецуелският народ по улиците. Това е призивът към целия свят – призив за края на узурпирането. Всички по улиците с мир, както казва президентът Гуайдо“, каза Лопес.„Няма съмнение, че народът на Венецуела се обръща към съдбата, която му е отредена от историята – да защитава страната и наследството на Уго Чавес и да стои рамо до рамо до главнокомандващия – единственият законен президент на Венецуела Николас Мадуро“, заяви от своя страна привърженик на Мадро.Военната база \"Карлота\" в околностите на Каракас стана арена на сблъсъци между привърженици на Гуайдо и войници, които го подкрепят, и лоялни на Мадуро военни. На кадри на агенция Ройтерс се видя престрелка с камъни и запалителни бомби от едната страна, и сълзотворен газ - от другата. Чуха се изстрели.„Според мен това е нова фаза на преврата, който Венецуела преживява след 23 януари. Превратаджиите са под командата на Вашингтон и се опитват да направят нещо в близост до военна база. Силите им наброяват само няколко десетки военни. И зоват техните хора да излязат на улиците в опит да предизвикат конфронтация, както винаги правят“, каза външният министър в правителството на Мадуро - Хорхе Ареаса.Ранен от куршум войник - това е единственият пострадал, според официалната и потвърдена информация, която идва засега от Каракас. Въпреки че Франс прес съобщи, че бронирана кола на националната гвардия се е врязала в множеството поддръжници на Гуайдо. За 1 май са планирани протести, които според Гуайдо ще бъдат „най-масовите демонстрации в историята на Венецуела“ и ще са част от определяния от него „окончателен етап“ на усилията му за поемане на президентския пост, за да свика нови избори.Междувременно министърът на отбраната на Венецуела Владимир Падрино заяви, че въоръжените сили остават „твърдо в защита“ на „законното“ правителство на Николас Мадуро.Външният министър на Венецуела Хорхе Ареаса обвини колумбийското правителство в съучастие при организирането на опита за преврат.САЩ и Бразилия отново изразиха пълна подкрепа за Хуан Гуайдо.Президентът на Русия Владимир Путин е обсъдил ситуацията с постоянните членове на националния съвет за сигурност. Руското външно министерство обвини опозицията, че прибягва до насилие, като се опитва да въвлече въоръжените сили на страната в сблъсъци. Турция разкритикува призива към военните за сваляне на Мадуро.ЕС следи отблизо събитията във Венецуела и препотвърди подкрепата си за мирно, политическо решение на кризата чрез свободни и честни избори. В частност, Испания призова за избягване на кръвопролитията и обяви, че временно затваря консулството си в латиноамериканската страна. Над 177 000 испанци живеят във Венецуела. Хиляди  венецуелци имигрират през последните години в Испания по политически и икономически причини.", "date": "2019.05.01", "title": "Бронирани машини срещу демонстранти при \"опит за преврат\" във Венецуела"}
{"url": "http://www.cross.bg/chrez-kompaniyata-oznachava-1603088.html", "text": "/КРОСС/ Основателят на Facebook Марк Зукърбърг обяви редица промени в някои от най-популярните интернет приложения в света, пише Би Би Си. Те засягат целия портфейл от социални приложения на компанията - Facebook, Instagram и WhatsApp.Новият дизайн на приложенията и новите функции в тях са директен отговор на критиките как компанията на Зукърбърг защитава личните данни на потребителите. Милиардерът обяви, че фирмата му възнамерява да сложи поверителността на данните на първо място и призна, че трябва да работи много, за да може компанията му да изгради наново доверието в нея.  Съобщенията, изпратени чрез приложението , ще бъдат изцяло кодирани по подразбиране, което означава, че  няма да вижда написаното, а съобщенията ще са напълно интегрирани с приложението .  започва изпитанията на \"частен брояч на лайкове\". Това означава, че броят на лайкове на дадена публикация може да остава скрит за всички, освен за автора й. Ще бъде въведен \"по-ефимерен\" метод да се споделя съдържание чрез съобщения. Това означава, че няма да се прави перманентен запис на съобщенията както досега. Методът за защитени плащания чрез приложението, който компанията тестваше в Индия, ще бъде въведен и в други държави по-късно тази година. Приложението  ще бъде променено, като групите ще станат централни за нюзфийда, а вероятно ще бъде сменен и типичният за приложението син цвят. Новият дизайн и фокус върху групите тръгва първо в САЩ, след което и в останалата част на света. Постовете в  няма да започват задължително със снимка или видео. Вече ще може да се споделя съдържание само чрез текст, стикер или рисунка, благодарение на нова функция за камерата на телефоните.", "date": "2019.05.01", "title": "Задават се големи промени за Facebook, Instagram и WhatsApp"}
{"url": "http://www.cross.bg/indiya-modi-glasyvane-1603089.html", "text": "/КРОСС/ В Индия беше задържан домашен любимец за неспазване на изборните правила, след като бил забелязан да носи стикери, подкрепящи министър-председателя Нарендра Моди извън избирателните секции. След „предупреждение“ агитаторът бил освободен.Полицията задържа кучето и неговия собственик в западния щат Махаращра в понеделник, точно когато бе започнало гласуването през четвъртия ден за гласуване на гигантските избори в Индия, което ще продължи до 19 май.\"Ние задържахме кучето и неговия собственик, тъй като беше ден на гласуване, и те се разхождаха наоколо, популяризирайки Моди и нарушавайки правилата за изборната кампания\", заяви полицейският служител Ганпат Фил.Кампаниите са забранени в дните за гласуване в райони, в които се гласуват.Подадена е жалба по наказателния кодекс на Индия срещу собственика Екнат Чаудхари за стикера и плакатите, в които се казва \"Върнете Моди обратно, спасете страната\", каза Фил. Кучето и собственикът бяха освободени в град Нандурбар в понеделник вечерта и \"пуснати с предупреждение\", добави служителят.Моди и неговата индуистка националистическа партия Бхаратия Джаната са фаворити да запазят властта си след изборите, резултатите от които трябва да излязат на 23 май.", "date": "2019.05.01", "title": "В Индия арестуваха куче за нарушаване на изборните правила"}
{"url": "http://www.cross.bg/purvi-tryda-strani-1603054.html", "text": "/КРОСС/ Денят на труда и на международната работническа солидарност (известен като Ден на труда и Първи май) се отбелязва ежегодно на 1 май.На тази дата много страни в света честват обществените и икономически постижения на работническото движение и търсенето на повече държавна защита за работещите по света; това е и ден на международното работническо движение и на левите движения.Историята на празника се свързва с работническото движение през 19 век и работническите протести за зачитане на елементарните социални права.Началото се поставя на 1 май 1886 година в САЩ, когато профсъюзите провеждат мащабна национална стачка, в която вземат участие над 300 000 работници от цялата страна с искане за въвеждане на официален 8-часов работен ден. След тридневни протести в Чикаго полицията и частните охранители разпръсват протестиращите, раняват около 200 души и убиват поне 4 души. На 4 май по време на последвалия протест срещу полицейското насилие сред полицията е хвърлена бомба, при която загива полицай и 6 други са ранени. Набързо са осъдени и екзекутирани 7 анархисти, впоследствие оправдани като невинни.През 1889 г. учредителният конгрес на Втория интернационал, проведен в Париж, призовава за международни демонстрации в знак на солидарност към протестите в Чикаго. През 1904 година Международната конференция на социалистите в Амстердам призовава „всички социалдемократически партии и профсъюзи от всички страни да демонстрират енергично на Първи май за официалното признаване на 8-часовия работен ден, за световен мир“. Тъй като най-ефективният начин за демонстрации е стачката, конгресът решава, че е „задължително за всички пролетарски организации от всички страни да спрат да работят на 1 май, навсякъде, където е възможно без негативни последици за работниците“.Денят на труда е сред официалните празници в Република България.Първият опит за честване на Първи май в България е от Типографското дружество през 1890 г. Обявен е за официален празник през 1939 г.От 1945 г. комунистическата власт в Народна република България започва да чества празника ежегодно, тъй като в социалистическите страни на честването му се отдава голямо значение в съгласие с идеологията, че те се управляват от работническата класа. Държавата отбелязва Първи май с мащабни манифестации из цялата страна, в които задължително взимат участие държавните служители. Те се провеждат на централния площад във всяко населено място. Манифестиращите преминават, марширувайки през площада, като скандират лозунги, които прославят труда и работническата класа. През това време от трибуна, разположена на площада, са поздравявани от партийни (БКП и БЗНС от управляващия ОФ), държавни и местни ръководители.След края на социализма в България през 1989 г. Първи май продължава да е официален и неработен ден, но държавната власт не се ангажира с организиране на масови прояви. Честването се отбелязва от социалисти и комунисти, като най-значителни са концертите на открито на Българската социалистическа партия.", "date": "2019.05.01", "title": "1 май - Ден на труда"}
{"url": "http://www.cross.bg/lishanka-mara-kyklata-1603090.html", "text": "/КРОСС/ На Светлата сряда (Празна сряда) от Светлата седмица се изпълняват два обичая, които се правят за дъжд, плодородие, предпазване от градушка, бродници и лоши болести.Често през тази седмица стопанките повторно боядисвали яйца, които раздавали за душите на починали близки. Това е така, защото според древно поверие, раздаването на червените яйца предпазвало душите на мъртвите от превъплъщаване.На този ден сред рупците в Странджа се изпълнява обичаят Мара Лишанка, а в Дупнишко - обичаят Ладино хоро. В играта Ладино хоро девойките се налавят в кръг, а две от тях държат кърпа над веригата. На три пъти те разсичат хорото и всяка мома се провира през арката от кърпи. Наоколо другите пеят песен, която е адресирана към последната мома в редицата и в нея предричат за какъв момък ще се омъжи тя - за коняр, за овчар, за говедар.При обичая Мара Лишанка се взимат от три млади булки по един чехъл с различен цвят и се напъхват един в друг. Така се оформя кукла, наречена Мара Лишанка, забражда се и се накичва като булка със сребърни невестински накити - титрици. След това се избира мома, която трябва да е лазарувала и да има живи родители. С обредни песни момите отиват в средата на селото и се разделят в две редици, хванати за ръце.Две по две девойките започват диалог с Мара Лишанка - с момата, която носи куклата, и пеят песен. Мара Лишанка им отговаря и диалогът продължава, като си предават куклата една на друга. После момите, придружени от ергени и други жени и мъже от селото, отиват на реката, \"окъпват\" куклата, измиват си лицата и се връщат в селото.Обичаят се изпълнява за осигуряване на дъжд и плодородие, за да се предпазят момите да не ги залюби змей и за да раждат деца булките.", "date": "2019.05.01", "title": "На Светла сряда се изпълняват обичаи за плодородие и дъжд"}
{"url": "http://www.cross.bg/presledvate-pravite-budeshteto-1603052.html", "text": "/КРОСС/ \"Ако имате идея какво искате да правите в бъдещето си, трябва да я преследвате с най-монашеско обсебване, било то музика, балет или просто основна образователна степен. Трябва да го преследвате вторачени само в него и да не позволявате на нищо да се изпречва на пътя ви.\" ", "date": "2019.05.01", "title": "Ако имате идея какво искате да правите в бъдещето си"}
{"url": "http://www.cross.bg/podyyane-gara-rosen-1603100.html", "text": "/КРОСС/ Министърът на транспорта, информационните технологии и съобщенията Росен Желязков ще участва в официална церемония за началото на реконструкцията на жп гара Подуяне. Събитието ще се състои утре, 02.05.2019 г., от 12:00 ч. на жп гара Подуяне (на първи перон).Реконструкцията на гаров комплекс Подуяне се осъществява със съфинансиране от Европейския фонд за регионално развитие (ЕФРР) чрез Оперативна програма „Транспорт и транспортна инфраструктура” 2014-2020 г.", "date": "2019.05.01", "title": " Росен Желязков ще даде официален старт на реконструкцията на жп гара Подуяне"}
{"url": "http://www.cross.bg/akakiii-negovoto-evtimiii-1603053.html", "text": "/КРОСС/ Преподобномъченик Акакий, в светото кръщение Атанасий, бил роден в българското село Ново село (по гръцки Неохори) до град Солун. Поради бедност родителите му се преселили в град Серес. Още деветгодишен те го дали да учи занаят при един обущар. Но обущарят така жестоко биел момчето всеки ден, щото веднъж, на Велики петък, то не издържало и обляно в сълзи избягало на улицата. За нещастие, две туркини го срещнали, поласкали го, въвели го в своя дом, нахранили го и така го объркали с хубавите си думи, че го убедили да се откаже от Христа. Тогава го взел при себе си градският бей, извършил над него обреда на мохамеданското обрезание, осиновил го и го обикнал заедно със жена си като роден син.След като Атанасий живял в дома на бея девет години и вече възмъжал, беицата променила своята любов към него от майчинска в плътска и - като жената на Потифар - опитала се да го привлече за грях. Целомъдреният юноша - както прекрасният библейски Йосиф - избягал от нея, но тя, озлобена, го наклеветила през мъжа си, че уж той искал да се поругае с нея. Повярвал на жена си, беят го изгонил из своя дом и му предоставил пълната свобода, да отиде където иска.Той отишъл при своите родители, които подир неговото отречение се завърнали в Солун. Те много се зарадвали на неговото връщане и особено на неговото желание да се възвърне в църквата Христова. Но мъдрата му майка го предупредила, че отреклият се доброволно от Христа трябва да умие греха от отречението си със собствената си кръв. Той възприел съвета на майка си дълбоко в душата си, оттеглил се в Хилендарския манастир в Атон, изповядал се пред духовника на Ксенофския скит и бил възстановен в християнството чрез миропомазване. Като чул пък за подвизите на неотдавна пострадалите атонски преподобномъченици Евтимий и Игнатий, той отишъл при бившия техен наставник йеромонах Никифор с молба да подготви и него за мъченичество. Духовникът обяснил на Атанасий всичката трудност на този подвиг, но се съгласил да го приеме под своето ръководство.Подир едно малко колебание Атанасий бързо напреднал в духовния живот - с любов се подвизавал и очите му от сърдечно умиление станали извори на непрестанни сълзи. Като гледал неговото съвършенство в добродетелта и непоколебимост в мислити, духовникът го постригал в монашество с името Акакий и подир някое време го благословил да се отправи на мъченически подвиг, при което му дал за спътник същия оня старец Григорий, който на времето съпътствал и преподобномъчениците Евтимий и Игнатий. Скоро подир това те напуснали Света Гора и заминали за Цариград. В деня на самия подвиг Акакий се причастил със светите Христови Тайни, облякъл се като турчин и обливайки се в сълзи приел последното благословение на преподобни Григорий за мъченичество.Като пристигнал във Високата Османска Порта, той захвърлил от главата си зелената чалма и започнал да я тъпче с краката си, изповядал Христа и проклинал Мохамеда. Като не успели с увещания да го убедят да остане мохамеданин, съдиите заповядали да го бият и го хвърлили в затвора. На другия ден Акакий бил изправен пред самия везир, но и това се оказало безполезно, поради което последвала присъдата да бъде обезглавен. В навечерието на изпълнението на присъдата светия мъченик се причастил със св. Тайни.На 1 май 1816 година турците обезглавили св. преподобномъченик Акакий на мястото, наричано Пармак-капи. Със събрани от християните пари преподобни Григорий откупил от войниците - пазачи тялото на светия мъченик и го отнесъл на Атон. Светите му мощи били поставени първом в неговата килия, а после го погребали в новопостроения храм в чест на преди него пострадалите преподобномъченици Евтимий и Игнатий. Главата на св. Акакий сега се намира в руския атонски манастир “Св. Пантелеймон”.В деня на неговата мъченическа смърт неговата памет на Атон се почита съвместно с тази на преподобномъчениците Евтимий (21 март) и Игнатий (8 октомври), защото е съставена обща служба на тримата светци, а отделно служба на св. Акакий няма.", "date": "2019.05.01", "title": "Св. преподобномъченик Акакий Сярски"}
{"url": "http://www.cross.bg/purviyat-kralstvo-voiina-1603070.html", "text": "/КРОСС/ - Кралство Англия и Кралство Шотландия се обединяват под името Кралство Великобритания. - Създадено е тайното общество на илюминатите от философа Адам Вайсхаупт. - Състои се премиерата на операта Сватбата на Фигаро от Волфганг Амадеус Моцарт във Виена. - Провежда се първото световно изложение, което е открито от кралица Виктория.- Васил Левски започва втората си обиколка из България, по време на която създава революционни комитети. - Открита е ж.п. гарата в Йол по линията Корк - Йол. - Излиза първият брой на вестник „Будилник\", редактор на който е Христо Ботев.- Публикувана е прокламация с искане за осемчасов работен ден в САЩ. - В Ню Йорк е открит 102-етажният Емпайър Стейт Билдинг.- Състои се премиерата на американския драматичен филм Гражданинът Кейн. - Образувана е Северна Корея, а Ким Ир Сен става първият ѝ президент. - Студената война: СССР сваля американски разузнавателен самолет над своя територия и задържа пилота Гари Пауърс.- Враца и с. Згориград са залети от хвостохранилището на мини „Плакалница\": 500 жертви, 2000 ранени.- Японецът Наоми Уемура става първият човек, достигнал сам Северния полюс.- Започват масови манифестации на полските работници срещу режима, които продължават три дена във Варшава, Гданск, Шчечин, Краков и други градове на страната. При сблъсъци със силите на реда са ранени над 1500 демонстранти, над 600 са арестувани. - Фолкландската война: В хода на войната между Аржентина и Великобритания Кралските военновъздушни сили атакуват позиции на аржентинската армия на Фолкландските острови.- 5 дни след Чернобилската авария съветската информационна агенция ТАСС съобщава официално за катастрофата.- Война в Ирак (2003): На борда на самолетоносача USS Abraham Lincoln американският президент Джордж Буш обявява края на мащабните военни действия в Ирак. - Естония, Кипър, Латвия, Литва, Малта, Полша, Словакия, Словения, Унгария и Чехия се присъединяват към Европейския съюз. - Еднополовият брак е узаконен в Швеция.- Президентът на САЩ Барак Обама обявява в официално обръщение от Белия дом, че Осама бин Ладен е убит в Пакистан. ", "date": "2019.05.01", "title": "1 май в историята"}
{"url": "http://www.cross.bg/selo-kushti-zaginalite-1603071.html", "text": "/КРОСС/ В 11.25 ч. на 1 май 1966 г. над половин милион куб. м маса от тежки метали, цианиди, камъни и дървета се откъсват от стената на хвостохранилището на оловно-цинковия рудник „Мир\" край врачанското село Згориград. Калната маса минава през прохода „Вратцата\" и стига до централния площад на Враца. По пътя си, дълъг 7 километра, тинята помита къщи, хора и животни, а ударната вълна била висока 3 метра.Само намесата на неизвестен и до днес миньор, който слиза от Балкана с мотора си и вижда случващото се, предотвратява по-голяма трагедия. С пълно гърло мъжът  крещи на всички да бягат нависоко. Миньорът застига пред Враца и автобус с ученици, спира го и заедно с шофьора юрват децата към близките скали, докато отдолу преминавала с тътен тинята.Твърди се, че на другия ден самият Тодор Живков разглежда пораженията  с хеликоптер. Наредено е труповете на загиналите да се събират на стадиона. Държавата помага на оцелелите да възстановят жилищата си и отпуска близо 20 млн. лв. за възмездяване на пострадалите. Кръвнината за близките на загиналите била по 1000 лв. Черната равносметка след трагичното събитие е стотици обезобразени до неузнаваемост трупове /между тях четири деца/, 2 000 ранени, над 310 семейства  останали без дом, 156 разрушени къщи и над 1000 къщи с отнесени от стихията покриви. Официално се говори за 118 загинали, но според свидетели на събитието загиналите са били около 500.Скъсалото се хвостохранилище година преди това е предизвиквало безпокойството на редица специалисти, които оглеждали стената му. Предупрежденията, че по нея вече има пукнатини и хранилището е претоварено, обаче били пренебрегнати. Освен изказаните пожелания не се вземали никакви реални мерки за укрепването на стената или спирането на експлоатацията на хвостохранилището. След трагедията властта скрила от останалата част на страната и света истинските размери на трагедията.Почти година след страшното наводнение набързо са осъдени като виновни за трагедията няколко директори и инженери от мините и металургичния завод край Елисейна. Набедените влизат зад решетките по за 5 и 10 години, истинските виновници обаче остават ненаказани. Трагедията става причина преди няколко години село Згориград да се побратими с  италианския град Тезеро. Там през 1985 г. местното население преживява сходна трагедия. Сега централният площад на балканското село носи името на град Тезеро, а площадът в италианското населено място е именуван Згориград.", "date": "2019.05.01", "title": "1 май 1966 г. една от най-зловещите минни трагедии в света"}
{"url": "http://www.cross.bg/tema-godini-koprivshtitza-1603078.html", "text": "/КРОСС/  Мисия \"Пътна безопасност\". Възможна ли е? Автоинструктор на 86 години. До каква възраст е разумно да се шофира? Историческо събитие в Япония - императорът абдикира, наследява го синът му. Започва нова ера за хризантемовия трон; 143 години от Априлското въстание. На живо от Копривщица; Какво ще е времето през май? Прогнозата на синоптиците; Шокираща гледка: Ще бъде ли разкрит извършителят, който завърза мъртъв пеликан на пътен знак? Тежки катастрофи в първия работен ден от седмицата в Бургаско и Варненско. Какво е състоянието на пострадалите? Бившият служебен премиер Ренета Инджова за скандалите във властта и предстоящата битка на евровота;Какви са скритите тайни на най-старото златно съкровище в света - гост Христо Смоленов; Голямата надежда на българското фигурно пързаляне Александра Фейгин за пътя към спортния връх; 143 години от началото на Априлското въстания - на живо от Копривщица;  ", "date": "2019.05.01", "title": "Теми и гости в сутрешните блокове на телевизиите на 1 май"}
{"url": "http://www.cross.bg/rabota-chasa-poveche-1603067.html", "text": "/КРОСС/ Dolce far niente - италианският израз, описващ сладкото удоволствие от безделието. Какво означава това за нас - загуба на време, лентяйство, непродуктивност?Всъщност при средна 35,5-часова работна седмица Италия произвежда почти 40% повече на час от Турция, където хората работят средно 47,9 часа на седмица, и от Великобритания, където хората работят 36,5 часа. С работна седмица от 38,6 часа средният служител в САЩ работи с 4,6 часа седмично по-дълго от норвежкия. Но за БВП на Норвегия работниците допринасят за еквивалента на 78,70 долара на час - в сравнение с 69,60 в щатите.Макар да сме свикнали да изпълваме дните си с все повече и повече работа, много от нас осъзнават, че нон-стоп активността не е апотеоз на производителността, а напротив. Това не означава единствено, че работата, която вършим в края на 14-часовия работен ден, е с по-лошо качество, отколкото когато я ършим свежи. Този модел на работа подкопава също и нашата креативност и нашата способност за познание. С течение на времето тя може да ни накара да се чувстваме физически болни - и дори безцелни.Мислете за умствената работа като за лицеви опори, казва Джош Дейвис, автор на \"Two Awesome Hours\". Ако искате да направите 10 хил., най-ефикасният начин е да направите всички наведнъж ли? Знаем, че това е невъзможно. Вместо това, ако направиме само няколко наведнъж, между други дейности, в рамките на седмици, направата на 10 хил. лицеви опори ще бъде много по-осъществима. \"Мозъкът е много подобен на мускул в това отношение\", пише Дейвис. \"Чрез постоянна работа поставяте грешни условия и може да постигнете малко.\"Много от нас обаче са склонни да мислят за мозъците си не като мускули, а като компютър: машина, способна на постоянна работа. Не само, че това не е вярно, но упоритостта ни да работим с часове без почивка може да бъде вредно, казват някои експерти.", "date": "2019.05.01", "title": "Dolce far niente = италианска продуктивност"}
{"url": "http://www.cross.bg/chasa-panagyurishte-karayancheva-1603079.html", "text": "/КРОСС/ От 11.00 часа на пл. „Св. Александър Невски\" БСП ще даде началото на своя митинг-шествие по случай Деня на труда и международната работническа солидарност, с който \"БСП за България\" ще открие и предизборната си кампания за предстоящите евроизбори.От 11.30 часа в местността \"Славееви гори\" ще се проведе Национален земеделски съборпоклонение в памет на \"поета на селската неволя\" Цанко Церковски.От 11.30 часа в Морската градина КНСБ ще проведе кампания „Моите права\".От 8.00 часа община Каварна организира провеждането на общоградско почистване.10.00 часа на площад „20-ти Април\" държавният глава Румен Радев ще наблюдава възстановка на моменти от Априлската епопея и ще произнесе слово.От 10.30 часа кандидатът за евродепутат Андрей Ковачев ще присъства на откриването на традиционния фолклорен фестивал в лесопарк „Гергана\" край града. От 13.00 часа Андрей Ковачев ще се срещне с жители в ресторант „Хибрид\" в центъра на населеното място. От 14.00 часа в салона на читалището в село Бреница Ковачев ще участва в предизборна среща с жителите на селото.От 11.00 часа председателят на парламента Цвета Караянчева ще поднесе цветя на гроба на Тодор Каблешков в двора на църквата „Успение Богородично\" в Копривщица. Тя ще участва в  отбелязването на годишнината от Априлската епопея в 11.30 часа на площад „20-ти април\".Цвета Караянчева ще произнесе слово по повод 143-ата годишнина от Априлското въстание.От 20.30 часа председателят на Народното събрание ще участва в тържествената заря-проверка по случай 143-ата годишнина от Априлското въстание в Панагюрище. Цвета Караянчева ще произнесе слово по случай паметната дата.От 11.30 часа в Момчилград КНСБ - Кърджали организира традиционния курбан за здраве.Очаква се той да бъде посетен и от председателя на парламента Цвета Караянчева.От 10.30 часа от Исторически музей - Панагюрище ще тръгне Литийно шествие до площад „20- ти април\", където в 10.45 часа ще бъде издигнато националното знаме на Република България.В църквата „Свето Въведение Богородично\" в 11.00 часа ще бъде отслужен Молебен за благоденствие на българския народ. От 11.30 часа на Национален мемориален комплекс „Априлци\" ще се състои Военно - историческа възстановка „Мъжество и саможертва - Панагюрище' 1876\", с участието на Национално дружество „Традиция\", а в 12.45 часа пред Вечния огън ще бъдат положени на венци и цветя. Националният митинг-заря, в знак на признание за мястото и ролята на Панагюрище като героична столица на Априлското въстание от 1876-та година, ще бъде на площад „20-ти април\" от 20.30 часа.От 9.30 часа в Голямата Базилика Света литургия ще отслужи Варненският и Великопреславски митрополит Йоан.От 10.00 часа в Голямата базилика на територията на НИАР „Плиска\" за шеста година ще бъде организирана кръщавка на деца.  ", "date": "2019.05.01", "title": "Предстоящи събития в страната за 1 май"}
{"url": "http://www.cross.bg/rodeni-na-maii-1603080.html", "text": "/КРОСС/, художник-авангардист;, певец и телевизионен водещ;, певица;, цигулар; ", "date": "2019.05.01", "title": "Родени на 1 май"}
{"url": "http://www.cross.bg/apriltzi-rymen-podviga-1603081.html", "text": "/КРОСС/ Стотици жители и гости на Клисура присъстваха снощи на тържествения митинг-заря по повод 143-годишнината от Априлското въстание. „Длъжни сме да помним подвига на априлци“, подчерта в словото си президентът Румен Радев.„Подвигът на априлци ни напомня, че чистите духом са най-дръзки в мечтите и делата си, че родолюбието е не грях, а избор на достойните и че нашата съдба от нас зависи“, каза още пред събралите се на площада в Клисура президентът Румен Радев.„Клисурци превърнаха града си в клада, осветила пътя ни към свободата и към Нова България. След кървавия погром оцелелите се завръщат, за да възродят града от пепелищата“, допълни държавният глава. В памет на героите бяха поднесени венци и цветя пред монумента на априлци. По-рано днес литийно шествие потегли от старата църква \"Свети Никола\", която е била срината със земята при погрома на въстанието. Почетена беше и паметта на жертвите - над 400 предимно жени, деца и възрастни хора. Заупокойната панихида беше отслужена в храма \"Свето Успение Богородично\". В сряда, 1 май, ще се състои традиционната възстановка на събитията от преди 143 години, в която ще участват над 200 души. ", "date": "2019.05.01", "title": "Румен Радев: Длъжни сме да помним подвига на априлци"}
{"url": "http://www.cross.bg/stydenti-taksite-paynda-1603098.html", "text": "/КРОСС/ Българите, които планират да учат след 2 години в английски  университети, ще трябва да плащат много повече от сегашните наши  студенти на Острова. Това става ясно от план на британското министерство  на образованието във връзка с Брекзит, съобщи \"24 часа\".Според него таксите за европейски студенти, които ще бъдат приети  през учебната 2021/2022 година, трябва да се увеличат и да се изравнят с  тези за останалите чужденци. В момента тарифата за европейците е  еднаква с тази на британските им колеги, като максимум на година  следването им може да струва 9250 паунда. Ако загубят тази си  привилегия, дължаща се на британското членство в ЕС, ще им трябват между  10 000 и 38 000 паунда годишно, колкото в момента плащат останалите  чуждестранни студенти в Англия.Освен това те вече няма да имат право да получават нисколихвени  студентски заеми. Схемата е изключително благоприятна за европейските  студенти, особено тези, идващи от страни с по-нисък жизнен стандарт,  каквато е България.Британското правителство отпуска до 9000 паунда на човек годишно,  които покриват напълно таксите за обучение. Отделно дава и пари за  издръжка. Заемите са при много ниска лихва и изплащането им започва,  когато студентът завърши, тръгне на работа и стигне определен доход. За  България той е 12 хил. паунда годишно, а за Англия - 21 хил.Всяка година около 2000 българи се възползват от английската система  за студентско кредитиране. Промените са предложени от министъра на  образованието Деймиън Хайндс във връзка с предстоящото излизане на  страната от ЕС. Мотивът е, че дори да се стигне до сделка за Брекзит,  след 2 години преходният период по нея трябва да приключи и тогава  Лондон ще е в правото си да определя сам правилата.Според Хайндс европейците трябва да плащат същите такси като колегите  им от Китай и Австралия, а студентски кредити трябва да се раздават  само на британци, тъй като е много трудно след това да преследваш по  света чужди граждани, които не ги връщат.Министърът признава, че най-вероятно таксите за английски студенти,  които учат в страни от ЕС, също реципрочно ще бъдат увеличени, но те са  четири пъти по-малко в сравнение със следващите на Острова европейци.", "date": "2019.05.01", "title": "Лондон готви четворно увеличение на таксите за български студенти "}
{"url": "http://www.cross.bg/apartament-zelenski-dolara-1603119.html", "text": "/КРОСС/ Съпругата на избрания президент на Украйна Владимир Зеленски Елена купила луксозен апартамент в Крим за половината от пазарната му стойност. Жилището било закупено от бизнесмена Александър Буряк, предаде Ройтерс, цитирана от в. „Известия. Агенцията се позовава на официалните данни за доходите и украинския регистър на недвижимите имоти. За това как жената на Зеленски е била в състояние да сключи такава добра сделка все още няма информация. Нито новоизбраният президент, нито неговата съпруга отговориха на въпросите на журналистите. Буряк също отказа да коментира, допълват от „Известия“. Информацията е, че Зеленская е закупила апартамент в жилищния комплекс в Ялта „Император“ през април 2013 г. за 163,9 хил. долара. В същото време минималната цена за жилища е била около 2 8 00 долара на квадратен метър. През април тази година този апартамент беше предложен за продажба в агенция за недвижими имоти Причал-82 за 790,7 хил. долара, но все още Зеленская е негов собственик.", "date": "2019.05.01", "title": "Съпругата на Зеленски взела жилище на половин цена"}
{"url": "http://www.cross.bg/otzenka-tyutyunevi-iqos-1603118.html", "text": "/КРОСС/ Днес Американската агенция по храните и лекарства (FDA) обяви, че е разрешила пускането на пазара на нови тютюневи изделия, произведени от Philip Morris Products S.A. за употреба с IQOS „Системата за нагряване на тютюн“ - електронно устройство, което нагрява тютюневи късове, които произвеждат пара, съдържаща никотин. FDA приложи строги маркетингови ограничения върху продуктите, за да предотврати достъпа и експозицията на младите хора.„Сериозната предварителна оценка от FDA е важна част от нашата мисия да защитим обществото, особено младите хора, и да намалим свързаните с тютюна болести и смърт. Въпреки че разрешаването на нови тютюневи изделия не означава, че те са безопасни, процесът на разглеждане и оценка гарантира, че търговията с тези продукти е подходяща за опазване на общественото здраве, като се вземат предвид рисковете и ползите за населението като цяло. Това включва как продуктите могат да повлияят на употребата на никотин и тютюн върху младите хора, както и потенциала на тези продуктите да се превърнат в алтернатива за пълнолетните потребители на горими цигари”, казва Мич Целер, директор на Центъра за тютюневи изделия на FDA.По-специално, чрез научната оценка на FDA на предоставената от компанията производител научна информация, публикуваната литература преминала независима експертна оценка и други източници, агенцията установи, че аерозолът, които се отделя при използването на системата за нагряване на тютюн IQOS, съдържа по-малко токсични химикали, отколкото цигарения дим, а много от идентифицираните токсини са в по-ниски нива в сравнение с тези в цигарения дим. Например, експозицията на въглероден окис от аерозола IQOS е сравнима с тази от околната среда, а нивата на акролеин и формалдехид са 89% до 95% и 66% до 91% по-ниски, отколкото при горимите цигари.", "date": "2019.05.01", "title": "Американската агенция по храни и лекарства (FDA) разреши продажбата на IQOS"}
