{"url": "http://www.cross.bg/vuzdyh-chastitzi-mozuka-1593564.html", "text": "/КРОСС/ Известно е, че мръсният въздух вреди на здравето, и в частност на белия дроб и сърцето. Но авторите на китайско проучване предупреждават, че интелектуалните способности също могат да пострадат, пише в. \"Дейли експрес\".Изследователи от Пекинския университет са установили, че замърсеният въздух може да причини драстичен спад в интелекта. Неблагоприятният ефект е особено изразен при мъжете, като причината за това остава неясна. Изследването, обхванало възрастни обитатели на Китай, показва, че способността им да се концентрират, да си припомнят минали знания и да събират нова информация намаляват в резултат на излагането на мръсен въздух.Честото поглъщане на наночастици, които се срещат в замърсения въздух, може да окаже редица неблагоприятни ефекти върху мозъка. Сред тях е хронично възпаление на мозъчните нервни клетки.Следващата цел на изследователите ще бъде да определят коя комбинация от вредни газове, частици и биомолекули допринася за най-често съобщаваните случаи за влошено мозъчното здраве.Въпросните частици са около 2000 пъти по-малки от диаметъра на човешки косъм и след поглъщането им се разнасят из тялото чрез кръвообращението.Те могат да попаднат директно в мозъка през обонятелните нерви, които дават информация на мозъка за миризмите. Това ги прави способни да заобиколят кръвно-мозъчната бариера, която обикновено пречи на вредните частици, циркулиращи в тялото. ", "date": "2019.01.10", "title": "Мръсният въздух понижава интелекта "}
{"url": "http://www.cross.bg/plovdiv-chasa-predstavya-1593555.html", "text": "/КРОСС/ Ден, наситен с разнообразие от културни събития, очаква жителите и гостите на Пловдив  на 11 януари. Събитията са десет на локации в централната градска част. Изложбата „ДИМ. Истории за тютюна\" е подготвена специално за откриването на Пловдив - Европейска столица на културата 2019 и е посветена на един от ключовите проекти в програмата - „Тютюневия град\". Тя включва архиви, фотографии, видео, филми, литература и произведения на известни български автори, които изследват историята на Пловдив чрез връзката ѝ с тютюневата индустрия. Откриването е с начален час 18,00. В Регионалния етнографски музей в 17 часа ще бъде открита изложбата „Песента на дървото\", която ще може да бъде разгледана до  края на месеца. Експозицията представя традиционни народни музикални инструменти, както и съвременни, станали популярни след Освобождението (цигулка, виола, цитра, мандолина и др.). В първия ден от откриващия уикенд музикалната програма Капана 2019.НАЧАЛОТО представя изпълнения на живо на изявени съвременни български изпълнители на открита сцена „Ядрото\" от 20 часа.В Регионалния исторически музей от 18 часа се открива фотоизложбата „ Преоткриване на наследството\". Фотографиите отразяват градски пейзажи, запечатват атмосферата на балканския град, представят шарения свят на улицата. Те ни повеждат из градски улици и дворове на къщи, съпровождат ни в изоставени села, показват ни знаци на завръщането у дома.  Изложбата „Пловдивските художници\" ще може да бъде видяна в галерията на Общински съвет Пловдив от 17,30 часа. Тя представя 30 произведения на автори от Дружеството на пловдивските художници. В селекцията на творбите попадат живопис, графика, скулптура, фотография, колажи и смесена техника на теми, вдъхновени от града, неговите забележителности и история.Доц. д-р Георги Трифонов, преподавател в АМТИИ, специалност „Дизайн на облеклото\", представя изложба живопис, рисунка и пластика в Балабанова къща от 17,30 часа. Основна тема в творбите му е развитието на елементите на облеклото през вековете и идентичността на българката.Камерният концерт „Юбилеи\" е посветен на 120 години от рождението на Панчо Владигеров и 110 г. от рождението на Марин Големинов. Той стартира в 18.00 ч., в Балабанова къща. Театралният спектакъл „ЕВРИДИКА в подземния свят\" ще се играе на сцената на пловдивската драма от 19.00 ч., в Камерна зала със симултанен превод на английски.", "date": "2019.01.10", "title": "Откриването на Пловдив – Европейска столица на културата 2019 започва с изложби, музика и театър"}
{"url": "http://www.cross.bg/manolova-vodata-nito-1593557.html", "text": "/КРОСС/ \"Цената на водата расте, но не и качеството на ВиК услугата\". Това каза днес омбудсманът Мая Манолова в хотел \"Шумен\", където заедно с местния обществен посредник Иван Капралов организира обществена дискусия на тема: \"Право на заплащане на качествена ВиК услуга\".\"Ситуацията в Шумен е най-драстична, предвид най-високата цена на водата в България и смея да кажа с най-лошото качество\", аргументира решението си Манолова за провеждане на форума в Шумен.По думите й в края на миналата година Комисията за енергийно и водно регулиране /КЕВР/ е представила анализ за състоянието на ВиК сектора в страната, според който показателите на Шумен са били \"отчайващи\", водата е била с много лошо качество и 80% течове.\"Недоволството на гражданите от т.нар. реформа във ВиК сектора нараства. Реално се повишават единствено и само цените. Нищо не се променя към по-добро - нито качеството на водата, нито качеството на услугата, нито намаляват течовете, нито стават по-ефективни инвестициите. Реформата, такава каквато в момента се провежда, се отнася и се изчерпва единствено и само с повишаването на цените. Това от своя страна води до нарушаване на достъпа и до накърняване на едно основно човешко право - правото на вода, което е тясно свързано и с правото на живот. Аз като омбудсман не мога да остана безразлична към този процес\", категорична бе Манолова.Тя информира, че през миналата година институцията на омбудсмана е била \"буквално залята\" от жалби срещу ВиК услугите - 751, което пък ги поставя на първо място сред жалбите на потребители.\"Подготвила съм конституционна жалба по отношение на Закона за регулиране на ВиК услугите, с която ще атакувам формирането на цените във ВиК сектора и по-конкретно т. нар. \"единна цена\", която натоварва много най-бедните български граждани, които живеят в малките населени места, където най-често водоснабдяването е гравитачно\", допълни омбудсманът. Манолова бе категорична, че така бедните хора реално спонсорират малко по-заможните, а пък всички български граждани спонсорират ВиК дружествата, което е нечестно и трябва да бъде прекратено.Тя информира още, че е подготвила предложения до всички отговорни по проблема институции, но беше безкомпромисна, че първо трябва да се започне със законодателни промени. ", "date": "2019.01.10", "title": "Манолова ще внесе жалба в КС срещу Закона за регулиране на ВиК услугите"}
{"url": "http://www.cross.bg/grypa-machove-tenis-1593560.html", "text": "/КРОСС/ Испанската полиция разби група за манипулиране на тенис мачове. Арестувани са 83 души, 28 от тях са професионални състезатели. По време на акцията са претърсени 11 къщи, от които са иззети 167 хиляди евро, пушка, повече от 50 електронни устройства, кредитни карти и пет луксозни автомобила. Органите на реда са замразили 42 банкови сметки. Имената на задържаните не се споменават на този етап от операцията.Според Ройтерс е задържан тенисист, който е участвал в последното издание на Откритото първенство на Съединените щати. От Европол съобщават, че разследването срещу престъпната група е стартирало още през 2017-та. ", "date": "2019.01.10", "title": "Арести в Испания: Полицията разби група за манипулиране на тенис мачове "}
{"url": "http://www.cross.bg/yzynov-nikolaii-zaedno-1593561.html", "text": "/КРОСС/ Актьорът Николай Узунов е починал. Това съобщи в социалните мрежи колежката му Рени Григорова.Николай Узунов е участвал в сериала \"На всеки километър\", както и филмите \"Зарево над Драва\", \"Автостоп\", \"Един снимачен ден\", Иконостасът\", \"Шведски крале\", \"Отклонение\" и др.Над 20 са постановките, в които сме играли заедно, една от тях е \"Котаракът в чизми\", която ни свърза за първи път! С нея пътувахме в чужбина и България и записахме плоча! Да не говорим, че ние в театрите бяхме семейство - заедно работехме и почивахме! На море, на планина, абе един живот заедно! Мъчно ми е Ники, светъл път, довиждане и аплодисменти!\", написа още Григорова.Николай Узунов е роден е в град Чирпан на 30 октомври 1945 г. През 1968 г. завършва актьорско майсторство в класа на професор Желчо Мандаджиев във ВИТИЗ „Кръстьо Сарафов\". ", "date": "2019.01.10", "title": "Отиде си актьорът Николай Узунов"}
{"url": "http://www.cross.bg/ronchev-kakanasheva-aresta-1593562.html", "text": "/КРОСС/ Пловдивският районен съд остави за постоянно в ареста бизнесмена Румен Рончев, който бе задържан и обвинен за обсебване и кражба на луксозен джип \"Мерцедес\", собственост на лизингова компания. Обвинени по делото са и 28-годишната дизайнерка Миглена Каканашева-Мегз и нейният братовчед Антон Лесов.Мегз обаче е освободена от ареста срещу парична гаранция в размер на 10 000 лева, а Лесов е с мярка за неотклонение \"подписка\".\"Аз вина нямам. Аз коли не крада. Аз си купувам колите. Гадното е, че сега аз съм на пангара. Не мога да кажа кой има грешки. Не съм съдия. Но е факт, че аз съм тук и съм невинен. А освен мен страдат още 200 души - мои служители. Гадното е, че в момента на задържането ми тя (Миглена Каканашева - бел.ред) се възползва и прехвърля дялове на мои две фирми към нейна фирма. Явно това е схема, която е замислена. Случи се това нещо с тази кола, аз съм платил на адвокати за нея и за братовчед й 10 000 лева, а аз се озовавам тук\", заяви пред журналисти преди началото на съдебното заседание Румен Рончев, който е собственик на транспортната фирма \"Розова долина\".На въпрос как си обяснява това, че Каканашева е под гаранция, а той е в ареста, Рончев отговори: \"Не знам. Явно някой трябва да опере пешкира. Аз се чувствам нагласен, аз се чувствам поставен тук\".В съдебната зала беше и съпругата на Рончев - Зорница, която заяви пред медиите, че Мегз не е никаква на съпруга й. По-късно обаче призна, че дизайнерката е била любовница на мъжа й.\"Имаме семейна фирма, която в момента е обсебена и има наличие на измама. В момента Каканашева е обсебила офиса, не пуска ние да влезнем в семейните фирми и не може да се работи. Тя се е настанила там като управител. Може би съпругът ми е бил притискан, за да участва в тази схема. За мен, той е натопен и нагласен в тази схема от Миглена Каканашева, която докато той е в ареста се опитва да придобие 51 процента от нашите семейни фирми. Всичко това е схема, измислена от нея и подготвена предварително\", допълни Зорница Рончева.Според съда има доказателства за участието на Рончев в престъплението, както и че има опасност да извърши ново престъпление, ако бъде пуснат на свобода.Рончев бе изведен от залата с белезници, а адвокатът му Пламен Бончев бе категоричен, че ще обжалва.\"Ще се борим до край\", посочи и съпругата на бизнесмена.До момента е установено, че обвиняемата Миглена Каканашева имала финансови затруднения при обслужването на лизинговия договор за джипа. Поради тази причина тя и Румен Рончев решили противозаконно да го присвоят, без за нея да има последствия, като се обяви пред компетентните органи, че е откраднат.Според събраните доказателства, дизайнерката убедила братовчед си и приятеля си да осъществят предварително замисления план за обсебването на автомобила и обявяването му за откраднат. След проведено разследване, джипът \"Мерцедес G 350\" е открит от полицейски служители в двор на имот на роднина на 33-годишния Антон Лесов в района на град Раковски. Колата е върната на лизинговото дружество, но без оригиналния двигател, за който е установено, че е бил подменен. ", "date": "2019.01.10", "title": "Румен Рончев: Мегз иска да ми вземе бизнеса, натопен съм"}
{"url": "http://www.cross.bg/kasovi-softyera-novite-1593548.html", "text": "/КРОСС/ С въвеждането на новите касови апарати и софтуера за управление на продажбите, няма да има хаос по подобие на този с електронните винетки, каза Росен Бъчваров, говорител на Националната агенция по приходите.До тяхното въвеждане - 29 март, има достатъчно време фирмите да въведат фискален софтуер, който отговаря на изискванията на НАП, посочи той.Регистрирани по ДДС фирми до края на март трябва да сменят софтуера на продажбите си, за да има връзка с касовия апарат и принтера, който издава касовата бележка. Технически проблеми с обработката на информацията или сървъра от страна на НАП не очакваме, добави Бъчваров. Вече ще се издават само фискални, а не служебни бонове за продажба на стоки и услуги.НАП обработва стотици милиони касови операции на огромен брой фирми и смятам, че ще справим с новите изисквания, посочи Бъчваров. Говорителят на НАП каза, че към момента в приходната агенция има четири регистрирани софтуера за продажби по новите условия, а други 19 са в процедура на одобрение. Той допълни, че половината от съществуващите касови апарати и принтери отговарят на изискванията и само трябва да им се актуализира софтуера. ", "date": "2019.01.10", "title": "НАП успокоява: Няма да има хаос с новите касови апарати"}
{"url": "http://www.cross.bg/predyprezhdavat-imeiili-falshivi-1593546.html", "text": "/КРОСС/ Разпространяват се фалшиви имейли от името на НАП, предупреждават от Агенцията.Те са написани на английски език и приканват получателите им да попълнят лични данни като последват посочен в писмото линк.От НАП предупреждават, че това представлява класическа форма на \"фишинг\" атака, чрез която се цели опит за кражба на лична информация от интернет - потребителски имена за достъп, пароли, банкови сметки и т. н. ", "date": "2019.01.10", "title": "НАП предупреждава за фалшиви имейли от нейно име"}
{"url": "http://www.cross.bg/nomer-sredstvo-registratzionen-1593549.html", "text": "/КРОСС/ На потребителите, платили неколкократно за електронна винетка за един и същ регистрационен номер с един и същ период на валидност, ще им бъде възстановявана надвзетата сума.Необходимо е потребителят да изпрати заявление в свободен текст, адресирано до председателя на Управителния съвет на Агенция \"Пътна инфраструктура\", в което да опише казуса. Към заявлението трябва да бъде приложена следната информация:•\tПри картово плащане - регистрационен номер на автомобила; PAY номер; начин на плащане - чрез мобилно приложение, чрез уеб сайта bgtoll.bg или терминал за самотаксуване. В случай, че плащането е извършено чрез терминал, моля да посочите обекта, в който се намира устройството; •\tПлащане в брой - разписка за плащане;•\tПо банков път - платежно нареждане, съдържащо съответния PAY номер, който системата генерира; регистрационен номер на автомобила.Искането ще бъде разгледано и сумата ще бъде възстановена до 30 дни от постъпването.  Потребителят трябва да посочи и банкова сметка, на която да бъде преведена сумата.Заявления ще могат да подават потребителите, купили е-винетка от: специализирания сайт www.bgtoll.bg, мобилното приложение BGTOLL, терминалите за самотаксуване и на каса в брой в Областните пътни управления. Документите трябва да се изпращат на адрес: гр. София, пл. \"Македония\" 3, Агенция \"Пътна инфраструктура\" или в Областните пътни управления.Постъпилите към момента заявки за надвзети суми са 0,1 % от продадените електронни винетки, които към 10 януари са 131 737.Днес е възстановена надвзетата сума на деветима потребители, които са купили по две винетки за един и същ период и с един и същ регистрационен номер. Плащането е извършено след проверка на заявлението и приложените документи.Напомняме, че за сгрешени по вина на потребителя символи от регистрационния номер на превозното средство суми не се възстановяват. В чл. 10а, ал. 3 от Закона за пътищата е записано: \"Винетната такса се заплаща от собственика или ползвателя на пътното превозно средство след деклариране на регистрационния му номер, категорията на пътното превозно средство и периода на валидност и важи само за пътното превозно средство, чийто регистрационен номер правилно е бил деклариран от собственика или ползвателя му\". Отговорността за правилното деклариране на регистрационния номер на превозното средство е на потребителите. ", "date": "2019.01.10", "title": "Важно! Ето какъв е редът за възстановяване на надвзетите суми при купуване на е-винетки"}
{"url": "http://www.cross.bg/parlament-evropeiiskiya-predstaviteli-1593550.html", "text": "/КРОСС/ Българските евродепутати излязоха с обща позиция на българските представители в Европейския парламент след проведеното гласуване в Комисията по транспорт и туризъм по Пакет \"Мобилност\".Днес в Комисията по транспорт на Европейския парламент два от трите доклада бяха отхвърлени, което беше ясен знак от държавите от Централна и Източна Европа на държавите от т.нар. \"Пътен алианс\", че арогантното поведение и налагане на решения не е начинът, по който трябва да функционира съюзът. Нещо повече, очевидно, че настоящият парламент няма съгласие за приемане на работещи решения. Това гласуване показа, че компромис по предложените текстове от ЕК, както и последните компромисни предложения, предложени от докладчиците, не могат да бъдат приети. Опитът от страна на ЕК и група държави членки да прокарат явно протекционистки мерки постига единствено разделение. Този опит беше на път да постави началото на края на Европейския съюз, но не успя.Ние, като представители на ЕП, за пореден път показахме, че когато сме обединени, може да защитим достойно българския национален интерес. Ние не допуснахме Комисията по транспорт да приеме цялостно решение по Пакета \"Мобилност\". За нас е недопустимо, при положение че са отхвърлени две от трите предложения, този въпрос да се поставя на разглеждане в пленарна зала. Очакваме всички институции в България да продължат своите усилия в подкрепа в тази битка за отстояване на нашите национални интереси.Благодарим на българските, полските, румънските и латвийски превозвачи и транспортни работници, народни представители, министрите на транспорта на България, Полша и Литва, които създадоха неповторима атмосфера пред Европейския парламент и накараха да се почувстваме на родна земя. Така защитиха достойнството си на равноправни членове на ЕС, правото си на труд, конкуренция и свободен пазар.Днес показахме, че \"Съединението прави силата\", се казва в общата декларация. ", "date": "2019.01.10", "title": "Българските евродепутати за пакета \"Макрон\": Показахме, че съединението прави силата"}
{"url": "http://www.cross.bg/choroleev-bryag-hotelut-1593551.html", "text": "/КРОСС/ Емблематичният пловдивски гранд хотел \"Пловдив\" (Новотел) има нов собственик. Компанията \"Българско туристическо дружество Глобал турс\", свързана с бизнесмена Сава Чоролеев е новият собственик на хотела, съобщава \"Трафик нюз\".Само преди 7 месеца \"Синергон Холдинг\" продаде на Чоролеев друг от хотелите си - \"Европа\" на Слънчев бряг. Според неофициални източници хотелът е продаден за 20 милиона евро.Продажбата се подготвя от няколко месеца. На 30 август 2018 е проведено извънредно Общо събрание на акционерите на \"Синергон хотели\" АД с дневен ред : 1. Намаляване на капитала на дружеството от 24 164 032 на 22 164 032 лева. Целта е привеждане на основния капитал на дружеството в съответствие с наличните активи. На събранието \"Синергон хотели\" гласуват и да се изкупят 2 000 000 акции от акционерите на цена от 1 до 3 лева.Чоролеев е най-големият акционер в предприятието за захарни изделия \"Победа\" - Бургас, собственик е и на хотел и казино \"Платинум\" също в Слънчев бряг, и на казино в \"Перун\" в Банско. Бил е съдружник в дружеството - концесионер на северния плаж в Слънчев бряг, а отскоро е наемател на плажа в Лозенец. Бил е спонсор на различни футболни клубове.Новотелът бе приватизиран пред 1998 година след битка между \"Петрол холдинг Груп\" и фирма \"МНК\" ЕООД , която от 1994 бе арендатор на хотела.Войната включваше окупация на зали, прогонване на директорите и смяна на бравите на кабинетите им. В крайна сметка хотелът бе приватизиран от холдинга на Бедо Доганян , който го управлява 20 години. Междувременно хотелът загуби името, с което бе известен, тъй като излезе от веригата Новотел и стана Гранд хотел. Въпреки това сред пловдивчани продължава да е популярен с предишното си име. Той е един от двата 5 звездни хотела в града, но от години там не е правен сериозен ремонт. Предвид част от бизнеса на Чоролеев, се коментира усилено, че в новотела ще отвори голямо казино. ", "date": "2019.01.10", "title": " Продадоха Новотела в Пловдив за 20 милиона евро "}
{"url": "http://www.cross.bg/telesna-sredna-bili-1593552.html", "text": "/КРОСС/ Майката на бизнесмена Николай Банев - Мария Банева, е привлечена като обвиняема за причиняване по непредпазливост на средна телесна повреда при катастрофа, съобщиха от Районната прокуратура в Харманли.Обвиняемата е управлявала \"Ауди А6\" по бул. \"Цар Освободител\" в града, като на кръстовището с ул. \"Алеко Константинов\", отнела предимство на движещия се по улицата \"Фолксваген Голф\", шофиран от И.И. (на 20 г.). След удара, фолксвагенът продължил движението си по улицата и се е ударил в пътна метална врата на дом и паркирано \"Субару\".След катастрофата младият мъж е откаран за оказване на медицинска помощ, при което се установило, че има счупване на шиен прешлен на врата, каквото е и заключението на съдебно-медицинската експертиза. Мария Банева не е пострадала.Какво показва разследванетоСпоред съобщение на прокуратурата, 78-годишна жена с инициали М.Б. е нарушила правилата за движение по пътищата на 2 юли миналата година. Тя причинила на 20-годишен мъж травма, изразяваща се в трайно затрудняване движението на врата от счупване на шиен прешлен - престъпление по чл. 343 ал. 1 буква \"Б\" предл. 2 във връзка с чл. 342, ал. 1 от НК, уточняват от държавното обвинение (причиняване на тежка или средна телесна повреда; наказуемо с лишаване от свобода до четири години за тежка телесна повреда и до три години или пробация за средна телесна повреда).Досъдебното производство по случая е било образувано на 2 юли 2018 година, като по него са били извършени множество процесуално-следствени действия - разпити на свидетели, на пострадалото лице. Изготвени са били автотехническа и съдебно-медицинска експертизи, като след представяне на заключенията им на разследващия орган, миналия месец са били предприети действия за привличане в качеството на обвиняема на предполагаемата виновна. Спрямо нея е била взета мярка за неотклонение \"подписка\". ", "date": "2019.01.10", "title": "Повдигнаха обвинение срещу майката на Николай Банев заради счупен врат при катастрофа"}
{"url": "http://www.cross.bg/zhelyazkov-rosen-komisiya-1593554.html", "text": "/КРОСС/ Комисията по транспорт и туризъм на Европейския парламент отхвърли двата доклада, регламентиращи забраната за почивка в камионите и командироването на шофьорите при кръстосаните операции. Това съобщи министърът на транспорта, информационните технологии и съобщенията Росен Желязков след днешното гласуване на Пакета за Мобилност I в Брюксел.Министърът уточни, че само 1/3 от пакета бе приета - това е докладът за връщането на превозното средство у дома и каботажа. \"Ситуацията е по-добра отколкото можеше да бъде, но създава несигурност, защото няма такъв друг прецедент - при гласуване на системни решения, тогава когато са в пакет, по-малката част от пакета да бъде приета, а другата да бъде отхвърлена\", заяви още министър Желязков. Той обяви, че предстои другата седмица координаторите на групите в ЕП да вземат решение дали да допуснат така гласуваните законодателни предложения за разглеждане в пленарна зала.Министър Желязков припомни, че Съветът на министрите на транспорта на ЕС по време на Австрийското председателство прие Общ подход, който категорично отхвърли текста за връщане на превозните средства, а днес този текст беше гласуван в транспортната комисия на ЕП. Той изрази увереност, че ако под една или друга форма този доклад влезе в пленарна зала, ще получим подкрепа от Европейската комисия за отпадането на тези текстове, тъй като мярката е непропорционална. Тези текстове са протекционистични, разделят Европа и нарушават основните принципи на ЕС за единен пазар, свободно движение на хора и защита на конкуренцията, допълни министърът.„Нашата позиция, за която ще настояваме пред политическите групи, е Пакетът за мобилност I да не влиза за разглеждане в Европейския парламент или докладчиците да се оттеглят, предвид създалата се ситуация\", заяви още транспортният министър. По думите му законодателство в областта на автомобилния превоз на товари е необходимо, за да не се допуска фрагментиране на пазара, такова каквото се наблюдава във Франция, Германия и други държави чрез налагане на вътрешни забрани и правила. Росен Желязков бе категоричен, че българската страна ще настоява пред Европейската комисия да продължи наказателните процедури срещу тези правила, нарушаващи основните принципи в ЕС. ", "date": "2019.01.10", "title": "Росен Желязков:  Ситуацията с Пакета за мобилност създава несигурност"}
{"url": "http://www.cross.bg/cheteneto-yanyari-vsichki-1593538.html", "text": "/КРОСС/ Третото издание на „Нощта на четенето\" ще се проведе в събота, 19 януари 2019 година. Целта на европейската инициатива, която стартира през януари 2017 г. по идея на Министерството на културата и комуникациите на Франция, е да насърчи четенето, и то най-вече сред младите хора, а това се постига, като библиотеки, книжарници, литературни клубове и арт пространства за срещи с книгите и техните автори са отворени в тази мразовита съботна януарска вечер много по-дълго от обичайното за всички посетители и ценители на стойностната литература.България се присъедини към чудесната инициатива в подкрепа на книгата още в първото издание на европейската „Нощ на четенето\" през януари 2017 г., припомнят от Сдружение „Словеса\".В рамките на предстоящата „Нощ на четенето\" у нас, в която се очаква отново да се включат и много читалища, издателства и неправителствени организации, в десетки библиотеки и книжарници в страната ще се проведат интересни срещи със свободен вход с автори, дискусии и представления, ще бъдат организирани уъркшопи и творчески изяви, тематично свързани с четенето, както и публични четения под музикален съпровод и най-разнообразни арт изяви и атрактивни игри /дори и по пижами!/ с цел стимулиране на креативността и вдъхновението.В събота - 19 януари, не само във Франция, но и в много европейски страни, библиотеките и книжарниците ще предложат на всички приятели на книгата и четенето възможността да преоткрият по един забавен и празничен начин богатството на техните хартиени и дигитални колекции, да научат повече за най-новите издания, да обменят идеи, да се срещнат и с любими автори, илюстратори, разказвачи на интересни истории, допълват от Сдружение „Словеса\". Голямата амбиция на инициаторите на „Нощта на четенето\" е да направят необходимото библиотеките и книжарниците да са по-привлекателни, по-приветливи и по-интересни за всички, които обичат общуването с хубавите книги, но и за всички онези, които към днешна дата по една или друга причина все още са далеч от тях.  ", "date": "2019.01.10", "title": "България  се включва в третото издание на „Нощта на четенето” "}
{"url": "http://www.cross.bg/fosfati-fosfatite-dobavka-1593547.html", "text": "/КРОСС/ Добавка, използвана за увеличаване на срока на годност и за подобряване на вкуса на продукти като бекон, колбаси и газирани напитки, може да ви докара мързел и забавен метаболизъм, предупреждават американски учени.Специалисти от Тексаския университет са установили в изследвания с мишки и хора неблагоприятните ефекти от прекомерния прием на фосфат - често консумирана добавка в западната диета. Смята се, че около една четвърт от възрастните приемат три пъти по-голямо количество от въпросната добавка в сравнение с препоръчителното, съобщава в. \"Дейли мейл\", цитиран от БТА.Резултатите от проучванията са поредните, които изтъкват необходимостта нивата на фосфати в хранителната индустрия да бъдат намалени, отбелязват учените.В първото изследване специалистите разделили мишки на две групи. Гризачите били хранени по един и същ начин с единствената разлика, че в менюто на едната група било утроено количеството на фосфатите. Изследователите установили, че мишките, които 12 седмици били подложени на изобилстваща от фосфати диета, в края на периода прекарвали по-малко време от останалите на бягащата пътечка. При въпросните гризачи била отчетена и понижена способност да изгарят мазнини. Допълнителен анализ установил и промени в над 5000 гена с роля в преработването на мастните киселини и метаболизма.Авторите на проучването след това изследвали ефекта от повишени фосфатни нива и физическата активност при 1600 души. В края на едноседмичен период учените стигнали до извода, че повишеното ниво на фосфатите в кръвта се свързва с понижена физическа активност.Освен като добавка в хранителната индустрия, фосфатите се съдържат естествено и в някои храни - ядки, яйца и млечни продукти.Експерти от британската Национална здравна служба предупреждават, че прекомерното количество фосфати в кръвта може да причини зачервяване на очите, кожен сърбеж, отслабване на костите, и да повиши риска от сърдечносъдови заболявания. Излишните фосфати в тялото се отстраняват от бъбреците, което означава, че \"свръхнатоварване\" с добавката може да създаде проблем за хората с увреден орган. ", "date": "2019.01.10", "title": "Добавка в колбасите и газираните напитки предизвиква мързел"}
{"url": "http://www.cross.bg/voenen-satelita-sputnik-1593553.html", "text": "/КРОСС/ Камерите на телевизионния канал FOX уловиха как руски военен спътник навлиза и се разпада в земната атмосфера. Става дума за сателита \"Космос-2430\", който планирано е пенсиониран и оставен да изгори при навлизане, пише Лента.ру.Записът е станал по време на крикет мач в Нова Зеландия, а много от жителите на островната държава са наблюдавали изгарянето на сателита, мислейки го за метеорит. От командването на космическата отбрана на Северна Америка първи обявиха, че става дума за военен спътник.\"РИА Новости\" информира, че на 5 януари спътникът е привършил своите ресурси, като планирано е изгорял на 100 километра надморска височина.Апаратите от серия \"Космос-2430\" са предназначени да откриват пускове на балистични ракети и да възвестяват армията на Русия за това. На практика те първи биха засекли не само тестови пускове, но и започването на масирана ядрена атака. Първият сателит от серията е изстрелян през 2007 година, като орбитата му е силно елиптична.\n\t\t\t\t\t", "date": "2019.01.10", "title": "Заснеха изгарянето на руски военен спътник"}
{"url": "http://www.cross.bg/parking-tazi-godina-1593537.html", "text": "/КРОСС/ Нов буферен паркинг със 193 паркоместа ще заработи в началото на август тази година на метростанция „Стадион Васил Левски\" в центъра на София.Центърът за градска мобилност, който вече стопанисва буферните паркинги, обяви обществена поръчка за довършване на съоръжението, така че то да започне да се ползва от гражданите. В рамките на 6 месеца фирма „Калистратов груп\" ООД ще ремонтира обекта. Той ще стане достъпен в средата на август 2019. Подземният паркинг ще предлага и услугата \"Паркирай и пътувай\",  която представлява съчетание на ползването на лично превозно средство и  безплатно паркиране срещу ползване на метрото.В програмата за тази година е предвидено да се ремонтират още два паркинга - подземният до Централна гара, който има 73 паркоместа и един надземен в район „Надежда\". ", "date": "2019.01.10", "title": "Нов паркинг ще заработи до метростанция \"Стадион Васил Левски\" в София"}
{"url": "http://www.cross.bg/leva-godina-litza-1593535.html", "text": "/КРОСС/ Започна данъчната кампания за 2019 година. Декларации за доходи на физическите лица през 2018 година се подават до 30 април, а за печалбата на юридическите лица до 1 април, защото 31 март е почивен ден. Това каза пред журналисти днес Боряна Георгиева, директор на дирекция в Националната агенция по приходите.Декларации се подават, както обикновено по три начина - в офисите на НАП, през \"Български пощи\" ЕАД и по електронен път.Няма промяна в условията за ползването на отстъпка за дохода на физическите лица. Тази отстъпка е до 5 процента от данъка за довнасяне, но не може да е повече от 500 лева, а данъкът да е платен с електронен подпис или с персонален идентификационен код /ПИК/.НАП вече е издала стотици хиляди ПИК, които се ползват за плащане на данъци и получаване на всякакъв вид справки от приходната администрация, посочи Росен Бъчваров, говорител на НАП.НАП вече е приела над 90 декларации за доходите на физическите лица, други 500 декларации се обработват, съобщи Боряна Георгиева.Отстъпки могат да ползват и родители на едно дете - до 200 лева от дохода на единия родител, до 400 лева за две деца и до 600 лева за три или повече деца. Родителите на деца с увреждания могат да ползват данъчна отстъпка до 2000 лева, припомниха от НАП.Офисите на НАП ще работят по време на данъчната кампания с плаващо, и ако е необходимо с - удължено работно време. В офисите на НАП данъците могат да се плащат с кредитни или дебитни карти - миналата година по този начин са платени 90 млн.лева задължения. С банкови карти може да се платят и задължения и за друго лице, уточниха от НАП.От приходната агенция припомниха, че минималния осигурителен доход от началото на годината се качва от 510 на 560 лева, максималния - от 2600 на 3000 лева, а осигурителния доход за земеделските стопани от 350 на 400 лева. Здравната вноска за трайно безработните ще бъде поне 22.40 лева за януари и трябва да се плати до 25 февруари.През миналата година физическите лица са подали около 600 000 данъчни декларации, от тях 34 процента са подадени по електронен път. В НАП отчитат трайна тенденция за намаляване на хората, които не подават данъчни декларации или пък я подават с непълни данни, съобщи Росен Бъчваров. По думите му причината е в лесната услуга, която НАП предлага.През 2020 година НАП ще предложи ново облекчение - данъчната декларация на лицето ще е предварително попълнена от администрацията, защото НАП ще разполага с данни за дохода на хората с трудови договори. В документа само ще се допълва информация за други, допълнителни доходи - например от продажбата на ценни книжа, посочи Росен Бъчваров. ", "date": "2019.01.10", "title": "НАП: Родители на деца с увреждания ползват 2000 лв. необлагаем доход"}
{"url": "http://www.cross.bg/rymuniya-predsedatelyat-suveta-1593536.html", "text": "/КРОСС/ В Румъния днес ще се проведе официалната церемония по поемане на ротационното председателство на Съвета на ЕС.В рамките на европредседателството на Букурещ трябва да се проведат няколко ключови за Съюза събития, сред които избори за нов европарламент и Брекзит. В румънската столица се очаква да пристигнат председателят на ЕК Жан-Клод Юнкер и председателят на Европейския съвет Доналд Туск.", "date": "2019.01.10", "title": "Официална церемония в Румъния за поемане на председателството на Съвета на ЕС"}
{"url": "http://www.cross.bg/chast-izdanie-tyrnira-1593539.html", "text": "/КРОСС/ Актьорът Юлиан Вергов и певицата Маги Джанаварова ще бъдат част от звездния тим посланици на изключително силното четвърто издание на турнира Sofia Open 2019.Вергов вече публикува в социалните мрежи видео, с което закачливо анонсира страхотните емоции, които предстоят от 3 до 10 февруари 2019 година. Той отправя и закана към топтенисистите, които са потвърдили участие в надпреварата от категория ATP 250, и българските любимци Димитър Кузманов и Адриан Андреев, които се включват с \"уайлд кард\" директно в основната схема.Самият Юлиан Вергов се интересува от тенис и се изправя на корта срещу дъщеря си Алена, която тренира в столичен клуб. Пред организаторите актьорът разкри, че тя е избрана заради уменията си да бъде част от младите тенисисти, които ще подават топки по време на мачовете от турнира.Певицата Маги Джанаварова пък за поредна година ще бъде част от най-голямото тенис събитие в българската столица. Предишните години тя впечатли и участници, и публика с музикалните си изпълнения. Маги също така е фен на тениса.Освен бившият номер 3 и носител на 3 титли от Големия шлем Стан Вавринка (Швейцария), в София ще играят 7 играчи от Топ 30. Сред имената, които са очаквани с нетърпение на корта в \"Арена Армеец\" са любимият и ексцентричен французин Гаел Монфис, устремилият се към топ 10 в света Карен Хачанов (Рус), шампионът в Мастърса на новото поколение Стефанос Циципас (Гър), Данийл Медведев (Рус), който стигна до финала в Бризбън, Николоз Басилашвили (Груз), Фернандо Вердаско (Исп). Очаква се и шампионът от първото издание на турнира в София през 2016-a Роберто Баутиста Агут (Исп), който само преди дни триумфира в Доха.Участие заявиха още: Андреас Сепи (Италия), Мартон Фучович (Унгария), Мартин Клижан (Словакия), Адриан Манарино (Франция), Матю Ебдън (Австралия), Робин Хаасе (Холандия), Михаил Кукушкин (Казахстан), Матео Беретини (Италия), Ян-Ленард Щруф (Германия), финалистът в София от 2018 г. Мариус Копил (Румъния), шампионът от третото издание в България Мирза Башич (Босна и Херцеговина), Денис Истомин (Узбекистан) и Ласло Джере (Сърбия). ", "date": "2019.01.10", "title": "Актьор и певица са първите ВИП-посланици на Sofia Open"}
{"url": "http://www.cross.bg/mobilnost-radev-bulgariya-1593540.html", "text": "/КРОСС/ Президентът Румен Радев изпрати писмо до председателя на Европейския парламент Антонио Таяни по повод проблемите с т. нар. пакет \"Мобилност 1\", съобщиха от прессекретариата на държавния глава.\"Пакетът \"Мобилност 1\" и измененията на съществуващите директиви и регламенти предизвикаха бурни реакции през изминалата година. Дискусии се водиха както на ниво засегнати държави членки, така и на ниво Европейска комисия, Европейски парламент и Съвет на ЕС. Предложените към днешна дата за гласуване текстове са несправедливи за България. Предвидените законодателни промени са в разрез с устоите на единния европейски пазар и нарушават принципите за свободното движение на стоки, хора, услуги и капитали в рамките на Общността\", заявява в писмото си Радев.Според него  формираният общ подход по текстовете в пакета \"Мобилност 1\" и включените мерки дискриминират българския транспортен бранш.\"България ще претърпи сериозни загуби и икономическото ѝ изоставане от останалите страни-членки ще се задълбочи. Тежкотоварният автомобилен бизнес в България има огромно значение за икономиката на нашата страна, както като принос към брутния вътрешен продукт, така и като трудова заетост\", пише още президентът.Той заявява, че застава зад исканията на българските автомобилните превозвачи.\"Изразявам своята подкрепа към тяхната позиция. Справедливите им искания следва да бъдат разгледани, а внесените от българска страна законодателни предложения по пакета \"Мобилност 1\" - отчетени\", допълва Радев.Държавният глава изразява своята убеденост, че пакетът \"Мобилност 1\" ще бъде финализиран на основата на справедливи и балансирани решения, като се зачетат основните принципи на ЕС и правилното функциониране на Европейския вътрешен пазар. ", "date": "2019.01.10", "title": "Радев подкрепи превозвачите с писмо до Таяни: Правата им са нарушени"}
{"url": "http://www.cross.bg/pravitelstvo-zayavi-bulgarskoto-1593542.html", "text": "/КРОСС/ „Българските евродепутати се справиха със задачата да бъде отложено гласуването на Пакета „Мобилност\", нека сега и българското правителство да последва техния пример.\" заяви зам.- председателят на ПГ на „БСП за България\" Георги Свиленски на протеста в Брюксел.„Когато се внасят предложения, като пакета \"Мобилност\", трябва да се търси основно компромис в рамките на Съвета на Европа. Тази възможност беше пропиляна по време на българското председателство. В този смисъл реакцията на правителството закъсня\", заяви депутатът Димитър Данчев.Тримата народни представители обясниха, че престои да се чуят мненията на координаторите в транспортна комисия - дали гласуваните днес от комисията доклади ще влязат за гласуване в пленарна зала. Единият от докладите е приет, а другите два не са. „За да се избегнат бъдещи подобни ситуации, е хубаво да се взима становище на ниво правителство и Съвет на ЕС и когато се защитава национален интерес да бъдат потърсени предварително съмишленици и съюзници в предстоящите гласувания. Крайно време е българското правителство да потърси коалиция, заедно със страните, които биха ни подкрепили.\", заяви народният представител Манол Генов.  На протеста присъстваха над 1000 души - български, румънски и полски превозвачи и синдикати.", "date": "2019.01.10", "title": " Депутати от левицата в Брюксел: Реакцията на правителството по пакет \"Мобилност\" закъсня"}
{"url": "http://www.cross.bg/stoiikov-prof-balabanova-1593541.html", "text": "/КРОСС/ Пловдив е в трескава подготовка за предстоящото голямо откриване на Европейска столица на културата, наситено с артистични изненади за дългия уикенд под мотото „Ние сме всички цветове\". Едно от знаковите места за жителите и гостите на Пловдив е романтичния и магнетичен Стар град.„Немислимо би било, ако в празничната еуфория не се включи и най-духовното място за изкуство и култура, управлявано от ОИ „Старинен Пловдив\". В откриващия уикенд той ще се обозначи на артистичната карта с изложба, модно ревю, поредица от отлично подбрана програма камерни концерти и визуално шоу на открито\", сподели директорът на Института Йордан Илиев.„Заложили сме на съчетанието „класика - модерност\", за да продължим да показваме новото лице на Стария град. В емблематичната Балабанова къща ще строим естествения мост между изобразително изкуство и музика. Вярвам, че ще подарим незабравими емоции за публиката. За всички събития от нашата програма входът е свободен\", разказа още Йордан Илиев.На 11.01. ще бъде открита изложба на доц. д-р Георги Трифонов, веднага след това започва камерния концерт „Юбилеи\".На 12.01. програмата продължава с камерен концерт „Традиции\", а от 18 ч. в същия ден ще бъде представен лазерен визуален спектакъл „Български мистерии\" на фасадата на къщата -музей „Златю Бояджиев\".На 13.01. в матине с начало 11 ч. ще завърши поредицата ювелирни концерти с млади инструменталисти, а за финален акорд публиката ще наблюдава модно ревю на студенти на доц. д-р Георги Трифонов.Елегантният салон на Балабанова къща ще посрещне инструменталистите проф. Александър Спиров, проф. Ромео Смилков, Велислава Стоянова и Евридика Вълчева, д-р Надя Петрова и Димитър Димитров, ДВФ „Омайниче\", хор „Тримонциум\" с диригент Ваня Атанасова, Фолклорен ансамбъл „Тракийска младост\" към СУ „Любен Каравелов\". Куратор на камерните концерти е акад. проф. Николай Стойков - композитор, професор по композиция и хармония, почетен гражданин на Пловдив.Откриване на изложба „От Античност към Съвремие\" - живопис, рисунка, пластикана доц. д-р Георги ТрифоновМясто: Балабанова къща (вестибюл)Начало: 17:30 ч.Камерен концерт „Юбилеи\"посветен на 120 години от рождението на Панчо Владигерови 110 г. от рождението на Марин ГолеминовМясто: Балабанова къщаНачало: 18:00 ч. Времетраене: около 50 мин.Програма:П. Владигеров - Н. Стойков „Шопски танци в памет на Владигеров\"Солисти: проф. Ал. Спиров - цигулка и проф. Ромео Смилков - пианоМ. Големинов: „Медитация\" и „Танц за четири ръце\" - транскрипция Н. СтойковСолисти: Велислава Стоянова и Евридика Вълчева - пианоФ. Лист: „Химн на Св. св. Кирил и Методий\"Солист: проф. д-р Ромео Смилков - пианоН. Стойков: „Концертино за гайда и пиано\"Солисти: д-р Надя Петрова - пиано, д-р Иван Георгиев - гайдаФ. Кутев: „Лале ли си, зюмбюл ли си\"Н. Стойков: „Хумореска\"Изпълнява: Хор „Тримонциум\", диригент Ваня АтанасоваКамерен концерт „Традиции\"Място: Балабанова къщаНачало: 16:00 ч. Времетраене: около 50 мин.Програма:Н. Стойков: „Старият албум\" - „Ориентале\" и „Ах, доброто старо време!\"- две пиеси за пианоСолист: проф. д-р Ромео Смилков - пианоВл. Панчев: „Надсвирване\" за соло пианоСолист: проф. д-р Ромео Смилков - пианоН. Стойков: „Тропанки\"Солист: Велислава Стоянова - пианоМария и Георги Найденови: Малка фолклорна сюитаИзпълнява: Фолклорен ансамбъл „Тракийска младост\" към СУ „Л. Каравелов\"Две песниИзпълняват: Детска вокална формация „Омайниче\" с ръководител Таня ОрмановаМясто: Балабанова къщаНачало: 17:00 ч. Времетраене: 15 мин.Прожекция на филма „Старият албум\" за живота и творчеството на акад. проф. Николай Стойков - композитор, професор по композиция и хармония, почетен гражданин на ПловдивМясто: Къща на д-р Ст. Чомаков, постоянна експозиция на Златю Бояджиевул. „Съборна\" №18Начало: 18:00 ч. Времетраене: 40 мин.Музикален поздрав от вокална формация „Сирун\"Музикално - лазерен спектакъл „Български мистерии\" с „Дани Лазер шоу\"Камерен концерт „Млади инструменталисти\"Място: Балабанова къщаНачало: 11:00 ч. Времетраене: около 40 мин.Програма:Л. В. Бетховен: Соната F-Dur - финалН. Стойков: „Калугерине\"Солист: Димитър Димитров - пианоД. Ненов: две миниатюриФ. Сай: Вариации по ПаганиниСолист: Велислава Стоянова - пианоН. Стойков: „Ранни песни\"Солисти: Денис Иванов - баритон и Велислава Стоянова - пианоН. Стойков: „Пеперуда одеше\"Н. Стойков: „Танц върху жарава\"Солисти: Емили Тонева и Светослав Кифудин от Музикален клуб „Весела\" гр. Габрово, с ръководител Весела Пенева - носител на Златна лира 2018 г.Място: Балабанова къщаНачало: 12:00 ч.Модно ревю на млади дизайнери с преподавател доц. д-р Г. ТрифоновПартньори на събитията са Академия за музикално, танцово и изобразително изкуство, МОЛ Plovdiv Plaza, Дани лазер шоу, винарна Бендида, минерална вода Бачково.Програмата на ОИ „Старинен Пловдив\" в детайли можете да намерите също на страницата: , както и на хартиен носител в брошурите на Фондация „Пловдив 2019\". ", "date": "2019.01.10", "title": "Старият град с артистични изненади за откриването на Пловдив – Европейска столица на културата"}
{"url": "http://www.cross.bg/detza-bulgariya-lechenieto-1593544.html", "text": "/КРОСС/ Родители на деца, страдащи от Спинална мускулна атрофия ще заведат дело в Европейския съд по правата на човека срещу България заради бездействие. Те уточниха, че през последните три години са настоявали заболяването да бъде включено в списъка с редки заболяванияПо-рано днес от Министерството на здравеопазването съобщиха, че ведомството е започнало процедура за включването на СМА в списъка на редките заболявания, за да може НЗОК да реимбурсира лечението на заболяването с лекарствения продукт \"Nusinersen\".Родителите обаче припомниха, че лечението с този медикамент е било одобрено миналата година от Европейската агенция по лекарства и някои български деца се лекуват на собствени разноски в Италия и в Германия. Терапията предвижда поставянето на 1 инжекция с медикамента през 4 месеца, като цената й е 125 хил. долара. Лечението е до живот.Терапията с медикамента, осигуряването на количка, последващото обгрижване, рехабилитацията на детето и поддръжката на апаратура в домашни условия са безплатни, уточниха родителите. В България НЗОК плаща за рехабилитация по 10 дни през три месеца, като родителите сами плащат за останалите дни, в които се извършва тя.Родителите на болните деца изразиха мнение, че ако лечението се извършва в България, биха се върнали да живеят в страната ни. Те са категорични, че качеството на рехабилитацията е на много добро ниво. ", "date": "2019.01.10", "title": " Родители на болни деца завеждат дело срещу България в Страсбург "}
{"url": "http://www.cross.bg/dulgiya-antonov-maiistora-1593545.html", "text": "/КРОСС/ Софийският районен съд решава дали да остави за постоянно в ареста двамата мъже, които откраднаха 15 картини на Владимир Димитров-Майстора и Димитър Киров от дома на родственика на Майстора - Павел Антонов. Освен ценните платна, тандемът взел от къщата сабя с ножница, цигулка в калъф и пишеща машина.27-годишният Виктор Марев - Чочо и 42-годишният Антон Антонов - Амет бяха доведени с белезници в съдебната зала. Прокуратурата иска районните магистрати да наложат най-тежката мярка за неотклонение \"задържане под стража\".Преди началото на съдебното заседание Антон Антонов заяви, че единият от задържаните търговци на изкуство Атанас Йончев, известен като Наско Дългия, е поръчал кражбата на платната.\"Антикварист е. Наско Дългия му викат. Аз въобще не знам кой е Майстора. Съгласихме се да откраднем картините, защото той ни каза, че ще ни даде 5000 лева. Съжалявам много. Поръчано е всичко това, разберете\", каза още Амет.Той допълни, че преди години също е \"имал работа\", поръчана от Дългия.За престъплението, което е извършено в условията на опасен рецидив, Антон Антонов и Виктор Марев могат да получат от 3 до 15 години затвор ", "date": "2019.01.10", "title": " Един от крадците на картините на Майстора: Наско Дългия ни обеща 5000 лева "}
{"url": "http://www.cross.bg/paket-mobilnost-promenite-1593543.html", "text": "/КРОСС/ Представители на политическа партия „МИР\" протестираха пред сградата на Европейската комисия в София срещу промените в европейските регулации, свързани с транспорта. С призиви \"Вие ще си ходите ли на 4 седмици?\", „Днес камионите, а утре хората\", „Европа на две скорости = камион без скорости\", „Събудете се, наред са автобусите!\", членове и привърженици на партията поискаха промените в пакет „Мобилност 1\" да бъдат спрени. Според тях текстовете са в разрез с българските интереси и ще доведат до сериозни проблеми и фалит за българските превозвачи.„Българското правителство проспа възможността да защити националните ни интереси при обсъждането и приемането на текстовете от пакета „Мобилност 1\", заяви Симеон Славчев, председател на ПП „МИР\". По думите му по време на европредседателството целият европейски елит беше в София, но българският национален интерес е отсъствал. „В момента е цинично същите тези хора да протестират заедно с превозвачите пред Европейския парламент, тъй като не свършиха нищо на практика и не застанаха срещу политиката на Брюксел за „Европа на две скорости\", категоричен бе Симеон Славчев.Днес Комисията по транспорт в ЕП гласува текстовете от първия пакет „Мобилност\", на фона на протести на български и румънски превозвачи в Брюксел. От партия „МИР\" отново предупредиха, че промените по първия пакет „Мобилност\" засягат директно над 30 000 български семейства и ще нанесат щети за българската икономика ще бъдат над 1 милиард лева. Те призоваха за адекватни действия преди гласуването и на Втория пакет за мобилност, засягащ автобусните превози, в който отново са заложени дискриминационни условия.", "date": "2019.01.10", "title": "ПП „МИР” протестира пред сградата на Европейската комисия в София"}
{"url": "http://www.cross.bg/mlad-muzh-zagina-pri-katastrofa-kraii-plovdiv-1593526.html", "text": "/КРОСС/ Млад мъж загуби живота си в катастрофа, съобщиха от пловдивската полиция. Около 22.30 часа снощи в Районното управление в село Труд постъпила информация, че между селата Маноле и Рогош лек автомобил „Мерцедес\" се блъснал в дърво вдясно извън пътя.Пристигналите на място екипи на полицията и спешна медицинска помощ констатирали смъртта на 24-годишния водач на колата. Според първоначалните данни, инцидентът настъпил поради движение с несъобразена с пътната обстановка скорост и загуба на контрол.По случая е образувано досъдебно производство, уведомен е дежурен районен прокурор.", "date": "2019.01.10", "title": "Млад мъж загина при катастрофа край Пловдив "}
{"url": "http://www.cross.bg/myzeii-plovdiv-istoricheski-1593524.html", "text": "/КРОСС/ В навечерието на откриването на Европейската столица на културата, изложбата, с която „Пловдив 2019\" дава старт на важната година, вече зае мястото си в един от емблематичните складове в Тютюневия град. „ДИМ. Истории за тютюна\" е експозиция, която разказва за Пловдив и България през историята на тютюна. Тя обхваща последните близо 150 години, тръгвайки от никотиновите следи в Османската империя, през Първото пловдивско изложение, модернизацията на обществото, войните и следващите ги бежанци, работническите бунтове, диктатурите на XX в., външната политика на България, икономически възходи и крахове.\"Миризмата на тютюн се завърна в складовете, заедно с множеството експонати и текстове, събрани от екипа. Изложбата се разполага в четири зали на общо 2000 кв.м , на двата етажа от сградата, където фондацията премести ядрото на големия европейски проект.„ДИМ. Истории за тютюна\" ще бъде открита на 11 януари, петък, от 18.00 часа и ще може да бъде разгледана до 30 март. На откриването ще присъстват близо 889 представители на семейството на европейските столици на културата, както и 30 кореспонденти на международни медии. С изложбата „Пловдив 2019\" посреща първите си гости. Тютюневите истории са разказани с много образи, живи и въздействащи. За това помагат включените материали от над 20 институции от цялата страна, които представят ценни предмети, архивни видео материали, десетки фотографии и документи, както и блестящи произведения на изкуството, собственост от Градска галерия - Пловдив. Сред тях са творби на Георги Божилов - Слона, Христо Стефанов и др. Специално място в експозицията заемат работите на специално поканените съвременни художници Стефан Николаев, Алла Георгиева, но и представянето на писателя Георги Господинов с режисираната от Явор Гърдев радио пиеса \"D.J.\", всички интерпретиращи тютюневата тема, в контекста на идеите за свободата и ограниченията, на изкуството и любовта. В изложбата ще бъде показана и една уникална частна цигарена колекция, тази на Димитър Георгиев.Екипът включва куратора Весела Ножарова, авторите на историческото проучване и текстове: доц. д-р Михаил Груев, гл.ас.д-р. Борис Стоянов, д-р Станислава Груева, автора на визуална среда д-р Димитър Воденичаров; дизайнера Калина Димитрова и мултимедия Калин Серапионов.\"ДИМ. Истории за тютюна\" се осъществява в сътрудничество с БНТ, БНР, програма Христо Ботев, Държавен архив - София, Държавен архив - Пловдив, Държавен архив - Кърджали, Народна библиотека „Иван Вазов\" - Пловдив, Национален военноисторически музей - София, Национален исторически музей - София, Национален литературен музей - София (Къща-музей „Димитър Димов\"), Национален политехнически музей - София, Национална филмотека, Регионалния етнографски музей - Пловдив, Регионален исторически музей - Пловдив, Регионален исторически музей - Асеновград, Регионален исторически музей - Благоевград, Регионален исторически музей - Смолян, Регионален исторически музей - Хасково, Градска художествена галерия - Пловдив, Градска художествена галерия - Варна, сайт „Изгубената България\", Гражданска група \"Станимашка Фотографчийница\", Илюстрация БѢло море, частна колекция на Димитър Георгиев.", "date": "2019.01.10", "title": "Изложбата “ДИМ. Истории за тютюна“ вече превзе двата етажа в СКЛАД"}
{"url": "http://www.cross.bg/tomov-yzynov-lekarstva-1593527.html", "text": "/КРОСС/ Разраства се скандалът около изчезналите скъпи лекарства от Комплексния онкологичен център Враца. Преди 3 дни отговарящия за аптеката в здравното заведение подал сигнал в полицията за липсващи големи количества скъпо струващи медикаменти. А тази сутрин е получен сигнал за извършен побой над него от управителя на здравното заведение д-р Григор Томов, разказва Дарик радио.Новината за побоя съобщи бащата на потърпевшия мъж - известен фармацевт и общественик във Враца - Иван Узунов. По думите му това е прецедент в  здравната система - ръководител да напада и заплашва по такъв начин подчинен.  „Синът ми Николай Узунов се страхува за живота си и за живота на своето семейство. Психически се е сринал. Ще подаде жалба в полицията., а утре организирам пресконференция за случая, на която са поканени освен медии и представители на Българския лекарски съюз\", обяви Иван Узунов.Пред Дарик обвиненият за побоя д-р Григор Томов категорично отрече това да се е случвало и обяви, че ще потърси адвокат. „Всеки може да говори каквото си пожелае, истината е една и тя ще излезе наяве и за кражбата, и за други работи. Някой бяга пред вятъра, защото не си е свършил работата\", каза Томов. За откраднатите лекарства обясни, че все още не може да се каже точната сума на липсите, тъй като е имало и външна намеса в сървъра, но със сигурност става дума за над 100 хил.лв.„В момента се опитваме да осигурим непрекъснатост на лечението на нашите болни и на тези, които продължаваме да приемаме\", коментира още д-р Томов. ", "date": "2019.01.10", "title": "Нов скандал около откраднатите лекарства за онкоболни във Враца"}
{"url": "http://www.cross.bg/zvyka-aydio-sound-1593520.html", "text": "/КРОСС/ LG Electronics (LG) ще зарадва любителите на домашното кино и качествения звук с представянето на новата си линия от аудио системи Sound Bar на изложението CES 2019 в Лас Вегас.Новите аудио системи на LG са с още по-добро качество на звука, благодарение на съвместната работа на компанията с Meridian Audio, пионери в разработването на устройства с висококачествен звук. Системата има смарт фунционалност и модерен дизайн, който позволява на силния многоизмерен звук да достигне до всички кътчета на стаята. Интегрирането на изкуствен интелект е причината системата Sound Bar да е отличена с две награди за иновативност от изложението за моделите SL9YG и SL10YG.Партньорството на LG с Meridian позволява на компанията да продължава да подобрява качеството на звука на своите продукти, като иновациите са част и от трите нови модела на Sound Bar - SL10YG, SL9YG и SL8YG. С над 25 години отпит като едни от пионерите в цифровата обработка на сигнали, Meridian с тяхната Bass & Space технология дават на звука перфектно качество, кристална чистота и силен бас. Заедно с Image Elevation технологията, която е проектирана да даде дълбочина на звука, Meridian създава истинско кино преживяване, със сила на звука като никоя друга система.Новата аудио система на LG има възможност да миксира няколко аудио канали, като създава абсолютен звуков баланс. Технологията на Meridian Upmix повишава дълбочината на звука и подобряване яснотата на гласовете и водещите инструменти.Моделите на Sound Bar SL10, SL9 и SL8 поддържат Dolby Atmos и DTS:X, като тези две техологии ще позволят на потребителите да се насладят на реалистичен съраунд звук, който идва от много страни и е с различна дълбочина. Новите премиум аудио системи на LG повишават качеството на звука, като го доближават до качеството в студиата.Аудио системата Sound Bar предлага и смарт функция за изкуствен интелект с вградения Google Assistant, който позволява работа с устройството с гласови команди. Подребителите могат да увеличат звука с команда \"Хей Google, увеличи звука\" или пък \"Хей Google, коя е тази песен?\" при слушане на музика.  Системата може да се свърже и с други устройства на LG, за да бъдат управлявани и те с гласови команди.Новите аудио системи Sound Bar имат изчистен и стилен дизайн, който изключително много подхожда на OLED телевизорите на LG. Със своите компактни 57mm дълбочина, LG SL9 моделът може да постви директно на стената и да спести пространство и да се впише във всеки интериор. Интегрираният сензор със жироскоп изчислява позицията на устойството в стаята за да осигури оптимално разпръскване на звука.\"Новите LG аудио системи Sound bar създават невроятно преживяване за потребителите, благодарение на партньорството ни с Meridian и с включването на изкуствен интелект.\", казва Ким Да-чул , ръководител на отдела за аудио и видео в LG's Home Entertainment Company. \"Висококачествния звук и разнообразието от продукти превръщат домашното развлечение в още по-удовлетворяващо преживяване, което е провокирано и от голямото търсене на премиум аудио системи с впечатляващо качество на звука, модерен дизайн и по-голямо удобство при използване.\"Посетителите на изложението CES 2019 ще могат да се насладят от първа ръка на новите аудо системи на LG Sound Bar на щанда на компанията. ", "date": "2019.01.10", "title": "LG представя новата си аудио система Sound Bar 2019 на изложението CES в Лас Вегас"}
{"url": "http://www.cross.bg/komisiya-makron-dnes-1593530.html", "text": "/КРОСС/ Комисията по транспорт на Европейския парламент подкрепи днес предложението камионите, извършващи товарни превози в ЕС, да се връщат веднъж на три седмици в държавата, където е регистрирана фирмата собственик. Освен, че камионът трябва да се връща в отправната точка както и, че превозвачите не могат да спят в кабините, а трябва да нощуват в хотел. Гласуването става, докато пред сградата се провежда масов протест против пакета \"Макрон\".Това не е окончателно решение и въпросът предстои да бъде обсъден в пленарната зала на ЕП.Транспортната комисия одобри само един от трите доклада, които разглеждаше днес и които засягат също условията за извършването на международни пътни превози. Отхвърлени бяха двата доклада, свързани с почивките на водачите и техните възнаграждения. Предстои по-късно днес евродепутатите от комисията да решат как ще продължат работата по тези теми и засега не е известно какви текстове ще бъдат подложени на гласуване в пленарната зала - същите, променени или нови.Днешното решение е само стъпка от очертаването на становището на ЕП в преговорите с Европейската комисия и Съвета на ЕС.Българските депутати изригнаха, че това е най-лошия вариант за България и се връщаме назад.Преди началото на заседанието пред ЕП в Брюксел днес се събраха стотици шофьори от България, Румъния и Полша, които протестираха срещу опитите условията на техния труд да бъдат променени. Протестът бе подкрепен от български евродепутати от всички групи, а в залата на заседанието присъства министърът на транспорта Росен Желязков.Припомняме, ден по-рано трима български евродепутати Петър Курумбашев, Андрей Новаков и Ангел Джамбазки се опитваха да намерят начин да имат право на глас на днешното заседание на транспортната комисия на Европейския парламент.Други български евродепутати, представители на европейското политическо семейство се опитваха да заместят колегите си от други страни, за да може да има баланс при гласуването.Причината за тези усилия е липсата на представител на България в транспортната комисия на Европарламента.Според българския бизнес спорни са точките за нощувките в кабината, прибирането в страната, от където е фирмата и прилагането на Директивата за командированите работници при каботажни превози в други страни. Още преди месеци превозвачите ни заплашиха с референдум за излизане на страната от ЕС, ако исканията им не бъдат изпълнени.В Брюксел по време на обсъждането на промените в ЕП пред сградата имаше протест на транспортните фирми, на него присъства и министър Росен Желязков. Свои представители също така заявиха, че ще изпратят и от БСП, които обвиняват правителството, че е предало превозвачите.Когато българските протестиращи чуха новината не останаха никак доволни и не искаха да си тръгват. Те се заканиха това да не е последния протест.Превозвачи се срещнаха и с президента Румен Радев, който призова за обединение на всички институции в защита на сектора. Преди това правителството заяви пълната си подкрепа срещу предлагания и т.нар. пакет \"Макрон\".Съпротивата започна с протести на транспортни фирми още през пролетта, а премиерът Бойко Борисов се опита да убеди френския президент Емануел Макрон и германския канцлер Ангела Меркел в София да променят позициите си предложените изменения.Въпреки че през юни месец евродепутатът Новаков обяви пълна победа по пакета \"Макрон\", Борисов тогава предупреди, че гласуването на промени в транспортната комисия е само първото и не може да се тълкува като победа над Макрон. ", "date": "2019.01.10", "title": " Европейският парламент отхвърли исканията на българските превозвачи "}
{"url": "http://www.cross.bg/vodesht-akademiyata-hart-1593529.html", "text": "/КРОСС/ Тазгодишната церемония за филмовите награди \"Оскар\" ще бъде без водещ за втори път в историята си.Първоначално Филмовата академия покани актьора и комедиант Кевин Харт да води тазгодишната церемония, но бързо се отказа заради негови изказвания против ЛГБТ обществото. Харт опита да се извини няколко пъти с надеждата да запази поканата си от Академията, но това така и не се случи.Новината, че церемонията ще бъде водещ беше потвърдена от сп. \"Варайъти\". Според тяхната информацията Академията не успяла да се спре на нов водещ, защото всички били \"проблематични\".Това се случва едва за втори път в историята на Оскарите, но не е непременно лошо - вероятно церемонията ще бъде по-кратка от обикновено.Друг проблем, с който Академията се бори тази година е, че не могат да съберат достатъчно подходящи знаменитости, които да раздадат наградите. ", "date": "2019.01.10", "title": "Оскарите ще бъдат без водещ – всички били проблематични"}
{"url": "http://www.cross.bg/bpga-krib-gazova-1593531.html", "text": "/КРОСС/ \"Българската петролна и газова асоциация (БПГА) напуска КРИБ, иска спешна среща с премиера Борисов и изразява категоричното си несъгласие с опита да се протака влизането в сила на закон, вече приет от българския парламент. Това на практика означава продължаване на живота на сивата икономика в структуроопределящ сектор за България, какъвто е производството и търговията с течни горива.\"Това се казва в официална декларация на БПГА, разпространена днес.Ето и нейния пълен текст:ДЕКЛАРАЦИЯНА БЪЛГАРСКАТА ПЕТРОЛНА И ГАЗОВА АСОЦИАЦИЯ1. По повод решение на Министерския съвет от 09.01.2019 г. да внесе в Народното събрание законопроект за отлагане с 6 месеца на влизането в сила на Закона за административното регулиране на икономическите дейности, свързани с нефт и продукти от нефтен произход, Българската петролна и газова асоциация (БПГА) заявява:Членовете на БПГА изразяват категоричното си несъгласие с опита да се протака влизането в сила на закон, вече приет от българския парламент.Това на практика означава продължаване на живота на сивата икономика в структуроопределящ сектор за България, какъвто е производството и търговията с течни горива.Членовете на БПГА изразяват и възмущението си от това, че се предлага отлагане без никаква дискусия и консултации със засегнатия бранш.Нещо повече, смятаме, че се прави целенасочен опит реалната дискусия за ограничаване на контрабандата, ДДС-измамите и други незаконни схеми в сектора, да се измести от спекулации за противопоставяне на големи и малки фирми в бранша и за ограничаване на свободната конкуренция.Заявяваме, че това никога не е било цел на компаниите, членуващи в БПГА. Нееднократно публично сме изразявали мнението си, че в условията на пазарна икономика, трябва да има равнопоставеност между участниците на пазара, която може да се осигури чрез ясни законови правила в сектора.Българската петролна и газова асоциация настоява за среща с министър-председателя по темата, за да представи своята позиция.2. БПГА изразява дълбокото си разочарование от действията на Конфедерацията на работодателите и индустриалците в България, на която е лоялен член.Въпреки това КРИБ изпрати до министъра на икономиката Емил Караниколов писмо, с което се иска отлагане на влизането в сила на закона и в което се правят предложения за промени в текстовете му. Подобно писмо нито е съгласувано с БПГА като член на КРИБ, нито дори сме били информирани за съществуването му.Още повече, преди да се приеме от парламента, законът е минал през период на обсъждане. Тогава е било времето, в което КРИБ е могла да даде свои предложения за изменение на текстовете.В чл. 13, т.1.6 от устава на КРИБ е записано, че всеки от членовете ѝ има право: \"да получава информация за дейността на Конфедерацията и на управителните и контролните ѝ органи\". Вземайки предвид нарушаването на това правило, на извънредно заседание на Управителния съвет на БПГА, провело се на 09.01.2019 г., бе решено да бъде прекратено колективното членство на сдружение \"Българска петролна и газова асоциация\" в КРИБ. ", "date": "2019.01.10", "title": " Петролната и газова асоциация напуска КРИБ и иска среща с Бойко Борисов "}
{"url": "http://www.cross.bg/rogozin-nasa-roskosmos-1593532.html", "text": "/КРОСС/ Ръководителят на Руската космическа агенция Роскосмос Дмитрий Рогозин заяви, че анулирането на поканата да посети САЩ е резултат от \"втората гражданска война в страната\". \"Мисля, че Америка сега е погълната по същество в своята втора гражданска война\", заяви Рогозин в интервю за \"Русия-24\", цитирана от ТАСС.По-рано НАСА публикува изявление, че е информирала руската страна, че посещението на Рогозин в Съединените щати \"трябва да бъде отложено\". НАСА отбеляза, че все още не е определена нова дата за посещението. На 5 януари ръководителят на НАСА Джим Брайдънстайн каза пред \"Вашингтон пост\", че е отменил поканата, след като няколко сенатори са направили възражения. Рогозин е в списъка на лицата, санкционирани от САЩ, заради ролята си в анексията на украинския полуостров Крим през 2014 г., когато бе вицепремиер. Оттогава Рогозин е в \"черния списък\".Днес Рогозин изтъкна, че НАСА е станала жертва на вътрешните борби в САЩ и определи като \"позор\" цялата ситуация със санкционните списъци. \"Това е пълно международно беззаконие и за мен са абсолютно безразлични мотивите, които извадиха хората в администрациите на (Барак) Обама или в сегашния Сенат.\"В същото време говорителят на НАСА Меган Пауърс заяви, че агенцията продължава да се подготвя за посещението на Рогозин в САЩ въпреки критиките във Вашингтон.През октомври Джим Брайдънстайн заяви, че би искал Рогозин да говори в университета Райс (в Хюстън, Тексас) по време на посещението си в Съединените щати. Той също така каза тогава, че администрацията на президента Доналд Тръмп е решила временно да извади Рогозин от списъка със санкионираните, за да може да се възползва от поканата на НАСА.Роскосмос не планира засега да прекъсне контактите си с НАСА въпреки \"неприятната изненада\" с анулираната покана към нейния ръководител Дмитрий Рогозин да посети САЩ. Това писа \"Комерсант\", като се позова на говорителя на Роскосмос Владимир Устименко. Корпорацията прикани да не се преувеличават евентуалните последици.\"Не, всички тези предположения, че незабавно ще се оттеглим от преговорите с НАСА за участие (на Русия) в създаването на окололунна станция \"Гейтуей\" или ще се откажем от други ангажименти, нямат основание. Смятаме да спазваме всички договорености и да следваме подписаните документи... Роскосмос засега няма намерение да действа огледално\", каза на 9 януари Устименко. ", "date": "2019.01.10", "title": "Директорът на \"Роскосмос\": В САЩ се води втора гражданска война, затова не ме искат там"}
{"url": "http://www.cross.bg/ivanova-beshe-aresta-1593533.html", "text": "/КРОСС/ Бившата съдийка Мария Иванова, която е обвинена за пране на над 1,4 млн. евро от измами, излиза от ареста. Това определи окончателно Софийският апелативен съд (САС), след като прецени, че Иванова е в ареста почти 6 месеца и остават само 2 месеца до изтичането на допустимия срок за задържане в досъдебното производство. Междувременно, разследването срещу нея и приятеля ѝ Владимир Бронфенбренер не е към края си и САС прецени, че съдийката може да бъде под \"домашен арест\", съобщи \"Лекс\".Иванова беше арестувана в началото на юли миналата година и обвинена, че с Бронфенбренер са прали пари от извършени измами в Белгия и Франция. Схемата включвала регистрация на \"кухи\" фирми на нискообразовани граждани, по чиито сметки идвали различни суми от Франция, а след това парите били прехвърляни или теглени на каса и предавани на Иванова.Според съдебния състав (Стефан Илиев-председател, Виолета Магдалинчева-докладчик и Калинка Георгиева) формулировката на обвинението не е достатъчно прецизна по отношение на прането на пари, но от разпитите на подставените лица, на които са регистрирани фирми, както и от показания на банкови служители, може да се направи обосновано предположение, че Иванова е знаела, че парите са от извършени измами в чужбина. Според САС обвинението \"все пак не е негодно и е в работен вид\", но прокуратурата трябва да положи усилия да изясни фактите.Апелативните съдии се съгласиха с извода на градския съд, който е отказал да пусне Иванова от ареста, че високото ниво на правна компетентност на бившата съдийка обосновава и възможността тя да извърши престъпление, тъй като прокуратурата още не е събрала всички доказателства по разследването. Според САС обаче тази опасност вече не е толкова голяма.За да замени постоянното задържане на обвиняемата, втората инстанция отчете и влошеното ѝ здравословно състояние, както и наложената забрана за напускане на страната. В съдебната зала днес и прокурор Стойчо Ненков поиска от съда да наложи \"домашен арест\" на Иванова.След първоначалното задържане през юли, съдия Стефан Милев от градския съд прецени, че срещу нея няма почти никакви доказателства и я освободи срещу \"подписка\", но на 12 юли САС реши, че тя трябва да се върне в ареста. След това бившата съдийка беше обявена за издирване, защото не беше открита на адреса си. Оказа се, че по времето, когато са я търсили на адреса ѝ, тя е била приета в болница в Плевен и после сама се е предала. Впоследствие Иванова поиска по-лека мярка, но съдът на две инстанции отказа, като веднъж тя дори припадна в съдебната зала. Тя беше съдия в градския съд до началото на миналата година, когато беше окончателно уволнена след съдебна сага, която се проточи 7 години. До уволнението ѝ се стигна след проверка на Инспектората към ВСС, който констатира множество нарушения в работата ѝ. ", "date": "2019.01.10", "title": "Обвинена за пране на пари бивша съдийка излиза от ареста"}
{"url": "http://www.cross.bg/most-varna-asparyhoviya-1593534.html", "text": "/КРОСС/ 41-годишен мъж е загинал тази сутрин, след като е скочил от Аспаруховия мост във Варна, съобщават от полицията във Варна.Сигналът за случая е подаден около 09.20 часа.Изясняват се детайли около инцидента. На този етап няма данни за извършено престъпление. ", "date": "2019.01.10", "title": " Мъж се хвърли от Аспаруховия мост и загина на място "}
{"url": "http://www.cross.bg/avtomobili-dvizhenieto-prohodite-1593517.html", "text": "/КРОСС/ Пътните настилки се обработват постоянно срещу обледяване. Националният институт по метеорология и хидрология определи оранжев код за интензивни валежи от дъжд в областите Смолян, Хасково, Кърджали, Ямбол и Бургас. В тези области е възможно да има спад на температурите и опасност от поледици. Жълт код за снеговалежи е обявен за Западна България, а за областите Благоевград, Варна, Добрич и Сливен се очаква дъжд.Над 1000 машини са обработвали пътните настилки през нощта, за да се осигури безопасността на пътуване при зимни условия. Ограничено е движението на всички автомобили през прохода „Троянски\". През проходите „Превала\" и „Печинско\" и по път II-37 Батак - Доспат товарните автомобили над 12 тона задължително трябва да бъдат без ремаркета и полуремаркета. Целогодишно са затворени за движението проходите „Върбишки\" и „Златишки\". Ограничено е движението на товарни автомобили над 10 тона през цялата година през проходите „Вратник\" и „Твърдишки\". Целогодишно е забранено движението на тежкотоварни автомобили над 12 тона през проходите „Петрохан\" и „Шипка\", както и на товарни автомобили над 3,5 тона през проходите „Дюлински\" и „Пампорово\". През останалите проходи движението се осъществява при зимни условия без въведени ограничения.Шофьорите, на които им предстои пътуване трябва да тръгват на път с автомобили, подготвени за зимни условия, да карат внимателно и със съобразена скорост, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.01.10", "title": "АПИ: Настилките се обработват постоянно срещу обледяване"}
{"url": "http://www.cross.bg/against-brass-bend-1593518.html", "text": "/КРОСС/ Този месец започва първото европейско турне на групата Brass Against, позната най-вече с кавърите си на легендарните Rage Against the Machine. Тhe Resistance Tour стартира в Гърция, а на 2 февруари бандата идва и у нас, в Sofia Live Club, където ще забие с рок и метъл кавъри по необичаен, разтърсващ начин.Rage Against The Machine, Tool, Audioslave, Black Sabbath - музиката им руши стени, способна е да снабди хиляди градове с електричество, дори да изстреля ракети в Космоса! Години след най-емблематичните им и влиятелни за времето си парчета, изгря нова банда, готова да възроди бунта с китари, саксофон, барабани, тромпет, туба и вокалист, който буквално да изкрещи музикалната им мощ. Brass Against e феноменалният брас бенд, създал кавъри на популярни рок и метъл песни, слушани поколения наред. Днес, само година след като Brad Hammonds събира музикантите, бендът набира светкавична популярност в YouTube, а записът на Killing in the Name (Rage Against The Machine) достига над 2 милиона гледания в канала и над 10 милиона във Facebook.Целта на Brass Against е да създава музикален бунт, музика, която призовава феновете към действие. Групата се стреми да говори езика на публиката, да поеме от емоциите на съвремието, за да направи творчеството си по-актуално от всякога в тази политически предизвикателна ера. Както казват членовете на Brass Against:\"Ние сме ядосани, ние сме вдъхновени, готови сме за промяна и се надяваме, че музиката ни усилва тази енергия във всеки, който слуша.\"Зад микрофона на талантливия бенд ще застане магнетичната и вдъхновяваща Maya Azucena. Суперсилата ѝ е нейният глас, който рязко вдига духа и нажежава обстановката. Вокалистката посвещава голяма част от творчеството си в защита на човешките права, а борбеният дух и активизмът ѝ извоюват покана за световноизвестната конференция TEDxWomen във Вашингтон. Тя участва и в международна кампания за борба с домашното насилие, като песента ѝ Dance Revolution вдъхновява и подкрепя кампанията.„Тя пее така сякаш е била навсякъде, видяла е всичко\", казват за нея останалите членове на групата.Бендът се състои от Maya Azucena (вокал),  Andrew Gutauskas (Баритон саксофон), Brad Hammonds (китара), Darius Christian (вокали/тромбон), Mazz Swift (вокали/цигулка), Mariel Bildsten (тромбон), Wayne Tucker и Oskar Stenmark (тромпет), Kenneth Bentley (туба) и Nathan Bell (барабани). ", "date": "2019.01.10", "title": "Бунтарският бенд BRASS AGAINST идва в Sofia Live Club!"}
{"url": "http://www.cross.bg/postroiiki-vsichki-otgovornost-1593519.html", "text": "/КРОСС/ Събарянето на незаконните постройки във Войводиново за съжаление е в резултат единствено на обществения натиск и крайното недоволство на населението, а не на управленска воля. Събитието, което се случи там, е израз на агресия, непоносимост и неспособност на определени граждани да живеят в нормите, които правовата държава предполага. За случая във Войводино отговорност трябва да се търси от всички. От кмета на населеното място за това, че е допуснал незаконни постройки, до циганите, които са нападнали военнослужещия. Това заяви в ефира на „България он ер\" председателят на АБВ Румен Петков. „Кметът на Войводиново даде в ефир няколко аргумента да му бъда повдигнато обвинение за бездействие. Много е важно да се знае чия е политическата отговорност за случилото се. Сега всички говорим, че съдът трябва да бъде максимално строг и това трябва да е така, защото когато няма крайни и осъдителни присъди срещу такъв тип арогантни и нагли лица, няма как да обясним на хората, без значение етническия им произход, че законът е един и същ за всички. По същество голямата част от тези незаконни постройки са ромски. Кметът на общината носи отговорност за това, и то наказателна. Тук има и много ясна политическа отговорност на ВМРО и изобщо на патриотите. Предходният кмет на това населено място е от НФСБ, а сега той е общински съветник там. Сегашният кмет е с категоричната подкрепа на ВМРО. Затова настоявам господин Каракачанов да бъде малко по-обран в поведението си, защото да имаш голяма политическа власт в това село и да си търпял тези незаконни постройки, а сега да ходиш и да се правиш на изразител на народното недоволство е арогантно\", посочи той. В страни от темата Румен Петков отговори и на въпрос, свързан с подготовката на партията за предстоящите евроизбори. „АБВ се готви много активно за участие в европейските избори. Неслучайно младежите на партията започнаха кампанията от Брюксел с лозунг: „Не на двойните стандарти\". Днес чуваме, че и превозвачите възприемат този призив, а преди няколко седмици и Сергей Станишев се присъедини към тази идея. Ние искаме една Европа на мира и за мира. Защото напрежението, което се насажда около нас, добива драматични размери. Проблемът в Косово вече става международен, защото не може НАТО да казва, че е неприемливо да бъде създавана косовска армия, а САЩ да въоръжават Косово\".„Никак не ние чужда идеята да се явим самостоятелно на изборите. Имаме самочувствието, че в нашите редици има хора, които са с изключителен принос за това България да стане член на ЕС. Като примери ще посоча Ивайло Калфин, президента Георги Първанов. В редиците ни има представители на академичната общност, имаме и сериозни структури. По отношение за възможността за коалиции ще заявя, че АБВ не може да бъде в нечия листа. АБВ може да бъде единствено равноправен партньор с всички, които искат да се промени начинът на работа на европейските институции. Защото в тези институции има позорящи явления. Не може например да имаш начело на ЕС човек като Юнкер и да считаш, че това е нормално и на никой евродепутат да не му правят впечатление не комичните, а трагичните ситуации, в които изпада тази персона, която е нелошо платена от всички нас - гражданите на този съюз\", посочи Петков.  ", "date": "2019.01.10", "title": "Румен Петков: Във Войводиново отговорност трябва да се търси и от нападателите,  и от тези допуснали незаконните постройки "}
{"url": "http://www.cross.bg/montana-e-tira-1593522.html", "text": "/КРОСС/ Два тира се удариха на главен път Е-79, в отсечката между Монтана и Видин, в четвъртък сутрин. Инцидентът станал край село Клисурица.Ремаркето на идващият от Монтана камион поднесло и в него се блъснал движещото се обратна посока превозно средство.Единият от шофьорите е настанен в болница, а другият е без сериозни наранявания. ", "date": "2019.01.10", "title": "Два тира се удариха на Е-79, има ранен "}
{"url": "http://www.cross.bg/fandukova-sofiya-snegorina-1593525.html", "text": "/КРОСС/ Над 160 снегорина почистваха столицата през нощта и продължават работа през деня, обяви кметът на София Йорданка Фандъкова на брифинг във връзка с обилния снеговалеж над града, съобщиха от Столична община. Фандъкова коментира, че общо на терен са били 169 снегорина. \"Очаква се снеговалежът да продължи през целия ден и техниката ще продължи работа\", увери кметът на София.Обработени са трасетата на градския транспорт, общински пътища, Южната дъга, както и квартални улици, които водят до детски градини, училища и болници. Опесъчени са и планинските пътища във Витоша: Драгалевци - Алеко и Бояна - Златни мостове.Фандъкова каза още, че градският транспорт се движи нормално по всички линии. Рано сутринта е започнало и почистването на спирките и подходите към подлезите. Работата ще бъде продължена с почистване на тротоарите.В Кризисните центрове за бездомни хора са настанени 162 души. Фандъкова призова гражданите, които забележат нуждаещи се хора да подават сигнали на спешния телефон: 112 или на 070017310.От Столична община напомнят и за ангажимента всички собственици на сгради да почистят прилежащите тротоари и апелират шофьорите да бъдат внимателни, да карат с автомобили, оборудвани за движение при зимни условия и със съобразена скорост. ", "date": "2019.01.10", "title": "Над 160 снегорина чистят София, обяви Фандъкова "}
{"url": "http://www.cross.bg/platforma-elektronna-ychilishtata-1593528.html", "text": "/КРОСС/ Заниманията по интереси в училищата ще се предлагат в електронна платформа. Предвижда се те да се организират в съответствие с желанието на учениците и със съгласието на родителите. Това съобщават от образователното министерство.Ще се имат предвид и възможностите на училищата. В електронна платформа ще може да се публикуват търсени и предлагани занимания по интереси - В нея ще могат да се регистрират училища, физически и юридически лица. Тя ще бъде отворена на 28 януари.Въпроси, свързани с електронната платформа, могат да се изпращат на имейл: class_contact@mon.bg . ", "date": "2019.01.10", "title": "МОН стартира електронна платформа за занимания по интереси в училищата"}
{"url": "http://www.cross.bg/krib-zakona-suvet-1593521.html", "text": "/КРОСС/ КРИБ подкрепя решението на МС за отсрочка за Закона за горивата. Това става ясно от разпространено от работодателската организация съобщение за заседание на Управителния съвет.„Във връзка с проведено на 9 януари 2019 г. редовно заседание на Управителния съвет на КРИБ ви информираме, че отново бе разгледан проблемът за отлагане влизането в сила на Закона за административното регулиране на икономическите дейности, свързани с нефт и продукти от нефтен произход, както и за неговото изменение и допълнение.Законът за горивата влиза в сила от 1 юли 2019 г. (ВИДЕО)На последните четири поредни редовни заседания УС на КРИБ разгледа въпросите във връзка със Закона за административното регулиране на икономическите дейности, свързани с нефт и продукти от нефтен произход, повдигнати от страна на колективите членове на КРИБ - на строителния (Камарата на строителите в България) и минно-геоложкия сектор (Българската минно-геоложка камара), както и предприятията, членове на КРИБ, от металургичния сектор (Българска асоциация на металургичната индустрия). Проведени бяха, също така, серия от срещи с министъра на финансите, с министъра на икономиката и с други институции. КРИБ изпрати писма до държавни институции, както и до Националния икономически съвет, с искане за решаване на възникналите проблеми чрез отлагане на влизането в сила на Закона с цел неговото прецизиране чрез необходимите изменения и допълнения.УС на КРИБ счита, че взетото решение на Министерския съвет за удължаване на срока за влизане в сила на Закона за административното регулиране на икономическите дейности, свързани с нефт и продукти от нефтен произход, ще даде възможност за изясняване проблемите на бизнеса в горепосочените сектори и до намиране на приемливи решения\", се посочва в съобщението. ", "date": "2019.01.10", "title": " КРИБ подкрепя решението на МС за отсрочка за Закона за горивата"}
{"url": "http://www.cross.bg/krasi-godina-transplantatzii-1593508.html", "text": "/КРОСС/ Подновяваме договора с Виена за белодробни трансплантации за български граждани от тази година. Това заяви в БТВ „Тази сутрин\" председателят на \"Сдружение на пациентите с дихателна недостатъчност и белодробна трансплантация\" Стефан Тамбуев. До седмици би трябвало да се възстанови договора с АКХ-Виена, добави той. Това е чрез Министерството на здравеопазването. Според него това е най-изгодното решение и като цена, и като разстояние. Тамбуев коментира и случая на Краси, който не дочака белодробна трансплантация и загуби битката за живота си месец преди 18-ия си рожден ден.С Краси се занимаваше лично Наталия Маева от ръководството на „Националната пациентска организация\", тя е зам-председател и при нас. Натали използва връзките, които имаше и осигури важна медицинска екипировка. Тя имаше нагласата да говори директно за Краси с проф. Валтер Клепетко, но той тогава обяви, че от тази година възстановяват белодробните трансплантации за български граждани във Виена\", коментира председателят на \"Сдружение на пациентите с дихателна недостатъчност и белодробна трансплантация. Според Тамбуев е трябвало още през 2017 година да се продължи договора с Виена, но заради тежка бюрокрация това не се е случило.Краси е страдал от рядко генетично заболяване. Последните месеци от живота си момчето беше свързано с кислороден апарат. От миналия май е в листата на чакащите, но попада в задънена улица - в България не се правят белодробни трансплантации, а държавата не изпраща български пациенти в чужбина повече от година.Почерненото семейство заяви пред БТВ, че иска справедливи наказания за отговорните. Майката на Краси отбеляза, че детето й е имало само една мечта - да оздравее. Родителите ще предоставят парите от дарителската сметка за болни деца, както и дренажната жилетка, която са получили. ", "date": "2019.01.10", "title": "Подновяваме договора с Виена за белодробни трансплантации "}
{"url": "http://www.cross.bg/igra-visoko-otzenena-1593510.html", "text": "/КРОСС/ 2018-та беше една от най-силните години в историята на гейминга от много, много време насам. Появиха се заглавия, които буквално пренаписаха правилата за направата на качествени игри като Red Dead Redemption 2, God of War и Marvel's Spider-Man, демонстриращи визуални чудеса, каквито надали някой беше вярвал, че може да види в рамките на настоящата игрална генерация и съчетаващи перфектната техническа реализация с великолепен геймплей.Предвид факта, че такова количествено струпване на върхови оценки от страна на световната критика и геймърите, гравитиращи около заветната оценка 10/10 не се беше случвало отдавна, от единствената специализирана верига за компютърни и видеоигри в България Pulsar Games решиха да се консултират със сайта за осредняване на оценките от медиите Metacritic и да представят десетте най-добри игри на отминалата година. Всички заглавия могат да бъдат открити на щандовете в магазините на веригата, както и за онлайн поръчки през www.pulsar.bg. Ето ги и тях:1 - Red Dead Redemption 2 (PS4, Xbox One)Защо е толкова високо оценена?  Създателите на най-успешния развлекателен продукт в историята до момента - Grand Theft Auto V - за пореден път вдигат летвата толкова високо, че на конкурентите им ще трябват години, за да я надскочат, ако изобщо успеят. Масивен и изумително детайлен отворен свят, пълен с неща за правене, драматична история, която спокойно може да се конкурира с оскаровите претенденти на церемонията на Академията, визия и звуково оформление от ново поколение, мащабен мултиплейър режим, който ще се играе с години. Без никакво съмнение Red Dead Redemption 2 е задължителна игра за всеки геймър и добър повод за не-геймърите да се замислят сериозно дали не е дошъл моментът да открият новото си хоби.2 - God of War (PS4)Защо е толкова високо оценена?  Една от иконите в игралния каталог на Sony се завръща по доста неочакван начин. Бруталният екшън, превърнал се в запазена марка на поредицата, отново е тук, но е пренесен от Древна Гърция сред снеговете на Нордическите митове, а в центъра на събитията виждаме един опитващ се да загърби агресията, помъдрял и поел отговорността на бащините си задължения протагонист. Плюс визия, изстискваща до край пределите на PlayStation 4.3 - Super Smash Bros. Ultimate (Nintendo Switch)Защо е толкова високо оценена?  Най-успешният боен франчайз на Nintendo се сдоби със своята дългоочаквана версия за Switch. Нови за поредицата бойци като Инклингите от Splatoon и Ридли от Metroid, правят своя дебют в поредицата, рамо до рамо с практически всеки персонаж, появявал се в Super Smash Bros. игра до момента. По-бързите битки, новите предмети и новите атаки гарантират, че тази игра наистина отговаря на заглавието си и предлага на феновете ултимативното бойно преживяване.4 - Forza Horizon 4 (Xbox One)Защо е толкова високо оценена?  Най-успешната игра за Xbox One към днешна дата, предлага невиждано до момента рейсинг преживяване с отворен свят, пълен с реални играчи от цялата планета, динамично променящи се сезони и забележителния набор от 450 налични за игра автомобила от над 100 лицензирани производителя. За всички любители на високите скорости и автокултурата - това е играта, която може да удовлетвори всичките им желания.5 - Divinity: Original Sin II - Definitive EditionЗащо е толкова високо оценена?  Формулата на ролевите класики от ранга на Baldur's Gate и Planescape Torment, дефинирали популярния жанр за поколения играчи, е пренесена в съвременна опаковка. Original Sin II на практика е игра без аналог, съчетаваща комплексна история и плетеници от избори, стотици часове геймплей и най-вече - невиждана в съвременна игра свобода на действие, при която единствените граници при подхода и справянето с дадени ситуации са маркирани от въображението на играчите. Като бонус идва и кооперативен режим за четирима, което е абсолютен прецедент за сериозна ролева игра, в която акцентът не е върху екшъна.6 - Shadow of the Colossus (PS4)Защо е толкова високо оценена?  Абсолютната класика за PlayStation 2 от 2004 година е преработена изцяло в един римейк, който не просто полира визията, а директно изгражда всичко от нулата, запазвайки непокътнати магнетичния геймплей и емоционалната история, която и до ден днешен си остава еталона в жанра с меланхоличния си тон и неочаквания си, драматичен завършек. Това е един римейк за всеки геймър - старите фенове ще останат изумени от модернизираната визия, съизмерима с най-красивите игри на генерацията, а за тези, които не са имали честта да се докоснат до Shadow of the Colossus преди 15 години, ще добавят в колекциите си една от най-добрите и нестандартни игри в историята на гейминга.7 - Monster Hunter: WorldЗащо е толкова високо оценена?Monster Hunter е поредица с дългогодишна история, която обаче до момента така и не успяваше да придобие сериозна популярност извън Япония заради твърде характерния си геймплей. От Capcom промениха това със замах, като предложиха далеч по-голяма достъпност за масовия играч, като същевременно запазиха фундаментите на класическата Monster Hunter комплексност. Резултатът е най-успешната игра на CAPCOM изобщо, която се радва на сървъри, претъпкани с играчи, готови за кооперативен лов на чудовища. Една от причината за това е огромното количество безплатно допълнително съдържание, което японските разработчици пускат непрекъснато, за да поддържат Monster Hunter: World свеж и жив.8 - Marvel's Spider-ManЗащо е толкова високо оценена?  След години къртовски труд, създателите на Ratchet & Clank серията извадиха на пазара най-качествената и класна комиксова игра на настоящата генерация. Представяйки ни Човека паяк в неочаквана светлина - не като неуверено хлапе, както сме свикнали да го виждаме, а като утвърден супергерой, който се бори с престъпността вече от близо десетилетие и е овладял напълно свръх силите си - те заложиха на един богат, жив свят, страхотна бойна система, стотици намигвания към запалените комиксови фенове и изненадващо дълбока история. В резултат вече се носят слухове, че по начина, по който „Железният човек\" положи началото на филмовата вселена на Марвъл, Marvel's Spider-Man поставя основите на игралната им вселена. И че това е едва началото.9 - Diablo III: Eternal Collection (Nintendo Switch)Защо е толкова високо оценена?  Класиката Diablo III направи премиерата си за Nintendo Switch в своето най-пълно и претъпкано с бонуси издание в най-успешния порт за годината. Съчетавайки добре познатия геймплей с допълнителните функционалности на конзолата, Eternal Collection бързо се превърна в една от задължителните игри за притежателите на Switch, които да се борят - солово или кооперативно - със злото навсякъде и по всяко време.10 - Assassin's Creed OdysseyЗащо е толкова високо оценена?  След като Assassin's Creed Origins постави своеобразно ново начало за популярната сага, Odyssey успя да надгради хита от 2017-та по практически всеки един параграф - мащаб, бойна система, екипировка, разнообразие на мисиите, продължителност на геймплея, допълнително съдържание, което да се добавя на равни интервали от време към основната игра. Плюс възможността за първи път в заглавие от поредицата играчът не просто да избере спрямо предпочитанията си персонажа, с когото ще играе, но и да оформи света и историята благодарение на личните си избори. Резултатът е най-добрата Assassin's Creed игра след любимите на феновете Assassin's Creed II и Assassin's Creed: Black Flag, съчетала в себе си всичко най-добро от еволюционното развитие на сагата през последните 12 години. ", "date": "2019.01.10", "title": "Най-добрите геймърски игри на 2018 година"}
{"url": "http://www.cross.bg/bulgarski-paketa-zhiletki-1593523.html", "text": "/КРОСС/ Започна безпрецедентният протест на българските \"жълти жилетки\" в Брюксел. С развети български знамена те заявяват своето негодувание против пакета \"Макрон\" на площад \"Люксембург\". Това е първият български международен протест срещу пакета \"Мобилност\" или така наречен \"Макрон\".От бранша искат предложените промени, засягащи командировките на шофьорите, връщането до страната на всеки четири седмици и нощните им почивки, да не бъдат приети, защото според тях това ще доведе до масови фалити на български превозвачи. Поради тази причина българите облякоха жълти жилетки, по подобие на французите, за да заявят категорично, че не са съгласни с мерките, които искат да им наложат.9 български тира и 1 литовски блокират площада в белгийската столица.\"Поискахме разрешение за 150 камиона, но ни отказаха\", обясни Георги Петърнейчев, председател на Асоциацията на международните превозвачи.Транспортната комисия в Европарламента днес заседава и трябва да вземе окончателно решение дали да наложи рестрикциите. \"Има вероятност българските шофьори да могат да избират къде да почиват, а не да се връщат непременно в България на всяка 4-та седмица\", коментира Йордан Арабаджиев, директор на Съюза на международните превозвачи.Евродепутатът Ангел Джамбазки, преди да се качи на трибуната заяви, че червената линия е премината, тъй като безумно е изискването шофьорите да се връщат на всеки четири седмици на домашния адрес.Освен това, когато шофьорът изостави камиона си и отиде на 30-40 километра да спи няма да важи застраховката на товара.Освен това нашенските превозвачи твърдят, че заплащането в транспортният бизнес е почти изравнено.Днес в транспортната комисия на Европарламента отново ще бъде разгледан пакета \"Макрон\", очаква се резултат около обяд. На предишни две заседания 1/3 от депутатите отхвърлиха предложението. Българските институции се обединиха в защита на превозвачите. Превозвачите ни се надяват, че ще бъдат чути и на успех. ", "date": "2019.01.10", "title": " Българските \"жълти жилетки\" заградиха площад \"Люксембург\" в Брюксел"}
{"url": "http://www.cross.bg/staya-ychilishte-botev-1593559.html", "text": "/КРОСС/ Дете пострада, след като върху него падна мазилка от тавана на класна стая. Инцидентът станал в училище „Христо Ботев\" във варненския квартал \"Аспарухово\".Ученикът е с охлузвания на ръката, съобщава Дарик радио.Класната стая ще бъде ремонтирана, а цялата сграда е проверена, съобщиха от Община Варна. Проверка по случая е назначена и от Регионалното управление на образованието.През последните години на училище \"Христо Ботев\" са отпуснати над 100 000 лв. за ремонти на покрива и на санитарни помещения, за подмяна на дограми и на котел.Оглед на сградния фонд на варненските училища започва по инициатива на общинската дирекция \"Образование и младежки дейности\". Оттам припомнят, че директорите на учебните заведения са разпоредители с делегирани бюджети, в рамките на които са длъжни да поддържат в изправност материално-техническата база. При необходимост и преценка те имат възможност да предлагат ремонтни дейности за включване в капиталовата програма на общината. ", "date": "2019.01.10", "title": " Мазилка падна върху ученик в класна стая във Варна"}
{"url": "http://www.cross.bg/rozhen-tira-oblastniyat-1593563.html", "text": "/КРОСС/ Проходът Рожен е блокиран от два закъсали тира на 300 метра преди връх Рожен в посока Смолян, съобщи заместник областният управител Адриян Петров. Заради тировете през участъка не могат да преминат никакви тежкотоварни машини, както и почистващата техника.\"На Рожен два тира се заклещиха и заради тях дори в момента е трудно преминаването и въведохме ограничение за вериги. Фирмата прави всичко възможно да разчисти след малко да освободи единия то тия да мине, че да може да се възстанови движението\", каза заместник областният управител на Смолян Адриян Петров  ", "date": "2019.01.10", "title": "Проходът Рожен е блокиран от два закъсали тира "}
{"url": "http://www.cross.bg/karlovo-kabaivanov-obshtina-1593558.html", "text": "/КРОСС/ Районен съд-Пловдив издаде днес условна присъда от три години на кмета на Карлово Емил Кабаиванов и лишаване от право да заема длъжността \"кмет\" за срок от 4 години.Кабаиванов е признат за виновен в присвояването на почти 27 хил. лева европейски средства.Емил Кабаиванов е признат за виновен в това, че в периода 24 април 2013 г. - 30 април 2014 г., при условията на продължавано престъпление, в качеството си на длъжностно лице - кмет на Община Карлово, е присвоил чужди пари в големи размери - общо 26 984,68 лв., собственост на Община Карлово. Сумата е получено от общината по сключен между Министерство на околната среда и водите и Община Карлово договор за безвъзмездна финансова помощ по оперативна програма „Околна среда 2007-2013г.\", съфинансирана от Европейския фонд за регионално развитие и от Кохезионния фонд за „Доизграждане и модернизация на ГПСОВ и канализационна мрежа в гр.Карлово\", връчени му в това му качество и поверени му да ги пази и управлява, като присвоените средства са предоставени на българската държава от Европейския съюз.Присъдата подлежи на обжалване и протест в 15-дневен срок пред Окръжен съд - Пловдив.Ако присъдата бъде потвърдена и от Окръжния съд в Пловдив, Кабаиванов няма да може да се кандидатира отново за кмет на Карлово на изборите наесен. ", "date": "2019.01.10", "title": "Кметът на Карлово получи условна присъда"}
{"url": "http://www.cross.bg/yanyari-bibisi-materiali-1593556.html", "text": "/КРОСС/ Федералната служба по надзор на информационните технологии и масовите комуникации (Роскомнадзор) намери в интернет ресурсите на БиБиСи (BBC) материали с терористична насоченост. Това се казва в съобщение на службата от четвъртък, 10 януари, цитирано от ТАСС.\"В момента са разкрити материали, които излъчват идеологически указания към международни терористични организации (цитати на терориста Ал-Багдади, лидер на забранената в Руската федерация терористична \"Ислямска държава\"). Извършва се проверка, за да се установи дали тези материали не противоречат на руското антитерористично законодателство\", подчерта Роскомнадзор.Агенцията ще проверява излъчванията на BBC World News в периода от 14 януари до 31 януари, за да установи отговаря ли той на изискванията за телевизионно и радиопредаване.\"В периода от 14 януари до 31 януари 2019 г. ще бъде извършена проверка дали британската телевизия се съобразява с лицензионните и задължителните изисквания в областта на телевизионното и радиоразпръскването\", се казва в съобщението на Роскомнадзор.В сряда, 9 януари, на британската компания е изпратено искане да предостави документи, които потвърждават спазването на закона за ограничаване на пряк или косвен контрол върху руските медии от страна на чуждестранни организации. БиБиСи трябва да предостави информацията до 16 януари 2019 г.Че започва проверка в BBC World News и интернет сайтовете на Би Би Си Роскомнадзор съобщи на 21 декември 2018 г. Проверката се разглежда като отговор на натиска на Великобритания върху руската държавна англоезична телевизия Russia Today (RT).Роскомнадзор тогава заяви, че проверките са отговора на Русия на решение на британския медиен регулатор Ofcom, който ден по-рано съобщи, че RT е нарушила правилата за безпристрастност в някои от своите новинарски и публицистични предавания. От Оfcom тогава обявиха, че обмислят налагането на някакъв вид санкция на RT, която се финансира от руската държава, като уточниха, че предприемат мярката заради отразяването на отравянето във Великобритания на бившия руски шпионин Сергей Скрипал и дъщеря му Юлия.Маргарита Симонян, главният редактор на RT, отбеляза в \"Туитър\" тогава, че Ofcom вероятно планират да отнемат лиценза за излъчване на телевизията ѝ във Великобритания.В края на миналата година руските държавни медии критикуваха БиБиСи, че се опитва фалшиво да докаже, че Москва е замесена в подстрекаването на уличните протести във Франция, което Москва отрече. ", "date": "2019.01.10", "title": "Москва откри терористична идеология в материали на БиБиСи"}
{"url": "http://www.cross.bg/ynika-bulgariya-zastrahovki-1593516.html", "text": "/КРОСС/ С премиен приход от близо 111 млн. лева за деветмесечието на 2018-а, застрахователна компания УНИКА България отбелязва ръст от 8,4% през изминалата година. Дружеството уверено се изкачва до 2-ро място с ръст от 46% в Имущественото застраховане и запазва лидерската си позиция в рисковите застраховки Живот с 34% пазарен дял. По данни на Комисията за финансов надзор (КФН), УНИКА България запазва 2-ро място при застраховки Злополука и при Здравните застраховки.„Изпращаме една динамична година за застрахователния бранш. Щастливи сме, че за УНИКА България 2018-а бе изключително успешна. Уверено и бързо растем точно в линиите, които стратегически сме избрали. Всеки осми застрахован, извън моторните застраховки, е наш клиент. Особено сме доволни и че вече продаваме онлайн Застраховка при пътуване в чужбина и Планинска застраховка. Това са два чудесни продукта, в които 20 години УНИКА, преди това Витоша, е пазарен лидер\", коментира Николай Генчев, Главен изпълнителен директор на УНИКА България.Извън автомобилните застраховки УНИКА България е сред трите най-успешни дружества с пазарен дял от 12,5% към септември 2018. Компанията затвърждава позицията си сред лидерите в животозастраховането с пазарен дял от 17,7% и над 57 млн. лева приход.Застрахователните компании „УНИКА\" АД и „УНИКА Живот\" АД са част от УНИКА Иншурънс Груп - международна компания с над двувековна традиция и опит в застраховането. УНИКА Груп (UNIQA Insurance Group AG) е един от водещите застрахователи на основните си пазари в Австрия и Централна и Източна Европа. 22 000 служители и ексклузивни търговски партньори обслужват повече от 10 милиона клиенти на УНИКА в 18 страни. ", "date": "2019.01.10", "title": "УНИКА България е лидер в Рисковите застраховки за 2018-а"}
{"url": "http://www.cross.bg/vlakovete-gari-vlakove-1593511.html", "text": "/КРОСС/ Движението на влаковете в страната се осъществява нормално, въпреки усложнената зимна обстановка. Към настоящия момент всички бързи влакове се движат по разписание. В ранните сутрешни часове на деня някои пътнически влакове са пристигнали в крайните си гари с минимални закъснения.Железопътната инфраструктура в страната е проходима при настоящите зимни условия. Няма железопътни участъци, в които е прекъснато влаковото движение.Националният железопътен превозвач призовава своите клиенти да търсят съдействие от персонала във влака в случай на забелязани нередности като например: незатворени преходни врати, липса на отопление във вагоните или възникнали принудителни престои.Актуална информация за движението на влаковете клиентите на „БДЖ-Пътнически превози\" ЕООД могат да получат от служителите на гишетата „Информация\" и билетните каси в съответните железопътни гари, както и на националния информационен телефон 0700 10 200.  ", "date": "2019.01.10", "title": "Движението на влаковете е нормално като при тежки зимни условия"}
{"url": "http://www.cross.bg/-sofiya-letishte-1593512.html", "text": "/КРОСС/ Летище София работи нормално в зимни условия. Предвид усложнената метеорологична обстановка Ви напомняме, че трябва да бъдете на територията на летището минимум 2 часа преди часа на излитане. Актуална инфомация за вашия полет може да получавате от авиокомпанията, сайта на летище София: www.sofia-airport.bg или на телефони: +359 2 937 22 11, +359 2 937 22 12, +359 2 937 22 13.", "date": "2019.01.10", "title": "Летище София работи нормално в зимни условия"}
{"url": "http://www.cross.bg/pomosht-speshna-dete-1593506.html", "text": "/КРОСС/ Близките на издъхнало след нелеп инцидент дете искат затваряне на спешния център към 16-а поликлиника в столичния квартал „Ботунец\". В четвъртък сутрин те се събраха на мирен протест пред сградата.10-годишно момче почина, след като се задави с пионка от играта „Не се сърди човече\", а роднините му обявиха, че липсата на адекватна намеса от страна на спешните екипи е причина за фаталния край.Според близките, когато откарали детето във филиала на Спешна помощ, нямало кой да му окаже помощ. На мястото била само една медицинска сестра, която обяснила, че това е първият й ден на работа. Тя все пак опитала да реанимира починалия Йордан, като междувременно звъняла многократно на Спешна помощ с искане да изпратят екип. Същото правили и роднините, обясниха те пред камерата на „Здравей, България\".От Спешна помощ обаче твърдят, че първоначалното искане за изпращане на линейка впоследствие било отказано.„Ние нямаме стационар. Спешната помощ е медицина на колела и е твърде вероятно във филиалите ни да не намерите лекар\", обясни Катя Сунгарска, говорител на Центъра за спешна медицинска помощ. Тя допълни, че в случая единият екип от района на „Ботунец\" не е работел, защото лекарят бил в болничен, а другият бил в София, за да хоспитализира болно дете.Според Сунгарска, ако близките на починалото дете са го отвели в поликлиниката, а не във филиала на Спешна помощ, било по-вероятно да получат адекватна помощ. Входовете на двата здравни пункта били непосредствено един до друг. ", "date": "2019.01.10", "title": "След смъртта на дете: Близки искат затваряне на спешния център в „Ботунец”"}
{"url": "http://www.cross.bg/stolitza-kyltyrata-evropeiiska-1593513.html", "text": "/КРОСС/ Започва едно от най-големите творчески събития на Стария континент - Европейска столица на културата. Пловдив е първият български град, който носи \"титлата\", а до деня на официалното откриване остават само два дни. Подготовката тече, но се оказва, че не всички ремонти и проекти на събитието ще се случат преди неговото начало.Срамота е, че не е направено преди Пловдив да стане Европейска столица на културата. Като са тръгнали да го правят, то трябва да се направи. След това ще изглежда по-добре, каза англичанинът Ричард Стоукс. Всичко е започнато и не е довършено. Те не мислят, че сега, като ги докарат хората на този неоправен площад, каква реклама ще направят на града и как ще ги впечатлят с това едночасово събитие, при положение че, като тръгнеш по площада, ти виждаш, че всичко е порутено, каза бившият член на фондация „Пловдив 2019\" Манол Пейков.Това, че Пловдив ще е Европейска столица на културата, се знае още от 2014 година. Ремонтът на централния площад в града обаче започва едва през лятото на 2018 г. Според кмета Иван Тотев проблемът е в археологическите находки, които се откриват под площада.Някои от проектите, с които Пловдив печели правото да бъде Европейска столица на културата, също няма да се случат. Кино \"Космос\" ще посрещне първите гости на събитието в разрушен вид. Не е ясно кога ще започне и кога ще приключи ремонтът и дали ще бъде в рамките на годината, в която Пловдив е Европейска столица на културата.Проектът за остров Адата също не се развива по план. Трябвало да се изгради мост между острова и брега на реката. Една от пречките това да се случи е, че Адата е частна собственост. ", "date": "2019.01.10", "title": "Започва едно от най-големите събития на Стария континент - Европейска столица на културата"}
{"url": "http://www.cross.bg/karakachanov-mareshki-volya-1593507.html", "text": "/КРОСС/ ВОЛЯ ще поиска категорично оставката на вицепремиера Красимир Каракачанов. Това обяви лидерът на партията Веселин Марешки в ефира на „Здравей, България\".Настояването за това Каракачанов да се оттегли от поста си идвало заради проблемите с ромската махала във Войводиново и закупуването на нови изтребители за армията ни, поясни Марешки.Според него, в качеството си на вицепремиер по сигурността, Каракачанов трябвало отдавно да е наредил премахването на незаконните постройки в гетото във Войводиново. Именно тяхното съществуване изкара на протест жителите на пловдивското село в няколко поредни дни.„В това гето са избиратели на ВМРО. Каракачанов сам ги е заселвал там, за да гласуват за партията му\", заяви лидерът на ВОЛЯ.По темата със самолетите Марешки бе категоричен, че „трябва да оправим първо образованието, здравеопазването, националната сигурност и тогава, ако останат пари, да ги харчат за изтребители\".„Ще поискаме от прокуратурата да разследва Каракачанов. Той каза, че е „един прост посредник\" за покупката на изтребителите, което предлага някакви комисионни\", заяви Марешки.Той изрази мнение, че нямало от кого да се пазим с такива летални машини. Не ни било нужно и Министерство на отбраната като цяло. ", "date": "2019.01.10", "title": "Марешки: ВОЛЯ ще поиска оставката на Каракачанов"}
{"url": "http://www.cross.bg/pytin-surbiya-belgrad-1593515.html", "text": "/КРОСС/ Руският президент Владимир Путин, който пристига на посещение в Сърбия на 17 януари, ще бъде посрещнат пред храма \"Свети Сава\" в Белград от над 70 000 души, пише белградският вестник \"Новости\". Посрещането ще бъде организирано от неправителствения сектор, от патриотични организации, с очаквана подкрепа от управляващата Сръбска прогресивна партия /СПП/, пише вестникът.Планирано е участниците да се съберат на Площада на републиката и да тръгнат заедно към \"Свети Сава\", където да прстигнат в момента, когато в храма пристигне и Путин.\"Идеята на организаторите е по този начин да изразят уважение към руския президент, който има големи заслуги за утвърждаването на приятелските връзки между двете братски държави, както и благодарност към най-голямата славянска страна за подкрепата й на международната арена, когато става въпрос за териториалната цялост на Сърбия\", посочва \"Новости\".Вестник \"Данас\" пише по темата, че управляващата СПП организира митинга, като от централата на партията до общинските организации на СПП са изпратени \"квоти\" и например на \"прогресивните\" в Ниш е наредено да изпратят на мигинта в столицата около 3000 души, а на тези в Крагуевац - 2500. Очаква се пристигането на около 1000 автобуса от много части на Сърбия. Огромното мнозинство ще бъде снимано с дронове, \"за по-късна употреба с маркетингови цели\", обясняват събеседниците на \"Данас\".Източници на вестника подчертават, че главната цел на организаторите на митинга не е да изразят пожелание за добре дошъл на руския президент, а намерението на президента и лидер на СПП Александър Вучич е да \"нанесе контраудар на опозицията\". В този контекст те напомят, че опозицията е обявила, че ще организира демонстрации ден по-рано, на 16 януари, на годишнината на убийството на косовския сръбски лидер Оливер Иванович, както и че продължават съботните протести на опозицията в Белград и в други градове.\"Вучич иска да покаже силата на \"прогресивните\", като покойния президент на Сърбия и на Социалистическата партия Слободан Милошевич, който организира контрамитинг в Белград през декември 1996 г., по време на студентските демонстрации\", посочват събеседници на \"Данас\" от сръбската политическа сцена.Отделни източници твърдят, че е \"почти сигурно\", че Путин и Вучич ще посетят заедно село Банстол в областта Срем, чиито жители стоят църква, известна сред народа като \"църквата на Путин\" ", "date": "2019.01.10", "title": "70 000 посрещат Путин в Белград"}
{"url": "http://www.cross.bg/styler-drehite-mirror-1593514.html", "text": "/КРОСС/ LG Electronics (LG) ще представи своята завладяваща визия свързана с цялостната грижа за дрехите чрез революционната система Styler по време на CES 2019. Начело на линията ще бъде новият LG Styler Black Tinted Mirror Glass Door, носител на наградата CES 2019 Innovation Award. LG също така ще демонстрира огромния капацитет на моделите и функцията Smart Mirror с изкуствен интелект за едно изцяло ново, виртуално модно преживяване.Премиум моделът LG Styler Black Tinted Mirror Glass Door придава функционалност и елегантност на дома с изтънчен, модерен дизайн и способността да съхранява дрехите чисти и възможно най-добре изглеждащи. Новата врата от черно стъкло излъчва изтънченост, докато уредът безпроблемно и удобно освежава до четири облекла едновременно - включително и панталон, който е поставен в самата врата. Включените Smart Diagnosis и SmartThinQ предлагат на потребителите предимството на бързата и точна поддръжка и възможността Google Assistant да бъде избран само с глас.В основата на Styler е TrueSteam технологията на LG, която елиминира повече от 99,9% от микробите и бактериите, които се намират в дрехите, за да поддържа гардероба чист*. Когато дрехите бъдат поставени върху движещата се част те биват почистени от гънки и неприятни миризми, докато Gentle Dry премахва бързо и старателно влагата. Heat Pump Drying намалява консумацията на енергията като използва топлината от горещия и влажен въздух вътре в Styler, а Pants Crease Care осигурява чист и спретнат вид като елиминира всички гънки без това да изисква използване на ютия.В допълнение на новия Styler, посетителите на CES 2019 ще могат да изпитат решението на бъдещето от LG за поддръжка на дрехите. Създаден за по-големи семейства, големият Styler е разширената версия на Styler Black Tinted Mirror Glass Door, която може да събере до пет облекла, закачени на закачалки (включително и дълги палта), както и чифт панталони на самата врата. Във връзка с Styler от бъдещето, LG предоставя на публиката и поглед върху спалнята на бъдещето - със своето Smart Mirror с AI виртуална услуга. Това LG ThinQ огледало може да предостави персонализирано преживяване с интелигентните си модни предложения и виртуални комбинации, позволявайки на потребителите да пазаруват дрехи без да е нужно да ги пробват в магазин.„С красивия си дизайн и висока ефективност, елегантният черен LG Styler пренася грижата за дрехите у дома към едно по-високо ниво\", заяви Сонг Дей-хьон, президент на LG Electronics Home Appliance & Air Solution Company. „Развълнувани сме да разширим възможностите на Styler и да достигнем до още потребители, които до този момент не са били наясно, че има по-добра грижа за гардероба от просто изпирането с вода или химическото чистене.\"Посетителите на CES от 8 до 11 януари могат да посетят щанд #11100 в Конгресния център на Лас Вегас, за да изпитат пълната гама от решения за грижа за облеклото от LG. ", "date": "2019.01.10", "title": "LG представи Styler - бъдещето в грижата за дрехите"}
{"url": "http://www.cross.bg/voiivodinovo-kushti-postroiiki-1593497.html", "text": "/КРОСС/ Събарянето на незаконните къщи в село Войводиново продължава и днес. Вчера бяха съборени 6 немасивни постройки, каза кметът на селото Димитър Тосев пред БНР.\"Ще се събарят само немасивните постройки. На масивните постройки са залепени необходимите документи, констативни протоколи за незаконно построените жилища. Те ще имат възможност в 14-дневен срок да обжалват и след това и те ще бъдат съборени. На 1,6 дка общинска собственост има около 20 къщи\", обясни той в предаването \"Преди всички\".\"Възможност за връщане няма. Беше им дадена възможност отпреди може би 7-8 години. Имаше обявени общински имоти, които те можеха да ползват, тоест да застроят и да си осигурят нормален начин на живот. Те обаче отказаха\", каза кметът на Войводиново. По думите му става дума за около 250 роми. Той подчерта, че има 4 законни къщи, при които всичко е нормално.\"Няма ескалация на напрежение. Спокойно минава, но присъствието е всяка вечер\", каза още Тосев. По думите му теренът ще бъде продаден за жилищно застрояване.Напрежението във Войводиново ескалира след побоя над военнослужещ от двама младежи от ромската махала на 6 януари. Всяка вечер оттогава възмутени от случилото се излизат на протест. ", "date": "2019.01.10", "title": "Събарянето на незаконните къщи в село Войводиново продължава "}
{"url": "http://www.cross.bg/godina-tazi-dovnasyane-1593496.html", "text": "/КРОСС/ От днес започва данъчно - осигурителната кампания, в която трябва да декларираме доходите си от 2018-та година. За първи път кампанията започва от 10 януари, а не както преди - от началото на годината. За първи път тази година данъчното облекчение за деца ще може да се използва сумарно и от двамата родители.Възможността и двамата родители да използват данъчното облекчение за дете е, ако при нито един от тях доходът не е достатъчен, за да може да се приспадне цялата сума от данъчната основа. Тогава оставащата част е да другия родител. За едно дете може да се използва 200 лева намаляване на данъчната основа, което фактически прави 20 лева по-малко данък.И тази година ще можем да използваме отстъпка от данъка за довнасяне. Тя остава 5 % от сумата за довнасяне, като за да се възползваме от тази възможност, трябва да декларираме доходите си онлайн до 31 януари и да нямаме задължения към хазната. ", "date": "2019.01.10", "title": "Започва данъчно - осигурителната кампания "}
{"url": "http://www.cross.bg/godina-otgovornost-minalata-1593498.html", "text": "/КРОСС/ Средно с 30% е поскъпнала застраховката \"Гражданска отговорност\" за шофьорите през последната година. Увеличението в цената на полицата е резултат от процесите на застрахователния пазар през 2018-та, но се усеща едва сега, твърдят застрахователи. Справка на съсловната асоциация показва, че през декември задължителната автозастраховка дори е поевтиняла.Слушатели сигнализираха БНР, че сега плащат със 100 до 140 лева повече за \"Гражданската отговорност\", отколкото през миналата година. По данни на застрахователите, 250 лева средно е била цената на задължителната автозастраховката през миналата година, като е растяла поетапно, но увеличението шофьорите усещат масово едва сега. Главният секретар на Асоциацията на застрахователите Нина Колчакова обясни:\"Хората, които в момента установяват повишената й цена, за последен път са си купували в края на декември - началото на януари миналата година. За една година действително има повишение на цената на \"Гражданската отговорност\". То не се е случило този месец или миналия месец\".Причините Колчакова обобщи така:\"В началото на миналата година застрахователните дружества завършиха с 55 милиона загуба от застраховка \"Гражданска отговорност\" през 2017-та година. Това се дължи на много високата щетимост на застраховка \"Гражданска отговорност\". Застрахователите нямаха друг избор, освен постепенно да започват да повишават цената. През миналата година тя тръгна осезаемо нагоре\". ", "date": "2019.01.10", "title": "Застраховката \"Гражданска отговорност\" е поскъпнала с около 30% последната година "}
{"url": "http://www.cross.bg/plovdiv-grazhdanite-politziyata-1593493.html", "text": "/КРОСС/ На откриващото събитие на Европейската столица на културата в събота ще бъдат обособени от полицията 23 контролно-пропускателни пункта. На тези места ще се проверяват гражданите, влизащи в зоната на мероприятието, която ще бъде маркирана с ограждения - съобщи директорът на полицията в Пловдив Атанас Илков.„Мерките ще са като при охрана на градското дерби, но с една или две идеи по-високи\" - заяви Илков.Няма да се допускат хора в явно нетрезво състояние, както и въоръжени лица. Ще се спират и хора, които носят пиротехнически средства. Забранява се и използването на дронове преди, по време и след мероприятието - съобщи старшият комисар, като допълни, че няма да има ограничения за чадъри и пластмасови бутилки с минерална вода.Пет медицински екипа и противопожарни автомобили ще бъдат разположени в близост до мястото на събитието за по-голяма сигурност на зрителите.Доброволци с отличителни знаци ще дават указания и информация на гражданите за обособените зони за посетители. В охраната ще се включи и частна столична охранителна фирма.Общината е обособила 3 големи зони за паркиране - в Панаира, край Колодрума и около стадион „Пловдив\".Полицията очаква над 30 хиляди души на откриващото мероприятие - заяви Илков. Той увери, че са взети всички антитерористични мерки при провеждането на събитието. Комисарят още веднъж призова гражданите за търпение заради дискомфорта, който причинява затварянето на движението на превозни средства по основния булевард на Пловдив. ", "date": "2019.01.10", "title": "Минаваме през 23 КПП-та за откриването на \"Пловдив 2019\""}
{"url": "http://www.cross.bg/zhelyazkov-chetvurtuk-dosieta-1593500.html", "text": "/КРОСС/ Протестът на българските превозвачи и колегите им от Полша, Литва, Унгария, който ще се състои в четвъртък в Брюксел, не е израз на евроскептицизъм. Това каза в ефира на „Здравей, България\" транспортният министър Росен Желязков. Той също е в белгийската столица, за да участва в заседанието на ресорната комисия, на което ще се обсъждат мерките от пакета „Мобилност\".„Този пакет радикално погазва принципите на ЕС за функционирането на свободния пазар, конкурентоспособността, правата за достъп, свободното движение на хора. Докладчиците по тези антиевропейски досиета трябва да се срамуват от основателите на Съюза\", категоричен бе Желязков.Той обясни, че две от трите досиета, които ще се разглеждат от транспортната комисия в четвъртък, са против нашите национални интереси и тези на другите страни от групата на единомислещите.„Може да се получат интересни решения, които да отидат в пленарна зала. Например докладът за връщането на камиона да бъде приет, а на съвет това нещо вече е отменено. Тогава ще се отиде на трилози и комисията ще ни подкрепи\", каза още транспортният министър. ", "date": "2019.01.10", "title": "Желязков: Протестът на превозвачите в Брюксел не е израз на евроскептицизъм"}
{"url": "http://www.cross.bg/komentira-tirove-granitzata-1593501.html", "text": "/КРОСС/ На ГКПП Кулата се е образувала километрична опашка от тирове. Мариян Митов, който е шофьор на тир, коментира, че е прекарал нощта в кабината на камиона с пусната печка. Той отбеляза, че чака на границата от 15.00 часа следобед вчера. Шофьорът коментира, че колеги, с които е разговарял, са му казали, че цяла Гърция е затворена и не се пуска никакво движение. Шофьорът добави, че от 7 часа сутринта е започнало поетапното пропускане на товарни автомобили на границата.", "date": "2019.01.10", "title": "Километрични опашки от тирове на Кулата"}
{"url": "http://www.cross.bg/pomosht-speshna-syngarska-1593503.html", "text": "/КРОСС/ „В който и да е филиал на Спешна помощ в областта няма лекар и няма как да има лекар. Лекарите на спешна помощ са в линейките. Лекарите на Спешна помощ не лекуват, те отиват на място, стабилизират болния и по най-бързия начин го транспортират до болнично заведение. Ние нямаме стационар, в който да посрещаме болните\". Това каза пред БНР говорителят на Спешна помощ Катя Сунгарска във връзка с вчерашния случай, при който 10-годишно дете почина, след като глътна пионка от детска игра. Родителите твърдят, че ще съдят Спешна помощ, защото в спешния център в поликлиниката в кв. „Ботунец\" е нямало лекар. По думите на майката там е нямало и кислородна бутилка.Катя Сунгарска обясни, че във филиала в кв. „Ботунец\" на Спешна помощ има два екипа. Единият лекар вчера е бил в болничен, а другият екип е бил в София и е хоспитализирал друго дете в педиатричната болница. Тя бе категорична, че във филиала не е било задължително да има лекар. По думите й в спешния център е имало кислородна бутилка:„Във филиала има няколко бутилки, които винаги стоят пълни. На детето е правена частична реанимация, подаден е кислород, защото сестрата в своята компетентност може само това да направи. За детето е направено всичко, което е могло да бъде направено, но то е дошло в изключително тежко състояние. Детето вече е било посиняващо, когато са дошли при нас\".Сунгарска предполага, че ако детето е било в болнично заведение, би могло да се направи пълна реанимация. Тя подчерта, че линейката е била отказана, но след като са разбрали, че детето е спешния център друга линейка е била пренасочена отново към кв. „Ботунец\".Нямаме притеснение за нашите действия, категорична е Катя Сунгарска. ", "date": "2019.01.10", "title": "Катя Сунгарска: Във филиалите на Спешна помощ няма лекари, те са в линейките "}
{"url": "http://www.cross.bg/grigor-dimitrov-purvenstvo-1593502.html", "text": "/КРОСС/ Първата ракета на България Григор Димитров ще започне участието си на Откритото първенство на Австралия с двубой срещу ветерана от Сърбия Янко Типсаревич.Григор е поставен под №20 в схемата. При успех във втория кръг го очаква победителят от срещата Душан ЛАйович (Сърбия) - Пабло Куевас (Уругвай).Първият поставен, който може да срещне Димитров е №9 в схемата Джон Иснър от Съединените щати. Хасковлията е в четвъртината на Рафаел Надал, с когото вече е играл два пъти в този турнир от Големия шлем и отстъпи след равностойни и зрелищни двубои.Турнирът в Мелбърн започва в понеделник, 14 януари. Миналата година Гришо стигна до четвъртфиналите и има а защитава 360 точки. ", "date": "2019.01.10", "title": " Григор Димитров срещу сърбин на Откритото първенство на Австралия"}
{"url": "http://www.cross.bg/trubata-dvizhenieto-chasa-1593504.html", "text": "/КРОСС/ Днес от 10:30 до 13:30 часа движението в тунел „Правешки ханове\" на автомагистрала „Хемус\" в посока Варна ще бъде ограничено заради оглед на осветителната система. Трафикът ще минава двупосочно в тръбата за София.От 13:30 до 16:30 часа пък ще бъде спряно движението в тръбата за София и автомобилите ще преминават в тръбата за Варна. Необходимо е шофьорите да карат с повишено внимание и съобразена скорост, като спазват стриктно поставената сигнализация.", "date": "2019.01.10", "title": "Ограничават движението в тунел „Правешки ханове“ "}
{"url": "http://www.cross.bg/georgi-ivan-bivsh-1593486.html", "text": "/КРОСС/ Тони Димитрова, певица Владимир Люцканов, актьор и режисьор, директор на Младежкия театър Проф. д-р Иван Стайков, дм, началник на Клиника по неврология в \"Аджибадем Сити Клиник Токуда\" Д-р Иван Маджаров, управител на УМБАЛ \"Пълмед\", Пловдив Тервел Пулев, боксьор, олимпийски медалист Галя Георгиева, съдия от Апелативния специализиран съд, бивш член на ВСС Георги Глушков, президент на Българската федерация по баскетбол Доц. д-р Георги Панев, физик, бивш депутат Доц. д-р Йордан Величков, юрист, политик и дипломат Петя Миладинова, актриса и писателка Камелия, фолкпевицаАтанас Косев, композитор Васил Гюров, музикант Венета Рангелова, певица Кънчо Филипов, депутат от БДЦ в 43-ото НС, председател на партия ЛИДЕРМиро, певец Румяна Арнаудова, говорител на главния прокурор", "date": "2019.01.10", "title": "Рожденици на 10 януари"}
{"url": "http://www.cross.bg/vodi-pametta-lichnostta-1593481.html", "text": "/КРОСС/ Учени от Великобритания установиха, че прекалената зависимост от селфито води до сериозна деформация на личността. Основната мотивация на самоснимащите се е недоволство от настоящата им идентичност, каза изследователката Джулиана Мазон. Според служителя на Британския университет „Хал\", зависимостта от фотосесии снижава възприятията на паметта и води до нейната деградация.Отслабената памет води до заличаване на личността на човека, която е практически изцяло формирана въз основа на преживения опит. Привържениците на навика да правят селфи с времето започват да прибягват до фотографии, когато подсъзнателно разбират, че вече не могат да си спомнят никакво събитие в своя живот, пише 24СМИ, цитиран от БГНЕС.Учените са предложили начин за проверка на зависимостта от селфито по прост начин. Трябва да намерите снимка отпреди пет години и, гледайки я, да се опитате да си спомните подробностите от заснетото събитие. Ако нищо не ви идва наум, тогава трябва да ограничите страстта си към фотографиите и да започнете да обръщате внимание на трениране на паметта.", "date": "2019.01.10", "title": "Учени: Селфито намалява интелекта и изтрива паметта"}
{"url": "http://www.cross.bg/chasa-provede-zala-1593487.html", "text": "/КРОСС/София.От 09.30 часа в Националния пресклуб на БТА ще се проведе дискусия на тема „Как бизнесът подкрепя българското висше образование?\", организирана от Фондация „Подкрепа за образование\".***София.От 11.00 часа в зала 610 в сградата на Централно управление на НАП ще се проведе пресконференция във връзка с началото на данъчната кампания.***София.От 11.00 часа в Логистичен център на cargo-partner, Австрийското търговско представителство ще представи резултатите от официално проучване сред австрийските компании за развитието на инвестиционния климат в България.***София.От 13.00 часа, пред сградата на Представителството на Европейската комисия, Политическа партия „МИР\" организира мирен протест срещу новите текстове в пакет „Мобилност 1\" и в подкрепа на исканията на българските превозвачи***Дългопол.От 17.00 часа в заседателната зала на Общински съвет Дългопол ще се състои публично обсъждане на бюджета за 2019 г.***Кюстендил.От 10.00 часа в заседателна зала на Общината ще се проведе обществено обсъждане на резултатите от извършена инвентаризация на горски територии.***Пловдив.От 19.30 часа в Limacon Event Center ще се проведе първият публичен дебат на номинираните за вътрешните избори за определяне на кандидатите на „Да, България!\" за евродепутати в единната листа на Демократична България за изборите за Европейски парламент през 2019 г.Преди дебата, от 15.00 часа, номинираните кандидати ще се срещат хора в центъра на града, като ще бъдат поставени специално за целта  изградени маси на ул. Княз Александър Батенберг (Главната).*** Шумен.От 10.00 часа в сградата на ВиК ще се проведе Общо събрание на съдружниците.*** Шумен.От 12.00 часа в зала „Тича\" на хотел „Шумен\" омбудсманът Мая Манолова и общественият посредник на Община Шумен Иван Капралов организират обществена дискусия на тема: „Право на заплащане на качествена ВиК услуга\".  ", "date": "2019.01.10", "title": "Предстоящи събития в страната на 10 януари "}
{"url": "http://www.cross.bg/avstriya-lavini-snyag-1593488.html", "text": "/КРОСС/Обилният снеговалеж в Южна Германия и Австрия се превръща във все по-голяма заплаха за живота на хората. Днес в редица райони на австрийската Щирия бе обявено най-високо ниво на предупреждение за лавини, а в сутрешните часове на сряда - и в алпийските части в Долна Австрия.\"Рискът от големи лавини е много-много висок\", заяви ръководителят на службата за управление на бедствия в Щирия Харалд Ейтнер.Същевременно метеоролозите съобщиха, че тежките снеговалежи както в Австрия, така и в Бавария ще продължат. В тази връзка властите очакват затварянето на още пътища.В баварския Мисбах и в разположените в щирийските Пьолстал, Хоентауерн и Пустервалд беше обявено бедствено положение.В Баварските Алпи е в сила най-високо предупреждение за опасност от лавина. Съществува риск от чупенето на клони или дори падане на дървета заради мокрия сняг. Всички местни жители и туристи са предупредени да останат на сигурни места, да приемат сериозно предупрежденията на властите и да се въздържат от ненужни дейности на открито.В Австрия е мобилизирана армията да помага за разчистването на снега от сградите. Хората се призовават да махат снега от покрива на къщите си, защото се очаква да падне рекордно количество нов сняг. Прогнозите са за над 1,5 метра в градовете, а в планините новият сняг може да надхвърли и 3 метра на места.Заради обилния снеговалеж, който предизвика транспортен хаос в части от Германия и Австрия, властите затвориха пътища и отмениха пътувания на влакове заради опасност от лавини, а някои летища съобщиха за отменени полети заради лошото време. ", "date": "2019.01.10", "title": "Обилен снеговалеж парализира Австрия и Германия"}
{"url": "http://www.cross.bg/bezos-dzhef-makenzi-1593489.html", "text": "/КРОСС/ Основателят на „Амазон\" Джеф Безос и съпругата му Макензи се развеждат след 25 години брак. Двойката направи съобщението в Туитър с уточнението, че остават приятели.48-годишната Макензи Безос е писателка. Най-известната й книга е \"Изпитанията на Лутър Олбрайт\". Тя е един от първите служители на Амазон, а през 2014 година основава благотворителен фонд срещу тормоза в училище.Семейството има четири деца. Двамата се срещат, докато работят в инвестиционна компания в Ню Йорк. Според легендата - част от стратегията на „Амазон\" е начертана при пътуването им с кола от Ню Йорк до Сиатъл.54-годишният Джеф Безос е най-богатият човек в света. Състоянието му се оценява на 160 милиарда долара. ", "date": "2019.01.10", "title": "Милиардерът Джеф Безос се развежда "}
{"url": "http://www.cross.bg/vestnik-nyama-dyshi-1593490.html", "text": "/КРОСС/„Винетки има тук-там, контрол няма никъде, а АПИ вдигна ръце\", пише вестник.  Изданието коментира, че хаосът с продажбата на електронни винетки за автомобилите не намалява и краят му не се вижда, въпреки че продължават уволненията в АПИ. „Поетапното\" въвеждане на системата е доникъде и не е ясно кога елементарната услуга ще е достъпна за всички българи. Особено голям проблем това е в малките градчета в страната, посочва вестникът. Системата все още няма връзка с КАТ и на практика пътните полицаи няма как да осъществяват какъвто и да било контрол. От АПИ продължават да не отговарят на въпросите на „Сега\" кога тази връзка ще е факт. Под натиск от премиера Бойко Борисов председателят на Управителния съвет на Агенция „Пътна инфраструктура\" инж. Светослав Глосов също подаде оставка и тя беше приета вчера, допълва изданието.„Най-много ще поскъпнат млечните продукти\", информира в заглавие вестник . Те ще бъдат най-сериозно засегнати от високите цени на свободния пазар на електроенергия. Негативното влияние на скъпия ток ще се отрази и върху останалите основни хранителни продукти. Това е прогнозирал Симеон Присадашки, заместник-председател на Асоциацията на млекопроизводителите в България, цитиран от „Дума\".„Кметове и губернатори вече с министерски заплати\", пише вестник. Изданието обяснява, че правителството е променило правилата за определяне на заплатите на заетите в бюджетните организации, като въведе нов подход за определяне на възнагражденията в местните власти и на ръководителите на областните администрации, държавните комисии и агенции. Дава се повече свобода на общинските съвети да определят заплатите на кметовете, като се фиксира единствено максималният размер - до заплатата на министър, уточнява „Земя\".„Милиарди изгоряха за циганската интеграция\", пише в заглавие на първата си страница вестник . Пред всекидневника депутатът от „Обединени патриоти\" Искрен Веселинов е заявил, че по 1 млрд. лева годишно плаща хазната за „социално включване\" на ромите. По думите му обаче никой не може да каже колко точно  пари на българския данъкоплатец са изхарчени за интеграция, тъй като статистика за това няма. Според него обаче това са десетки милиарди. По данни от последното преброяване циганите у нас са 326 хил. души, уточнява „Труд\".„С 250 хил. души се е увеличило населението на София за 10 г.\", съобщава вестник , като се позовава на данни на служба ГРАО. През 2008 година в столицата постоянен адрес са имали почти 1 млн. и 300 хил. души, а към 15 декември 2018-а софиянците са били 1 млн. и 480 хил. Официалната статистика показва, че само за 1 година хората, които са се преместили да живеят в София, са 23 хил. души. Данните отчитат само тези, които са се регистрирали, че живеят в столица, а има много хора, които не са го направили, уточнява „24 часа\". Изданието допълва, че във всички областни градове с изключение на Ямбол има нарастване на населението. ", "date": "2019.01.10", "title": "Преглед на вестниците на 10 януари "}
{"url": "http://www.cross.bg/kamionite-prevozvachite-komisiya-1593494.html", "text": "/КРОСС/ Български превозвачи ще протестират пред Европейския парламент в Брюксел срещу текстове в пакета „Мобилност 1\", който ще се гласува в Транспортната комисия днес.Протестът е предвиден между 9 и 13 часа българско време, като 360 от превозвачите ще пристигнат рано тази сутрин с два чартърни полета от София. Към тях се очаква да се присъединят над 100 техни колеги и съмишленици, които живеят в белгийската столица, 260 румънски превозвачи и представители на полски, унгарски и литовски професионални сдружения. 10 камиона ще бъдат разположени и на площад „Сенкантенер\".Йордан Арабаджиев от Международния съюз на превозвачите уточни за БНР, че превозвачите от Румъния, Полша, Литва и Унгария ще бъдат разположени под арката на ЕП:\"Ще бъдат обозначени с наши плакати, където ние ще кажем какво искаме. Пакетът да бъде отхвърлен -  това за нас е най-добрият вариант.Гласуването на спорните точки в транспортната комисия е предвидено за около 11 часа българско време. Сред основните искания на протестиращите е да отпадне задължението за връщане на камионите на всеки 4 седмици до държавата по произход, както и забраната за прекарване на 45- часовата почивка на водачите в кабината на камионите. Протестиращите настояват още шофьорите да бъдат извадени от Общата наредба за командироване на работници в чужбина.Подготвяните рестрикции засягат най-много страните от периферията на ЕС, като България е най-потърпевша поради географското си положение, смятат те.Министърът на транспорта Росен Желязков, който от вчера е в Брюксел и днес ще участва в заседанието на транспортната комисия, е на мнение, че би могло да отпадне изискването за връщането на камионите.Той обаче предупреди: „Балансът е крехък, така че заседанието на комисията ще бъде до известна степен индикативно за гласуването в пленарна зала. От друга страна, продължаваме да събираме подкрепата и да лобираме активно в наша полза\". ", "date": "2019.01.10", "title": "Превозвачи ще протестират пред Европейския парламент в Брюксел заради пакета \"Макрон\" "}
{"url": "http://www.cross.bg/kamera-nasa-suobshti-1593491.html", "text": "/КРОСС/ Главната камера на американския телескоп „Хъбъл\" на НАСА се изключи заради хардуерен проблем, съобщи Асошиейтед прес.Трите останали научни инструмента на \"Хъбъл\" работят нормално и наблюденията продължават.Тази трета модификация на камерата беше инсталирана от астронавти в открит космос, изпратени със совалка през 2009 г. НАСА съобщи, че ако е необходимо, ще включи резервна електроника.Главната камера е заснела поразителни кадри със звезди и галактики, използвана е за изследване на далечния космос. С нея са наблюдавани и обекти в Слънчевата система. С нея бяха открити някои от малките луни на Плутон, както и 14-а луна на Нептун.Космическият телескоп \"Хъбъл\" е изстрелян през 1990 г. ", "date": "2019.01.10", "title": "Изключи се главната камера на телескопа „Хъбъл“ "}
{"url": "http://www.cross.bg/valezhi-valeshe-kudeto-1593495.html", "text": "/КРОСС/ Оранжев код за обилни валежи е обявен за днес в 5 области на страната - Смолян, Кърджали, Хасково, Ямбол и Бургас. Очакваните количества са около 35-50 л/кв.м.Жълт код за валежи от сняг е в сила за областите Видин, Монтана, Враца, София град, Софийска област, Перник. Очаква се снежната покривка да достигне около 10 см, в планинските райони - 15-20 см.Предупреждение за валежи от дъжд е обявено за областите Кюстендил, Благоевград, Сливен, Варна и Добрич, като очакваните количества са 25-35 л/кв.м.В сила е и оранжев код за силен вятър за цялото Черноморие.Екипи на Столичната община са в готовност да затварят пътя към Витоша, за да бъде почистен от снега. 169 снегорина са обработили трасетата на масовия градски транспорт в София. Екипи на Дирекция \"Аварийна помощ\" продължават с обходите в южните райони и централната част на столицата, каза кметът Йорданка Фандъкова:\"Приоритетно почистваме трасетата на градския транспорт. Много различна е обстановката в момента. В южните райони валеше много интензивно, почистваше се Южната дъга. В същото време, към \"Младост\" към този момент не валеше и там нямаше необходимост от почистване. Затова казвам: следи се внимателно, на GPS-системата се наблюдава, също така и системата за видеонаблюдение. Непрекъснато се наблюдава, за да може да се реагира много бързо, където е необходимо. В центъра валеше доста интензивно! Там имаше необходимост от обработки. Организираха се фирмите. Знаят, че санкциите за непочистени участъци са много големи. При над 5% непочистен участък не им се заплаща нищо, така че надявам се да си свършат добре работата днес. Вътрешнокварталните улици се чистят там, където е възможно и тогава, когато е възможно, докато вали снегът. След като спре снегът, ще се влезе по-интензивно в кварталните улици. Възложила съм приоритетно да се почистват вътрешнокавратлни улици, където има училища, детски градини, поликлиники и по-интензивно движение на пешеходци и автомобили. Трябва да е ясно, че обстановката е сложна, зимна, така че някъде е възможно да има затруднения и трябва да се реагира бързо. Ако продължи снеговалежа по време на трафика, ще има, разбира се, затруднения в движението\". ", "date": "2019.01.10", "title": "Оранжев код за обилни валежи в 5 области "}
{"url": "http://www.cross.bg/poveche-kateri-tendentzii-1593492.html", "text": "/КРОСС/ Полу-коли, полу-роботи - такива са автомобилните тенденции на технологичното изложение в Лас Вегас. Най-голяма сензация предизвика автомобил, който се катери и ходи.Може да се движи с колела, но може и да крачи. И да преминава през различни терени. Дори и да се катери по стена. Изглежда екстравагантно, но е създаден да изпълнява мисии през пресечен терен.Дейвид Байрон: Опитахме да разработим сценарии за 95 процента от терените по Земята.Вече не е нужно пътниците да гледат през прозореца с надеждата, че времето ще мине по-бързо. Очила за виртуална реалност осигуряват бягство в дигитализирания свят. Екстра, която засега се предлага само на задната седалка.За шофьорите пък ще засилва усещането за \"Биг Брадър\" в колата.- Камерите са навсякъде и ще стават все повече.Тенденцията е колите да знаят все повече за водачите. Освен предпочитаните от тях маршрути и навици на шофиране, те ще следят здравословното им състояние и дори емоциите. ", "date": "2019.01.10", "title": "Автомобилните тенденции на изложението в Лас Вегас "}
{"url": "http://www.cross.bg/tema-bryuksel-zhivo-1593485.html", "text": "/КРОСС/Тема: Денят на протеста. Българските превозвачи пред Европарламента - коментарите от София и Брюксел.Тема: Дневният ред на Европа и българските позиции. Гост Ивайло Калфин.Тема: Градска култура. На кои терени ще бъдат изградени площадките на скейтбордистите?Тема: Рецепта за мотивация. Как да се влезем бързо във форма?Тема: Пряко от Брюксел - как започва протестът на българските превозвачи?Тема: На живо: Ще бъдат ли съборени незаконните постройки във Войводиново? И още -  военни се обявиха в подкрепа на пребития командос. В студиото - ген. Димитър Шивиков.Тема: Взаимни политически обвинения за купуване на ромски гласове. Каква е ролята на \"Евророма\" - разговор с Цветелин Кънчев.Тема: Ще получи ли мандат кабинетът \"Борисов\" да преговаря със САЩ за нов изтребител? Гост - бившият посланик в Америка Елена Поптодорова.Тема: На живо: Масови оставки на медицински сестри в Пловдив. Каква е причината?Тема:  Българските превозвачи протестират в Брюксел пред ЕП  - на живоТема:  Разговор с Марешки - за сделката с изтребителите, за съдбата на малките бензиностанции и стабилността на управлениетоТема:  Дете почина след нелеп инцидент - родителите обвиняват лекарите, каква е истинатаТема:  Багери във Войводиново - на живо от акциятаТема:  Оставка в Пътната агенция - каква  есъдбата на агенцията след оставката на нейния председател. ", "date": "2019.01.10", "title": "Теми и гости в сутрешните блокове на телевизиите"}
{"url": "http://www.cross.bg/nyakogo-lyubov-dulbokata-1593482.html", "text": "/КРОСС/ \"Дълбоката любов на някого ни дава сили, а дълбоката любов към някого ни дава смелост. \"Лао Дзъ", "date": "2019.01.10", "title": "Дълбоката любов на някого ..."}
{"url": "http://www.cross.bg/grigoriii-nego-godina-1593483.html", "text": "/КРОСС/ Свети Григорий (331-394 г.) бил по-малък брат на Св. Василий Велики. Заедно с него и със св. Григорий Богослов те образували знаменитото \"Кападокийско тризвездие\" (виж Кападокия, бел.ред.).Той получил най-високо образование за онова време. Голямо духовно-аскетично влияние упражнила върху него сестра му св. Макрина Младша. Неговият приятел св. Григорий Богослов го подтикнал към риторското поприще.Когато император Юлиан Отстъпник отстранил всички християни от учителското съсловие, св. Григорий се оттеглил в най-строго монашеско усамотение. Въпреки нежеланиету му, св. Василий поставил брат си Григорий в 371 година за епископ на Ниса. При арианствуващия император Валент (364-378) той бил прогонен от катедрата си, но при възцаряването на благочестивия Теодосий Велики (379 г.) пак бил възстановен на епархията си. Взел участие в Антиохийския събор от 379 година и на Втория Вселенски събор от 381 година като авторитетен богослов.Многостранна е дейността на св. Григорий Нисийски като плодовит писател, философ и богослов. Неговата богата умозрителна надареност му помагала да обработи систематически истините на вярата и да ги защищава от еретиците. В знаменитото си съчинение от 12 тома книги \"Против Евномия\" св. Григорий Нисийски защищава учението на брата си върху божествеността на Сина и на Свети Дух. Нему принадлежат и прекрасни тълкувания на Петокнижието и на Псалтира, както и чудните беседи върху Блаженствата и Господнята молитва. От него са останали образцови аскетически трудове, проповеди, речи на полемични теми и многобройни писма.", "date": "2019.01.10", "title": "Св. Григорий, еп. Български, Преп. Георги Хозевит, Св. Емилиан изповедник, Преп. Домника"}
{"url": "http://www.cross.bg/purvata-provezhda-svetovna-1593484.html", "text": "/КРОСС/ На днешната дaта през 532 г. избухва въстанието Ника в Константинопол.През 1810 г. бракът на Наполеон и Жозефина е анулиран.През 1863 г. е открита първата линия на Лондонското метро (първото в света метро).През 1904 г. започва да излиза в. „Българан\" под редакцията на Христо Силянов и Александър Кипров.През 1920 г. Обществото на народите провежда първата си среща, на която ратифицира Версайския договор за края на Първата световна война.През 1944 г. по време на Втората световна война е извършена шестата бомбардировка на София от британско-американската авиация.През 1946 г. се провежда първото Общо събрание на ООН; представени са 51 страни.През 1984 г. САЩ и Ватикана установяват дипломатически отношения.През 1997 г. е организирано протестно шествие на опозицията срещу управляващата Българска социалистическа партия (БСП). По-късно митингът прераства в щурм на Народното събрание. Полицията разгонва със сила демонстрантите.През 2000 г. са възобновени наблюденията с космическия телескоп \"Хъбъл\".През 2000 г. America Online обявява намерението си да купи Time Warner за 162 милиарда щатски долара.", "date": "2019.01.10", "title": "10 януари в историята"}
{"url": "http://www.cross.bg/protestni-letishtata-germaniya-1593505.html", "text": "/КРОСС/ Транспортна стачка се провежда в Германия. Сужителите по сигурността на летищата в Дюселдорф, Кьолн, Бон и Щутгарт започнаха предупредителни протестни действия.Очаква се да бъдат засегнати повече от 110 000 пътници. Авиокомпаниите призовават пасажерите да проверяват по-често статуса на полетите си и да идват по-рано на летищата.Работниците искат по-високи заплати и по-добри условия на труд. Те заплашват с нови протестни действия на 23 януари. ", "date": "2019.01.10", "title": "Стачка блокира въздушния трафик в Германия"}
{"url": "http://www.cross.bg/osigyritelen-dohod-stranata-1593509.html", "text": "/КРОСС/ Националният осигурителен институт обявява, че размерът на средния осигурителен доход за страната за месец ноември 2018 г. е 917,00 лв. Средномесечният осигурителен доход за страната за периода от 01.12.2017 г. до 30.11.2018 г. е 884,37 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец декември 2018 г., съгласно чл. 70, ал. 2 от Кодекса за социално осигуряване.  ", "date": "2019.01.10", "title": "Средният осигурителен доход за ноември 2018 г. е 917,00 лева"}
{"url": "http://www.cross.bg/stranata-putnata-obstanovka-1593499.html", "text": "/КРОСС/ Снеговалежите усложняват пътната обстановка в Западна и Южна България в четвъртък. Пътищата се обработват и почистват, съобщават от АПИ, като се налага на моменти временно ограничаване на движението по някои от тях, особено в планинските части.Движението с вериги е задължително по определени трасета в Родопите.Обявени са жълт и оранжев код за обилни валежи от сняг в западните части от страната и от дъжд - в южната.„През изминалата нощ 169 снегорина работиха на терен в София. Почистват се спирки, тротоари, подходи към подлези. Градският транспорт се движи нормално по всички линии\". Това каза столичният кмет Йорданка Фандъкова в обобщение на ситуацията в града. ", "date": "2019.01.10", "title": "Снегът усложнява пътната обстановка в страната"}
