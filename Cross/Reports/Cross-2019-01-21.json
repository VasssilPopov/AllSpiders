{"url": "http://www.cross.bg/halacheva-teodora-akysherki-1594469.html", "text": "/КРОСС/ Празнично отбелязване по традиционен начин на Бабин ден подари народният представител Теодора Халачева на дамите с внучета в пловдивския район „Южен\". Тържеството с ритуално измиване на ръце и разчупване на пита се състоя в районния клуб на БСП. „Бабинден носи надежда, светлина и вяра в бъдещето. Олицетворява българската традиция, като дава повод за искрени благодарности към акушерки и медици от родилната помощ. Пожелавам на всички, които са призвани да бъдат ангажирани с момента на раждащия се живот, здраве и професионална удовлетвореност. Нека се раждат повече деца!\", каза Халачева.", "date": "2019.01.21", "title": "Теодора Халачева поздрави лекари, акушерки и баби "}
{"url": "http://www.cross.bg/sredni-rymuniya-predpriyatiya-1594461.html", "text": "/КРОСС/ Някои от румънските малки и средни предприятия обмислят да преместят фирмите си в България заради фискалните и законодателни промени, които бяха направени в Румъния в последно време, заяви председателят на Националния съвет на малките и средни частни предприятия в Румъния (НСМСЧПР), предаде Медиафакс.Той посочи, че малките и средни предприятия в Румъния са засегнати от ефектите на извънредно постановление, което беше одобрено в края на миналата година, включително увеличаване на цените на електричеството и телекомуникациите и резервираност на банките по отношение на отпускането на кредити.\"От перспективата на малките и средни предприятия в момента има много голям натиск върху нас на централно ниво да намерим конкретни решения за всички тези проблеми. Включително колегите ни помолиха да анализираме потенциална среща с организацията на малките и средни предприятия в България и да инициираме диалог по отношение на възможността за преместване на някои дейности от Румъния, тъй като има много хора, които чувстват, че нещата не са наред\", заяви на пресконференция Флорин Жиану, председател на НСМСЧПР.Друга причина, поради която предприемачите обмислят подобно преместване, е стабилността във фискалната сфера в съседката на Румъния. \"България има постоянна данъчна система - нищо не се е променило през последните 12 години\", подчерта Жиану.\"За съжаление, единственият диалог, който имахме с министъра на финансите и с правителството като цяло, беше десет минути в една телевизионна емисия, в която г-н (финансовият министър Еуджен) Теодорович призна, че това постановление не е било обсъдено с абсолютно никого\", посочи Жиану. Той добави, че представителите на НСМСЧПР са сезирали омбудсмана във връзка с някои аспекти на постановлението, които смятат за неконституционни. ", "date": "2019.01.21", "title": "Румънски фирми обмислят местене на бизнеса си в България"}
{"url": "http://www.cross.bg/monro-turg-kichyrut-1594467.html", "text": "/КРОСС/ След смъртта на една звезда нейните лични вещи често се предлагат на търг за обожаващите я, а в последно време най-популярен в световните медии е последния кичур от косата на Мерлин Монро, запазен от един от нейните фризьори.Кичурът е на почти 60 години и скоро ще бъде продаден на търг на първоначална цена от 14 500 евро. Той е част от колекция от нейни кичури, събрана от Кенет Бател, фризьор на Монро от 1958 до 1962 година.Кичурът е опакован в специално проектирана стъклена рамка заедно със снимка на Мерлин Монро.Останалите кичури фризьорът раздал на най-близките си приятели.Медиите предвиждат голяма „борба\" сред феновете, като се вземе предвид, че рентгеновата снимка на гърдите й беше продадена на търг за 40 000 евро. ", "date": "2019.01.21", "title": "Кичур от косата на Мерилин Монро отива на търг "}
{"url": "http://www.cross.bg/zaradi-monreal-ysloviya-1594465.html", "text": "/КРОСС/ Изобилието понякога може да навреди - традиционен празник на снега в Монреал бе прекъснат заради снежна виелица, предаде Франс прес.За пръв път от около десетилетие този семеен празник в парк в Монреал бе прекъснат заради лоши метеорологични условия. Става въпрос за 36-ото издание на празника, който се провежда в рамките на четири уикенда и има за цел да чества зимните радости, се казва в информация на сайта му. Инициативите бяха отменени заради екстремни метеорологични условия и ще бъдат възобновени на 26 януари, съобщиха организаторите.През миналия уикнед голяма част от Канада, включително Монреал, бе скована от екстремен студ и снежни бури. Температурата в Монреал падна до минус 15 градуса Целзий, като усещането бе, че е минус 29 градуса Целзий заради силните ветрове и падналия сняг. Студът и снегът изплашиха организаторите, които заявиха, че макар повечето инициативи да могат да се проведат в трудни условия, са решили да ги отменят заради лошото време, ветровете и опасните пътища. ", "date": "2019.01.21", "title": "Празник на снега в Канада беше отложен заради снежна виелица "}
{"url": "http://www.cross.bg/otryad-zheni-roskosmos-1594446.html", "text": "/КРОСС/ Държавната корпорация \"Роскосмос\" ще сформира отряд от жени-космонавти за орбитали полети, като търсенето на кандидатки ще се извършва сред космически специалистки, съобщи ТАСС. \"Ще бъде сформиран пълноценен отряд космонавти от млади жени, специализирали в ракетно-космическия отрасъл\", заявиха от \"Роскосмос\".За целта съществуващият скафандър \"Орлан-МКС\" ще бъде доработен за използване от жени. На него ще бъдат монтирани елементи от екзоскелет за усилване на ръцете на оператора при изпълнение на тежки задачи при извънбордови дейности на МКС. Подготовката на женския отряд ще се води с перспектива за бъдещи лунни мисии. Агенцията припомня, че жени не попаднаха в отряда на космонавтите в новия набор, който завърши през 2018 година. ", "date": "2019.01.21", "title": "\"Роскосмос\" сформира отряд от жени-космонавти"}
{"url": "http://www.cross.bg/stoichkov-hristo-london-1594444.html", "text": "/КРОСС/ Кавалерът на „Златната топка\" Христо Стоичков ще се срещне в Лондон със свои фенове на 1 февруари (петък). В зала „Troxy\" от 19 часа голмайсторът на Мондиал'94 ще представи своята официална биография „Христо Стоичков. Историята\" и ще раздаде автографи на почитателите си.„Христо Стоичков. Историята\" е написана в съавторство с Владимир Памуков - носител на най-ценния приз в българската журналистика „Черноризец Храбър\", който също ще застане пред публиката в Лондон. За доброто настроение в залата ще се грижат две от звездите на българския шоу бизнес - Димитър Туджаров-Шкумбата и гласът на „Дарик радио\" Иво Райчев. Билетите за събитието в Лондон на 1 февруари вече са в продажба на цени от £40.00 за партера и £20.00 за балкона на зала Troxy. Всеки закупен билет идва със специален подарък - книгата \"Христо Стоичков. Историята\" с автограф, а притежателите на билети за партера ще имат възможност за лична среща с Христо Стоичков. От съображения за сигурност в залата не се допускат лица под 12 години.Книгата беше представена на 5 ноември пред повече от 500 гости от света на спорта, политиката и обществения живот. Сред тях бяха трима български президенти - Петър Стоянов, Георги Първанов и Росен Плевнелиев, кметът на София Йорданка Фандъкова, председателят на БОК Стефка Костадинова, съотборниците на Стоичков от САЩ '94, Кубрат Пулев и други.През декември Христо Стоичков донесе в България оригиналната статуетка на Златната топка, която списание „Франс Футбол\" му връчи през 1994 г. Тя бе с него в 5 града в страната по време на турнето за представяне на биографията, написана в съавторство с журналиста Владимир Памуков. Така освен да вземат автографи от своя кумир, феновете имаха възможност и да се снимат за спомен с най-голямото индивидуално отличие, което български футболист е печелил. Над 10 000 души посетиха представянията в различните градове, много от тях чакаха с часове на дълги опашки, за да вземат автограф от звездата.В началото на януари на пазара излезе третия тираж на биографията, като общият отпечатан тираж на книгата достигна забележителните 50 000 екземпляра. ", "date": "2019.01.21", "title": "Христо Стоичков представя официалната си биография в Лондон"}
{"url": "http://www.cross.bg/moskovski-razsledvaneto-nito-1594466.html", "text": "/КРОСС/ След близо година прокуратурата прекрати разследването срещу бившия транспортен министър Ивайло Московски за причиняване на смърт по непредпазливост. На 2 февруари миналата година при инцидент с управлявана от него моторна шейна загина тригодишният му син. В продължение на година по разследването на бяха давани каквито и да е подробности, а 8 месеца след инцидента се оказа, че делото било в грешната прокуратура. В крайна сметка с постановление от 2 януари прокурор Емилия Варадинова прекратява разследването и заявява, че Московски не носи отговорност за катастрофата, която е определена като случайно деяние. За решението обаче се разбра едва сега - след информация на в-к „Сега\".Инцидентът с моторната шейна стана на 2 февруари 2018 година. В продължение на 5 дни по случая беше мълчание, а единствената информация, разпространена от МВР беше, че вероятната причина за катастрофата е неравност по трасето. В крайна сметка Националното следствие започна разследване срещу Московски за причиняване на смърт по непредпазливост. На осмия месец от него обаче прокуратурата откри, че делото било в грешната прокуратура и реши да го премести от Софийската окръжна в Софийската градска прокуратура, която трябвало да разследва министри. По това време пък Московски вече дори не беше министър, тъй като в края на август подаде оставка заради автобусната катастрофа край Своге, при която загинаха 20 души. След оставката си Московски стана вицепрезидент на Черноморската банка.В крайна сметка с постановление от 2 януари прокурор Емилия Варадинова от СГП стига до извода, че катастрофата е случайно деяние и Московски не носи отговорност за нея, не бил длъжен и не можел да предвиди последиците. Според Варадинова смъртта на детето безспорно е предизвикана от падането от шейната, но наличието на инцидент не означава задължително, че водачът е виновен. Московски не бил запознат с техническите данни на шейната, нито с правилата за управлението й, нито с каква скорост може да кара, нито каква екипировка е нужна.В постановлението се цитират отговори от официалния представител на канадската марка за моторни шейни, че предлагат на всичките си клиенти теоретичен и практичен курс за управлението на снегомобили, но той не е задължителен. На купувачите обаче се разясняват основни правила, за които те се подписват, че са разбрали - че трябва да се кара внимателно и бавно, с предпазно облекло и каска, препоръчителната максимална възраст за водачите е 16 години, а шейната е едноместна.Злополучната шейна обаче е втора ръка, а собственикът й - семеен приятел на Московски - не преминал през инструктажа за безопасност, нито направил такъв на бившия транспортен министър. От постановлението се разбира и че регионалният горски директор определя трасетата за движение на подобни превозни средства, а пътят, по който се е движел Московски при инцидента не е бил разрешен за спортни мотори. От община Самоков също са определили маршрути за движение на моторни шейни, но и те не включват злополучното трасе.", "date": "2019.01.21", "title": "Прекратиха разследването срещу Московски за смъртта на сина му "}
{"url": "http://www.cross.bg/pytin-rysiya-reforma-1594443.html", "text": "/КРОСС/ Рейтингът на Владимир Путин \"престана да бъде неуязвим\" - президентът на Русия вече понася наред с останалите власти последиците от влошаването на живота в страната, пише \"Ведомости\". Първото за годината проучване на социологическия център ВЦИОМ показва, че спадът в рейтинга на Путин продължава - доверие му гласуват 33,4 на сто от участниците в допитването срещу 36,5 на сто от участниците в същото проучване от 29 декември м. г.Това е най-ниският показател от януари 2006 г. - най-старата дата от списъка с подобни анкети на сайта на ВЦИОМ. Много повече са анкетираните, одобряващи дейността на руския президент, но и техният дял намалява - 62,1 процента срещу 64,6 на 29 декември, посочва вестникът, цитиран от Би Би Си.Сред основните причини са вдигането на ДДС в началото на януари и поскъпналите комунални услуги, както и миналогодишната реформа, вдигнала възрастта за пенсия в Русия, обяснява социологът Григорий Кертман от агенция ФОМ. \"Хората имат дълга ваканция, много общуват помежду си, повече са шансовете да чуят критики\", допълва той.Няма никакъв срив на доверието към Путин - то бавно намалява след пенсионната реформа, смята шефът на ВЦИОМ Валерий Фьодоров. \"Няма добри новини, които да сочат, че животът се променя към по-добро. След няколко години на криза хората имаха очаквания, че заплатите ще се увеличат, че пенсиите също ще се увеличат, а всъщност имаше поскъпване и лоши новини като пенсионната реформа и санкциите\", припомня аналитикът.Настроението обикновено се вдига по Нова година, но сега не стана така - нямаше тласък за повишаване на социалното самочувствие, констатира руският социолог. Хората в Русия са останали с малко пари, дори за новогодишната трапеза са похарчили с по хиляда рубли по-малко от предната година - \"и не защото няма поскъпване, а защото има тревога за бъдещето\", добавя той.След пенсионната реформа хората в Русия започват да адресират претенциите си директно към президента, а не към по-нископоставените власти. Расте отчуждаването от властта на част от обществото, отслабват надеждите, възлагани на властта и на президента. Общо е разочарованието в социалния характер на държавата, коментира политологът Александър Пожалов.В момента има процес на \"разбожествяване на Путин\" - по-рано обикновените хора в Русия виждаха в него онзи, който им носи слава и величие, а днес хората отчасти го смятат за виновник за проблемите, прехвърлят върху него и негативите, свързани с правителството, отбелязва наблюдателят Николай Петров. Според него е настъпил преломен момент за властта в Русия, изискващ героични усилия в подкрепа на намаляващата легитимност на Путин, казва Петров, цитиран от \"Ведомости\". \"Другият изход е затягане на гайките. Кремъл трябва да избере стратегия, защото това може да повлияе и на събитията през 2024 г.\", когато ще приключи новият мандат на Путин, предупреждава експертът.\"С такива рейтинги може и да караш нататък, но трудно се предприемат сериозни действия за трансформиране на режима - рейтингът пада не само в очите на обикновените хора, но и на елитите\", смята руският експерт.Източник: БТА ", "date": "2019.01.21", "title": "Путин с най-нисък рейтинг от 2006 година насам "}
{"url": "http://www.cross.bg/pregrudkata-pregrushtame-kazvame-1594468.html", "text": "/КРОСС/ Целият свят празнува днес Международния ден на прегръдката. Според традицията на този ден могат да се подаряват приятелски прегръдки даже на непознати хора. Празникът се отбелязва за първи път през 1986 година в САЩ. В последствие бързо се разпространява в другите страни и се превръща в Световен ден на прегръдката.Прегръдката съпътства хората от първите секунди на нашия живот. Тя е онази сигурност и любов, която дарява майката на бебето още от първите секунди живот. Прегръдката е свързана с допира, докосването, толкова важно за човешките емоции. Психолозите твърдят, че ако едно бебе не бъде докосвано, то ще загине. Именно затова прегръдката е жизненоважна съставка от нашия живот, така както се нуждаем от въздух, вода и храна. Доказано е също, че с тялото казваме много повече, отколкото с думи. С прегръдката казваме: „Спокойно, аз съм тук!\", казваме: „Обичам те!\", казваме: „Извинявай, сгреших!\".Човекът, който прегръща, изпитва същото чувство на сигурност и любов, каквото и този, който е прегърнат. Ние прегръщаме роднини и приятели, прегръщаме, за да утешим, прегръщаме от радост, прегръщаме, докато спим, прегръщаме, за да благодарим. На Международния ден на прегръдката можем за миг да спрем задъханото колело на живота и да се насладим на прегръдката на любимо същество. ", "date": "2019.01.21", "title": "21 януари е Международен ден на прегръдката"}
{"url": "http://www.cross.bg/slepite-canute-hora-1594453.html", "text": "/КРОСС/ Британска компания планира да пусне на пазара Брайлов електронен четец за слепите хора тази година. Устройството би трябвало значително да подобри тяхното преживяване при четене на книги и да ги спаси от обемистите печатни издания, предава technews.bg.Откакто е разработена от Луи Брайл през 19 век, азбуката на слепите - с изпъкналите точки - е донесла радостта от четенето на милиони слепи и частично незрящи хора. Но в своята печатна форма този вид шрифт не е много удобен. Книгите са големи, дебели и тежки.Bristol Braille Technology се надява да промени това. Нейният модел Canute 360 се определя като \"Kindle за незрящите\". За него фирмата твърди, че е \"първият многоредов Брайлов е-четец в света, показващ девет реда текст наведнъж, или около една трета от страница с обикновен печат\". \"Това означава, че трябва да натискате бутона напред на всеки 360 знака, а не на всеки 20\", пояснява пред Ройтерс Стефани Сържант, чиято компания Vision Through Sound осигурява обучение за незрящи хора и работи с Bristol Braille.\"Опресняването става ред по ред, започвайки отгоре. Въпреки че отнема известно време за обновяване на всички редове, можете да започнете да четете почти веднага след като натиснете клавиша за продължение напред\", допълва Сържант. Всеки текст, който някога някъде е бил преведен на брайлов формат, може да бъде изтеглен на Canute. Това означава, че има доволно много материал за четене за незрящите. През последните години делът на слепите, които могат да четат брайлова азбука, е доста намалял. Това се обяснява отчасти с напредъка на технологиите за аудио-записи. Но в Bristol Braille вярват, че четенето може значително да повиши нивото на грамотност и знанията по математика сред слепите. Окончателният Canute би трябвало да види бял свят към края на тази година. ", "date": "2019.01.21", "title": "Създадоха „Kindle за незрящите“"}
{"url": "http://www.cross.bg/cannabis-kanabis-bulgariya-1594454.html", "text": "/КРОСС/ Канадска компания обяви, че придобива 150 хил. декара за производство на канабис в България, съобщи . В края на миналата година компанията International Cannabis Corp (Интернешънъл кeнабъс корп) е обявила, че придобива 100% от активите на фирмата Balkan Cannabis Corp (Болкън кенабъс корп), която пък твърди, че притежава въпросните терени в България, както и необходимите лицензи за производство на коноп и канабис за медицински цели. Balkan Cannabis Corp е основана от двама черногорци, които месец преди сделката посетили България и останали впечатлени от качествата на тукашната почва и производствената инфраструктура. Според тяхна презентация тукашният район дори може да бъде развит като най-големият производител на коноп за индустриални цели в света.Стеван Тафра и Милорад Божович са двамата черногорски съоснователи на Balkan Cannabis Corp, които в презентация обявяват, че в края на ноември 2018 г. посетили България, за да разгледат тукашните възможности, съобщава Дневник. При посещението си двамата огледали земеделски терени на около 35 км. от София. Компанията им е основана в Торонто, финансовият й директор е бившият британски морски тюлен Лоурънс Пембъл, а за оперативната дейност отговаря руснакът Андрей Контяев.Компанията твърди, че притежава 100 в гръцко дружество, 67% - в македонско и 50% в българско. Останалите 50% у нас били на неназован „известен лидер в българската бизнес общност\". Според презентацията компанията притежава и всички необходими лицензи за отглеждане на коноп и канабис за медицински цели у нас. Освен сегашните 150 хил. декара, от Balkan Cannabis Corp твърдят, че след процедурата по придобиването им от страна на канадците от International Cannabis Corp, планират да се сдобият и с допълнителни 15 хил. хектара българска земя.Новосъздадената компания щяла да види бял свят не по-късно от март тази година, а в близките 3 години пък планирала сериозно навлизане и в Западните Балкани, Германия и Чехия.В съобщението за сделката до борсата се цитира и проучване на Световната банка, което твърди, че около 1/3 от територията на България е много плодородна и представлява „уникална възможност за отглеждане на коноп\". Над 1/3 от населението на България пък било над 55-годишна възраст и страдало от непропорционално голямо количество заболявания, като например артрит. Медицинския канабис и подобните му продукти пък спомагали за облекчаване на въпросните състояния, което по сметки на компанията засягало пряко 2,3 милиона българи.От компанията допълват, че първоначалната инвестиция в тукашното начинание щяла да бъде приблизително 12 милиона канадски долара.У нас издаването на разрешения за отглеждане на канабис зависи пряко от земеделското, вътрешното и финансовото министерство. По-късно през деня от здравното министерство отрекоха канадската компания да е искала официално разрешение за отглеждане на коноп у нас. ", "date": "2019.01.21", "title": "Канадска компания купува 150 000 декара у нас, за да гледа канабис "}
{"url": "http://www.cross.bg/tzzyankyeii-bebeta-geni-1594460.html", "text": "/КРОСС/ Китайски следователи установиха, че Хъ Цзянкуей, китайският лекар, стоящ зад раждането на две бебета с редактирани гени, е действал на своя глава, предава БТА.Според китайските медии докторът ще бъде наказан за всяко свое нарушение на действащите в Китай закони. Хъ Цзянкуей редактира гените на бебетата с надеждата те да станат резистентни на вируса на ХИВ.Следователите в южната провинция Гуандун констатираха, че Хъ Цзянкуей лично е организирал набирането на средства за експеримента, и го извършил без съответния контрол от страна на университетските власти, което е в разрез със законаСлед близначките Лулу и Нана се очаква да се роди и трети ембрион, плод на експериментите на Хъ Цзянкуей. В пет други случая не се получило оплождане. Китайските медицински власти ще следят отблизо състоянието на близначките и на ембриона. Според агенция Синхуа действията на Хъ Цзянкуей са влезли в конфликт с етиката и почтеността на научните изследвания и с националните регулации в тази област. Лекарят е правил всичко на своя глава за собствена слава и облага.В рамките на спорните експерименти Хъ Цзянкуей са участвали осем двойки. Във всеки един от случаите мъжете били ХИВ-позитивни, а жените - не. Световната научна общност реагира, като изтъкна, че редактирането на гени не е било необходимо, за да бъде предотвратено предаването на болестта от бащите на децата им. Гилдията остро осъди опитите за генното модифициране на бебета и свързаните с тях тежки последици за човешкия геном. ", "date": "2019.01.21", "title": "Китаецът, създал генномодифицирани бебета, ще бъде наказан"}
{"url": "http://www.cross.bg/deteto-detzata-detza-1594458.html", "text": "/КРОСС/ - Стратегията е път, посока, по който ще вървим през следващите години, за да подкрепим най-ценното в държавата ни - бъдещото поколение, децата ни. На практика тя е визионерски документ, който показва каква грижа ще полага държавата и гражданското общество за децата. В момента проектът на документ играе ролята на една протегната ръка - да се обединим държава, граждани, цялото общество и да подредим къщичката си. Стратегията е общата рецепта как да подобрим работата си в политиките за децата. Време е да не се противопоставяме, да се организираме и заедно да разпишем и конкретните рецепти как да се случи това с мерките по предложените теми и области. Затова към нея ще има и Пътна карта - която ще разпише стъпките за 4-те 3-годишни национални програми с мерки и дейности.Не беше лесно да се създаде такъв проект на документ. Имаше два пътя - експерти да разпишат административно документа или да питаме всички заинтересовани страни за това какво да бъде включено в документа. Ние избрахме втория - по-трудния. И седем месеца след множество консултации с професионалисти в различни области, деца, родители, организации, медии питахме, обмисляхме, анализирахме, обобщавахме. В България като се съберат трима души на едно място може да се чуят поне шест мнения, затова не беше никак лесно да се срещнат мненията и интересите на граждани и професионалисти. Не на последно място и да се разбере мнението на децата, защото политиките за деца следва да отчитат правото на глас на децата. В България имаме много умни и креативни деца, които разсъждават обосновано, знаят какво търсят и в каква посока искат да се развиват занапред.- Във фокусът на Стратегията има много нови подходи. Тя е модерно разписан документ и не може да бъде разбрана като философия с един прочит. Трябва да се прочете поне три пъти, за да се осъзнае в дълбочина. Както и да не се вади един текст от друг, защото смисълът и не е така просто организиран. Смисълът е в цялостния подход.•\tНовото е в дете-центрирания подход. Той е подкрепа за конкретното дете, а не за групи деца, както е досегашния подход в предходната стратегия. Ориентацията е в подкрепата на индивидуалността на детето, на всяко дете. Мисията на документа е да покаже, че за България ценно е всяко едно дете и неговите шансове за развитие. Няма да бъде лесно да се променят нагласите и да се разпределят ресурсите, да делим децата на групи и да работим от обобщено мислене към конкретна подкрепа на жизнените шансове и развитие на потенциала на всяко дете. •\tНов е подхода на жизнения цикъл на детето. Той включва три периода - от зачеването до 6/7 г. (ранно детство), от 7 до 13/14 г. (детство и ранно юношество) и 14-18 г. (юношество). Не може да говорим за политики за подкрепа на детето без да приемем спецификата в периода на развитието му. Подкрепата за детето започва от забременяването на майката и дори се планират мерки за подготовка на жената да стане майка и на мъжът да стане баща т.е. още преди да бъде създадено детето. Така ще се търси преодоляване на проблема със случайното родителство (неподготвените за родителство, незрели и физически, и емоционално за родители).•\tНовото е в организацията на работата или в организацията на подкрепата на детето. Бих искала да уточня, че всички заинтересовани страни се обединихме, че подкрепата за детето е немислима без подкрепата на неговите родители, на семейството му. Дори имаше идея стратегията да се озаглави Национална стратегия за детето и семейството.- Бих искала да успокоя читателите, че никъде в проекта на Стратегията няма текст за шамарите като възпитателен метод. Стратегията няма за цел да вкарва никого в затвора. Това не е забранителен документ. Единствената цел на новия стратегически документ е да подпомогне детето и семейството с подходящи ресурси и да даде възможност за развитие на потенциала на всяко дете.С приемането на тази Стратегия държавата и гражданите ще обединят усилията и  отговорността си и всеки ще намери своето място, за да осигурим по-добро бъдеще за децата ни. Тя е заявка за промяна и за мобилизиране на грижите за детето и семейството в България.- Националната стратегия няма за цел да заимства практики от никоя чужда държава. Именно затова тя е национална, българска. По традиция децата ни се отглеждат в здрава семейна среда. Вярвам, че така ще бъде и занапред. Отново по традиция държавата определя и признава първостепенната роля на семейството. Семейството най-добре знае какво е най-добро за неговото дете. Родителите носят отговорност за развитието на детето си и държавата не планира да се намесва в живота на семейството или да изземва тази функция. Изборът на методи и форми на възпитание е личен - на родителите на детето. Държавата носи отговорност да подкрепя развитието на детето и семейството и подобряване на условията и благосъстоянието им.Ненапразно българското обществото е създало институции, които разписват и предприемат законодателни промени, които да са в полза на хората. Време е да спрем езика на омразата и разделението, и да повярваме в това, че и ние можем да се организираме, и разчитаме на всеки един от нас да поеме своята роля - лична и професионална.-  Сигурност и шанс за развитието на всяко дете е основното, което търсим да постигнем с този документ. Най-важна е превенцията на риска, а не работата впоследствие, при случаи на деца в риск. Какво още? Сигурна среда като здравословен начин на живот, физическо и психическо развитие; безопасна среда (вкъщи, на улицата, на обществени места, в детската градина, в училище, в метрото, в морето, в планината, в мрежата - да не стават децата жертва на инциденти и насилие). Нека осигурим живот на децата като ги подготвим за всички възможни рискове, които се срещат в живота.-  Да, съгласна съм, че и най-добре разписания документ може да загуби своя смисъл, ако не се приложи правилно. Затова очертахме три извода за менажиране:•\tУправление на информацията - уеднаквяване на понятия, обмен на данни, за да подобрим работата си трябва да имаме достатъчна информация т.е. количество и качество данни. Тези данни да се намират на точното място и да се наричат с едни и същи имена/термини, защото сега това не е така. Набирането на информация и обменът й т.е. свързаността на институциите е първата и най-важна стъпка за подреждането на къщичката ни. Ефикасната помощ може да бъде оказана, когато всички подкрепящи детето и родителите му говорим на един език и черпим източници от едно и също място. Разнопосочните данни биха объркали и най-големия експерт.  Предвиждаме институциите да имат обмен на данни, както и да заработи информационна система/платформа за децата (деца в риск, вкл. деца, които са жертви на кибертормоз, деца с изявени дарби и т.н.)•\tВтората стъпка е да работим заедно - институции и организации. Комуникация и сътрудничество на секторите, които работят с детето и семейството - обединяване на усилията, а не секторна работа, както досега. Нов дизайн на работата на социалните работници, здравните работници, педагозите, психолозите, правосъдната система и вътрешния ред. Хармонизирането на практиките трябва да се случва най-близко до детето. Да се прилага подкрепа на място и навреме от необходимите специалисти. Съвместните действия и междусекторни политики в търсене на взаимодействия и обединяване на практики на място най-близко до детето. •\tТретата стъпка е формиране на адекватна кадрова политика. Изграждането и повишаването на капацитета на кадрите - всички, чиято професия е свързана с децата е със специален фокус за поддържане и развитие на експертизата. Държавни професионални стандарти за подбор, квалификация и кариерно развитие. Предвижда се и развитие на компетентностите и подготовката и на родителите да отгледат детето, и по време на отглеждането му да си обяснят и познават как се развива детето. Има идея за развитие на програма за родители „Никой не е съвършен\". Тя ще е в подкрепа на родителите да не търсят случайни източници в интернет или да се учат от приятели или техните близки как да разрешават казуси в развитието на детето, а да разполагат и с други надеждни източници и да имат повече правилни и модерни избори в отглеждането на детето си. Развитие на компетентностите на децата е също в подхода на Стратегията - те да се адаптират да живеят в различна и динамична среда, да са емоционално интелигентни, да се социализират и да са дигитално грамотни. Да разпознават фалшивите новини и фалшивите хора. Да са критично мислещи и подготвени за постоянно променящите се технологии. ", "date": "2019.01.21", "title": "Елеонора Лилова: Българските деца растат в здрава семейна среда"}
{"url": "http://www.cross.bg/plovdiv-stadion-totev-1594456.html", "text": "/КРОСС/ Община Пловдив ще промени плана за ремонт на стадион \"Пловдив\", за да може той да отговаря на изискванията на ФИФА за приемане на мачове от световното първенство. Това обяви кметът на града Иван Тотев пред журналисти. По неговите думи съоръжението ще стане изцяло футболно, без лекоатлетическа писта.България ще участва в съвместна кандидатура с Румъния, Сърбия и Гърция за домакинство през 2030 г. Министърът на спорта Красен Кралев обяви, че България трябва да изгради четири стадиона, два от които ще са в София, а останалите вероятно в Пловдив и Варна.\"Ако искаме да кандидатстваме за световно със стадион \"Пловдив\", той трябва да е изцяло за футбол и да е с минимум с 40 хиляди седящи места. Такива са изискванията на ФИФА и УЕФА\", каза Тотев, добавяйки, че се е срещнал с премиера Бойко Борисов и с Кралев.Кметът на Пловдив добави, че общината ще преформатира 11-степенната програма за реконструкция на стадиона в посока премахването на лекоатлетическата писта. \"Тръгваме към промяна на заданието за етап 1, за да може стадионът да е само футболен. Това обаче значи, че ще трябва да изградим малък стадион за лека атлетика\", каза още кметът.През лятото Тотев обяви, че общината ще отдели 15 милиона лева за реконструкцията на стадиона. Сега не е ясно колко ще струва изграждането на изцяло футболно съоръжение. \"Държавата има намерение да финансира или съфинансира проекта, но ние ще действаме, няма да ги чакаме и ще започнем\", обясни кметът. ", "date": "2019.01.21", "title": "Променят стадион Пловдив според изискванията на ФИФА"}
{"url": "http://www.cross.bg/pynkta-ponizhenie-godina-1594462.html", "text": "/КРОСС/ Международният валутен фонд (МВФ) преразгледа към понижение прогнозите си за световния растеж през 2019 година до 3,5 на сто, отчитайки продължаващите търговски напрежения и засилването на политическите рискове, предаде Франс прес.Това е с 0,2 пункта по-малко от октомврийските прогнози на фонда, които също бяха преразгледани към понижение.Очакванията за двете най-големи икономики - САЩ и Китай - този път остават непроменени, а за Япония са преразгледани към повишение, но МВФ е много по-песимистичен за еврозоната, като прогнозира тази година растежът да бъде от 1,6 на сто (вместо обявените по-рано 1,9 на сто).Сред европейските страни най-драстично е понижена прогнозата за Германия - до 1,3 на сто (-0,6 пункта), следвана от Италия (0,6 на сто или -0,4 пункта) и Франция (1,5 на сто или -0,1 пункта). Това се дължи на слабото промишлено производство в германското автомобилостроене, вялото вътрешно търсене в Италия и високи разходи за кредитиране, а във Франция са отчетени отрицателните последици от социалните протести на \"жълтите жилетки\", продължаващи над два месеца. ", "date": "2019.01.21", "title": "МВФ понижи прогозите си за растеж на световната икономика до 3.5%"}
{"url": "http://www.cross.bg/ydar-tokov-banyata-1594464.html", "text": "/КРОСС/ 27-годишен мъж почина след токов удар в банята в дома му в бургаското село Черни връх. Инцидентът е станал днес, съобщиха от Областната дирекция на МВР-Бургас.Близки съобщили, че мъжът влязъл в банята, за да ползва електрическа машинка за бръснене.Мъжът бил бос върху мокрия под в помещението. При включването на машинката в електрическия разклонител се е получил токов удар.Въпреки оказаната спешна медицинска помощ, мъжът е починал.", "date": "2019.01.21", "title": "Млад мъж почина след токов удар в банята "}
{"url": "http://www.cross.bg/botev-prokyratyrata-martinov-1594463.html", "text": "/КРОСС/ Бившият депутат Живко Мартинов престоя няколко часа в следствието. Той бе призован заедно с адвоката си по повод разследването за изнудване, придобило публичност като \"Суджукгейт\".На излизане от сградата на следствието защитникът на Мартинов Христо Ботев обясни, че бившият депутат бил питан от разследващите по повод интервю, в което имало твърдения за дадени пари на представител от прокуратурата, предадоха БТА и \"Фокус\".Мартинов и защитникът му направили редица искания, след като им били предявени всички материали. Според Ботев делото било разделено на няколко други разследвания. Той обаче, чисто житейски, не можел да си обясни, защо трябва да се иска 4 тона суджук, а не пари или имоти. В крайна сметка ставало дума за неплатени наеми.По делото нямало нито свидетелски показания, нито СРС-та, които да потвърждават тезата на прокуратурата, каза Ботев и прогнозира, че това дело ще е \"дума срещу дума\".Ботев коментира, че тече проверка по случая, като според него няма нищо опасно за бившия депутат от адвокатска гледна точка.\"Делото е разделено на множество други. Обвинението прокуратурата ви го съобщи още преди 2-3 седмици. Чисто житейски не мога да разбера защо ако искаш нещо от някой, няма например да му вземеш пари или имот, ами ще искаш 4 тона суджук, който пък после какво ще го правиш не е ясно. Явно това ни е нивото и с такива неща се занимаваме\", заяви адв. Ботев.Днес направихме страшно много доказателствени искания. Представихме документи, поискахме свидетели да бъдат разпитани. Днес на практика ние за първи път показваме нашата гледна точка. До този момент не сме имали достъп до материалите по делото, така че при юридически разум от страна на прокуратурата би трябвало да уважи тези искания, да разпита свидетелите, да обърне внимание на документите, а при един внимателен прочит това дело може и да не влезе в съда, допълни Ботев.Защитата на бившия депутат уточни, че взаимоотношенията между пострадалия и Живко Мартинов са на съвсем друго ниво - става въпрос за неплатени по договор наеми от страна на първия към втория. \"Едни такива дълги и сложни отношения, които са се развивали в годините. Ако прокуратурата има разум, нека извърши едно обективно разследване и тогава да прецени дали да внесе делото в съда\", призова Ботев.Той коментира още, че е бил на свиждане и при семейство Баневи, които също са негови клиенти. \"За първи път ще се съглася със зам.-главния прокурор Иван Гешев, че споровете се водят в съдебната зала. Кой какво казал, какво рекъл, мисля, че вече се изчерпа. Доколкото някой може да изпере 1 млрд., защо пък и да не учреди партия от килията\", каза Ботев. Попитан дали е вярна информацията, че Николай Банев ще се кандидатира за евродепутат, защитата му обясни, че такава кандидатура не дава наказателен имунитет, така че всеки може да се кандидатира за каквото иска. ", "date": "2019.01.21", "title": "С часове продължи разпитът на Живко Мартинов по аферата \"Суджукгейт\""}
{"url": "http://www.cross.bg/kristian-vigenin-predsedatelstvo-1594459.html", "text": "/КРОСС/  \"България подкрепя приоритетите на Румънското председателство. Особено важен е фокусът върху сближаването - както вътрешното му измерение като социално и икономическо изравняване, така и външнополитическото измерение като поддържане на сигурността и единството на Съюза.\" Това заяви председателят на Комисията по европейските въпроси и контрол на европейските фондове Кристиан Вигенин в Букурещ по време на първата среща от Парламентарното измерение на Румънското председателство на Съвета на ЕС. Той подчерта важността да бъдат продължени усилията на България и Австрия за засилване на европейската перспектива пред Западните Балкани и поиска по-амбициозни цели за Източното партньорство - политика на ЕС към Източните съседи, която стартира преди 10 години.\"В момента тече третото поредно Дунавско председателство на Съвета на ЕС и се надявам това да помогне Дунавската стратегия да се развива като една от ключовите регионални инициативи на ЕС със силен принос към устойчивото развитие на участващите страни.\", подчерта Кристиан Вигенин.Той обърна внимание и върху бъдещата Многогодишната финансова рамка, заявявайки, че \"ЕС има нужда от амбициозен бюджет, за да може да постига амбициозни цели и преговорите по него трябва да доведа до единство на Съюза.\" В изказването си пред участниците в Конференцията на председателите на комисии по европейските въпроси на страните-членки на ЕС (КОСАК), Кристиан Вигенин засегна и темата за миграцията, като изтъкна нуждата от бързо постигане на споразумение по реформата на Общата европейска система на убежище.В началото на срещата беше обявено и решението на Председателската тройка да подкрепи инициативата на българския депутат за засилване на взаимодействието между КОСАК и Конференцията на комисиите по европейка интеграция на страните от Западните Балкани (КОСАП). ", "date": "2019.01.21", "title": "Кристиан Вигенин в Букурещ: Европейският съюз има нужда от амбициозен бюджет"}
{"url": "http://www.cross.bg/pytin-prezident-videoklip-1594457.html", "text": "/КРОСС/ 15-годишен ученик засне видеоклип от вътрешността на самолета на руския президент Владимир Путин и го публикува в YouTube.Арслан Каипкулов получи тази възможност, след като в началото на декември Путин посети форум на доброволци, които му разказаха за своите лични мечти. От петима от тях той взе пликове с писма, в които описват какво искат да направят. Единият от пликовете бил на Арслан, а мечта му била да снима видеоклип от президентския самолет Ил-90-300.\"За мен е голяма чест да попадна на такъв секретен обект, където само снимачният екип беше допуснат. Прекрачвайки прага, попадаш в помещение, което прилича не толкова на обикновен салон на самолет, а на квартира\", разказва ученикът от град Сибай, цитиран от Нова телевизия.Във видеото Арслан прави подробно описание на всичко, което вижда. Впечатлява се от герба, флага, салона за хората, които съпровождат президента при пътуванията му, и подготвените за тях одеяла, възглавници и дори бонбони.Младежът е успял да се запознае и с персонала на самолета. Стюардесите го уверили, че за тях най-важното е полетът да бъде изпълнен успешно.В края на миналата година руският президент вече зарадва 17-годишно момиче, загубило зрението си. Това стана по време на участието на Путин в проекта \"Мечтай с мен\", чиято цел е сбъдване мечтите на деца с увреждания и тежки болести.По време на разговоря си с незрящата Регина Парпиева от Нижни Новгород, която мечтае да стане журналистка, той я прегърна, а тя попита дали може да докосне лицето му, за да придобие представа как изглежда. Руският президент се съгласи без колебание, след което целуна ръката й. Накрая той й подари няколко високотехнологични устройства.vdeo: https://www.youtube.com/watch?v=sL20cnH6_xQ", "date": "2019.01.21", "title": "Ученик засне видеоклип от вътрешността на самолета на Путин"}
{"url": "http://www.cross.bg/durzhavata-prokyror-geshev-1594455.html", "text": "/КРОСС/ Държавата ни не е толкова бедна, просто се краде много.Зам.-главният прокурор Иван Гешев, цитиран от \"Фокус\", на брифинг, посветен на злоупотребите в инвалидните пенсии. Гешев е административен ръководител на Специализираната прокуратура между 2016 и 2018 г., зам-главен прокурор е от лятото на 2018 г. Трудовата му кариера е преминала изцяло в следствието и прокуратурата през последните над 20 г. ", "date": "2019.01.21", "title": "Държавата не е бедна, просто много се краде"}
{"url": "http://www.cross.bg/germaniya-skorostta-magistrali-1594449.html", "text": "/КРОСС/ Германия предвижда ограничение на скоростта по автомагистралите от 130 км/ч, което ще влезе в сила през 2023 г. Понастоящем тези 130 км/ч се въвеждат като препоръчителна скорост по германските магистрали.Намаляването на скоростта по местните магистрали е част от новите екологични мерки, предприети от властите в Германия. За тяхното изпълнение е създадена специална комисия. В допълнение към намаляването на максималната скорост по магистралите, тя предлага допълнително увеличение на акцизите върху горивата и на квотите за електрически превозни средства.Ограничението на скоростта, заедно с други мерки - увеличаване на акцизите върху горивата, премахване на данъчните стимули за дизеловите автомобили и увеличаване на квотите за продажби на хибриди и електрически превозни средства - следва да влезе в сила в Германия през 2023 г., съобщава Ройтерс, цитирани от БГНЕС.Към момента Германия е единствената държава в Европа, в която няма максимални ограничения за скоростта по някои магистрали. Затова тези пътища са станали легендарни, привличайки любителите на бързи и мощни автомобили. ", "date": "2019.01.21", "title": "Германия въвежда ограничение от 130 км/ч по магистралите"}
{"url": "http://www.cross.bg/pensii-analiz-geshev-1594447.html", "text": "/КРОСС/ От министър-председателя Бойко Борисов беше възложено на МВР, а на мен от главия прокурор да се извърши анализ и да се задействат механизмите, с които разполагаме за наказателно-правен анализ и извършване на проверки за документни престъпления, касаещи получаването на инвалидни пенсии от ТЕЛК и свързаните с това социални услуги.Това заяви зам.-главният прокурор Иван Гешев, цитиран от Канал 3, по време на пресконференция във връзка с образувани досъдебни производства и проверки на територията на цялата страна по повод източване на средства от НОИ чрез фалшиви ТЕЛК.След извършен такъв анализ бяха събрани почти всички производства през последните 5 години, касаещи получаване на инвалидни пенсии с неистински документи, каза той. Установи се, че в определени региони процентът на инвалидните пенсии достигат до 28 % от всички пенсии на конкретната област.Най-големият процент е в Силистра, Разград, Монтана, Перник, Габрово, Враца. В резултат на този анализ бяха предприети дейстия с МВР и районните прокуратури и започнаха проверки и досъдебни прозиводства, каза Гешев. По думите му предстои извършването на такава дейност и в останалите областни градове. Оказва се, че при проведените разпити на стотици лица като първоначалното впечатлението е, че 70% от лицата, с които се разговаря не знаят от какво са болни, не знаят какви документи трябват за ТЕЛК , не знаят дали са ходили пред ТЕЛК, не знаят дали са били хоспитализирани или не.В Силистра се създава впечатлението, че цели села са с инвалидни песнии. Получават се фалшиви хоспитализации, от които никой не може да каже каква е щетата за здравната каса. Половината от инвалидните пенсии отиват при хора, които са здрави, каза Гешев. По думите му очакват се обвинения в близките няколко дни. По думите на Иван Гешев положението е ужасяващо.Над 200 лица до момента са разпитани досега. Установено е, че делът на пенсиите за инвалидност поради общо заболяване в последно време нарастват, стана ясно от прокуратурата. Направено е обосновано предположение, че става дума за фиктивно издаване на документи. ", "date": "2019.01.21", "title": " Прокуратурата: Половината инвалидни пенсии отиват при здрави хора "}
{"url": "http://www.cross.bg/vakantziya-gripna-nyama-1594445.html", "text": "/КРОСС/ Пропуснатият по време на грипна ваканция материал ще бъде преструктуриран, за да не се допуска изоставане на учениците, съобщиха от МОН.Всеки учител ще трябва да прецени как да навакса уроците и да уведоми директора на училището. Дните без учебни занятия няма да бъдат отучвани. Оценките на децата ще бъдат оформени навреме и първият учебен срок ще приключи по график - на 4 февруари 2019 г. Вторият срок започва на 6 февруари 2019 г.В момента в грипна ваканция са 593 училища в страната. До 22 януари 2019 г. няма да се учи в областите Бургас, Стара Загора и Шумен. До 23 януари - в Ямбол, Перник, Пазарджик и Смолян. В областите Добрич, Пловдив и София-област е обявена грипна епидемия с предписания за преустановяване на занятията в училищата.  ", "date": "2019.01.21", "title": "МОН: Грипната ваканция няма да се отучва"}
{"url": "http://www.cross.bg/danni-rysiya-facebook-1594442.html", "text": "/КРОСС/ Руският държавен регулатор в сферата на комуникациите - Роскомнадзор, съобщи, че е започнал съдебни процедури срещу американските интернет компании Twitter и Facebook. Те са обвинени в неспазване на законите, които изискват личните данни на руските ползватели на двете мрежи да бъдат съхранявани на сървъри в Русия, съобщи пресслужбата на Роскомнадзор, цитирана от ТАСС, Интерфакс и Ройтерс.\"Компаниите, управляващи социалните мрежи Facebook и Twitter, представиха само формални отговори на нашите изисквания да потвърдят локализацията на личните данни на руските си абонати в Русия. Те не съдържат конкретни данни за фактическото изпълнение на законодателството към този момент, нито за сроковете за изпълнението на тези норми в бъдеще\", се казва в съобщението. Затова срещу тях е започнато административно производство.", "date": "2019.01.21", "title": "Русия съди Twitter и Facebook "}
{"url": "http://www.cross.bg/goriva-gorivata-shest-1594440.html", "text": "/КРОСС/ Дребните търговци на горива остават в стачна готовност, заяви на пресконференция Симо Симов от Националното сдружение на търговците и превозвачите на горива. Той благодари на депутатите от ГЕРБ, „Обединени патриоти\" и ДПС, които са подкрепили решението законът за горивата да влезе в пленарна зала и да се отложи със шест месеца. Народните представители от БСП имат възможност да се коригират и да застанат от правилната страна, добави Симов.Ако наистина контрабандата в търговията на горива е на стойност 1 милиард лева, както казва Валентин Златев, това би означавало, че 50 процента от потреблението в България е контрабанда, изтъкнаха от сдружението.Депутатите да проявят разум и да гласуват отлагане на закона за горивата с шест меса, както обеща министърът на икономиката Емил Караниколов, каза Георги Паничерски, член на управителния съвет на Националното сдружение на търговците и превозвачи на горива.„Също и ние да бъдем включени в работната група, която ще работи за преработването на този закон, за да може той да работи по начина и умисъла, за който е създаден, а именно повишаване събираемостта. В този вид този закон няма да изпълни своята задача - увеличаване на събираемостта на данъци, акцизи и ДДС. Евентуално ако не бъде гласувано отлагането му с 6 месеца и след това преработването му, както и ние не бъдем включени в тази комисия, която ще го преработва, ще облечем наново жълтите жилетки и сме готови да стигнем и до по-крайни неща - затваряне на граници и  блокиране на пътища\", каза Паничерски. Според сдружението, в закона за горивата няма действие, което е насочено срещу сивата икономика, а той ще бъде вреден и за потребителите. ", "date": "2019.01.21", "title": "Дребните търговци на горива в стачна готовност"}
{"url": "http://www.cross.bg/panov-bulgariya-vasil-1594441.html", "text": "/КРОСС/ Държавен служител от НАП e на път да изхвърли от България огромна международна компания, една от най-големите данъкоплатци в страната ни, пише сайтът .Васил Панов, директорът на дирекция „Контрол\" в НАП, също така и член на комисията по хазарта категорично отказва да бъде гласуван (без каквато и да е причина - просто отказва да мине на гласуване) подновяването на лиценза за онлайн хазарт на Betfair (Полко Лимитид) - британска компания, една от най-големите в света. Отлагането на гласуването на лицензите е саботаж от страна на представителя на НАП в ДКХ, а именно г-н Васил Панов, независимо от липсата на основателни законови причини за това.Полко Лимитид е първата чуждестранна компания, получила лиценз за организиране на хазартни игри онлайн на територията на Р. България. Компанията собственик на Полко Лимитид, Paddy Power Betfair PLC, е публично търгувано дружество, което оперира в над 40 държави, с пазарна капитализация от близо 5 млрд. долара. Компанията е голям данъкоплатец, с внесени данъци в размер на 10 млн. лв. до момента (за 2018 г. - 2, 799,630 лв.) в държавната хазна на Р. България и въпреки това е на път да бъде изгонена, поради действията на г-н Панов.Лицензът на Полко Лимитид, който беше получен през февруари 2014 г. изтича тази година (2019) по същото време. По тази причина в ДКХ е внесено искане за продължаване срока на лиценза, както Закона за хазарта (ЗХ) предвижда такова заявление да бъде подадено 6 месеца преди изтичането на срока на действащия лиценз. Продължаването на лиценз, по закона за хазарта, се гласува от пет членна комисия. В пет членната комисия* на Държавната комисия по хазарт представители са:Мария Филипова - Председател на Държавната комисия по хазарт, член на комисията от 1 годинаВасил Панов - представител на НАП, член на комисията от 11 годиниЯвор Колев - представител на ДАНС, член на комисията от 5 годиниЕвгени Стоянов - представител на Министерство на правосъдието, член на комисията от по малко от 1 годинаНиколай Райчев - представител на Министерство на икономиката, член на комисията от по малко от 1 година* с изключение на Председателя на Държавната комисия по хазарт, останалите четири члена на комисията се определят от институциите, на които те са представителиОт 6 месеца са внесени всички документи на Полко Лимитид и чакат гласуване което така и не се случва. Всички законови срокове са изтекли (комисията е в нарушение на собствените си правила), но Васил Панов, като член на Държавната комисия по хазарт (ДКХ) продължава да отказва да мине на гласуване подновяването на лиценза на Полко Лимитид. Мотивът му е \"да се отложи\"!И така, отлагането е вече 6 месеца като предстои изтичане на лиценза на компанията и след като не е подновен, тя ще бъде принудена да прекрати дейност поради липса на лиценз. Забележете ловкостта, с която борави Васил Панов - лиценз не се отказва поради факта че има никаква причина такъв да бъде отказан - такава причина няма!, компанията ще бъде принудена сама да се изтегли от България и да преустанови дейност на територията и. Браво г-н Панов! Показвате изключителна \"ловкост\" в боравенето със закона (отлагане до фатален край!) натрупан в тези 11 години работа в хазартната институция.Каква е причината за тези действия на Васил Панов? Може само да гадаем. Според някой, той има личен мотив, според други изпълнява поръчка на заинтересована страна тази международна компания да напусне България. Едно е ясно, законова причина няма!По абсолютно идентичен начин (отлагане на входирани документи но отлагани за гласуване в комисията без причина), Васил Панов постъпва и спрямо друга международна бетинг компания работеща законно на Българския пазар. Международните компании с лиценз за хазарт на Българския пазар са:Казуса там е различен, не става въпрос за подновяване на лиценз, но възпрепятстването на работата и е по същият модел - постоянно отлагане и не гласуване в нарушение на всички закони и разпоредби. При въпросната компания забавянето вече е надхвърлило 10 месеца! За 2018 въпросната компания е внесла от порядъка на 17,000,000 лв. данък в България! Това ги поставя сред най-големите данъкоплатци в България но за г-н Панов това не значи нищо, напротив. Това прилича на \"Ако може и те да се разкарат от пазара в България, най-добре\". Ще дадем подробности за конкретния случай в отделен материал - заслужава си! Явно Васил Панов има \"синдром\" или \"хронично заболяване\" към международните бетинг компании и от поведението му спрямо тях това е факт!Васил Панов е държавен служител, директор на дирекция „Контрол\" в НАП - Национална агенция по приходите. НАП се ръководи от Директора г-жа Галя Димитров. Васил Панов работи в НАП от над 20 години.Васил Панов е и член на Държавната комисия по хазарт от 2008. В качеството си на такъв, неговата работа се явява в това 2 пъти в месеца да присъства на заседания на пет членната комисия с продължителност между един - два часа всяко (общо между 2-4 часа месечно), на което се гласуват и приемат различни предложения на комисията. Васил Панов е с най-дълъг стаж в комисията - той е там вече 11 години!Говори се, че голямото желание на Васил Панов е да стане председател на Държавната комисия по хазарт. Още през 2015, когато председател на Държавната комисия по хазарт е бил Огнемир Митев, Васил Панов е правил опити да оглави този пост - имал \"огромното желание\". Въпреки че е получил необходимата подкрепа от много влиятелни хора от частния сектор (говори се, че натиска е бил изключителен), разума на ръководителите в държавата е надделял - знаели са добре за \"качествата\" на г-н Панов в този сектор, как точно той се \"мотивира\", \"ефективността му\" и \"предаността\". Говори се че компромисно е оставен да бъде член на комисията. Сегашната позиция определено не задоволява апетитите на Васил Панов и неслучайно саботажа който той извършва в момента би могъл и да цели нова атака на председателското място в Държавната комисия по хазарт.Полко Лимитид ще бъде принудена, най-вероятно, да сезира европейските органи, както и да предприеме съдебни действия срещу България, тъй като международната дейност на компанията е поставена в ситуация на правна несигурност.Тотално ще сринат имиджа на ДКХ, а така и на държавата в международен аспект във всяко едно отношение. Само негативи ще бъдат натрупани, които ще доведат до отлив на средства в бюджета, напускането на изрядни международни компании от България, загуба на работни места, както и ще се даде и ясен знак какво да очакват други желаещи да развиват бизнес в България - било то местни или международни компании.Последствията от тези действия евентуално биха довели до сътресения и промени в държания орган (ДКХ), подвластен на Министерството на Финансите което в момента се ръководи от Министъра на финансите, Владислав Горанов.Може би това е една от целите - да се осъществи мечтата на Васил Панов, а именно да оглави Държавната комисия по хазарт. И да изгоним международната компания от сектора разбира се! А може би е време г-н Васил Панов да отстъпи мястото си в комисията на ДКХ на някой нов представител на НАП? Все пак 11 години в тази институция са изключително дълъг период на време - в последните седем е отпаднало дори и символичното заплащане от 200 лв. на заседание! Заплащане за да си член на комисията няма, така че освен ако няма друг \"стимул\" за да бъде там, няма причина защо така упорито да желае да е там, вътре в комисията на ДКХ, а не да се даде възможност на друг/нов представител на НАП. Такава упоритост за присъствие в този държавен орган, както и мераците за достигане до председателското място, неимоверно допринасят за съмнения спрямо него за \"обвързаности\" и \"зависимости\" в този сектор.Министерството на финансите е принципала и на НАП, и на ДКХ. Министърът на финансите, г-н Владислав Горанов е пряко отговорен за положителния ръст на данъците и тяхната събираемост през последните години. Надали ще остане незабелязано това което се готви от забърканото от Васил Панов, а именно да се лиши България от многомилионен данъкоплатец - за 2018 компанията Полко Лимитид е платила 2, 799,630 лв. данък на държавата! Г-н Горанов, намесете се, обърнете внимание на случващото се, разрешете конфузната ситуация и потърсете отговорност защо не се спазват законовите разпоредби!Министър-председателят на България, Бойко Борисов постоянно повтаря как искаме да доведем повече инвеститори в България, да сме страна за пример, да растем по всички показатели. Да искаме, но г-н Борисов, с поведение като това на един ваш подчинен държавен служител който ще направи България отново печално известна поради или некомпетентност, личен мотив или обслужвайки нечии интереси - това е противно на това което Вие говорите и ние, хората в България искаме! Нормално ли е една международна компания, огромен данъкоплатец в България да бъде така цинично унижавана от държавен служител?", "date": "2019.01.21", "title": "Служител на НАП е на път да прогони голяма международна компания"}
{"url": "http://www.cross.bg/napadnaha-po-osobeno-zhestok-nachin-vuzrastna-zhena-zaradi-leva-1594432.html", "text": "/КРОСС/ Отново нападение над възрастна жена. Този път случката е от Гурково. На 20 януари рецидивист нахлул в дома на 83-годишната Иванка Койчева, опитал се да я удуши, за да я обере. Жената проявила храброст и се сборила с нападателя си, който обаче успял да ѝ отмъкне всичките пари - 35 лв.Нападателят е задържан. Днес близките на пострадалата жена я откараха в старозагорската болница, защото възрастната жена изпитва болки в гърдите и главата.Източник: БГНЕС ", "date": "2019.01.21", "title": "Нападнаха по особено жесток начин възрастна жена заради 35 лева "}
{"url": "http://www.cross.bg/pedeshen-lavrov-priemstvenost-1594430.html", "text": "/КРОСС/ Руският външен министър Сергей Лавров разчита на приемственост в диалога с новия специален пратеник на ООН за Сирия Гайр Педешен, предаде ТАСС. \"Безспорно разглеждаме като много ценно нашето взаимодействие с ООН в рамките на формата от Астана, насочено към напредване на политическия процес, както предвижда резолюция 2254 (на Съвета за сигурност на ООН). Затова разчитаме на приемственост, разчитаме на вашия опит от работата и в структурите на вашата родина, и в международни организации, включително ООН\", каза днес Лавров на среща с Педешен. Дипломатът от ООН констатира добрите отношения между Русия и световната организация, като увери, че ще полага усилия да ги развива и укрепва и занапред. \"Според мен ООН и Русия трябва да изиграят ключова роля в продължаването на политическия процес в Сирия\", заяви Педешен. Норвежкият дипломат пое поста по-рано този месец от Стафан де Мистура, подал оставка миналата година. Гайр Педешен е бил специален координатор на ООН за Ливан през 2007-2008 г. Бил е също член на норвежкия екип, издействал споразумението от 1993 г. в Осло между Организацията за освобождение на Палестина и Израел, а от 1998 до 2003 г. е представлявал правителството на Норвегия пред Палестинската автономна власт.", "date": "2019.01.21", "title": "Лавров: Руската дипломация разчита на приемственост в диалога"}
{"url": "http://www.cross.bg/levski-vytzov-sofiya-1594431.html", "text": "/КРОСС/  Днес футболният елит у нас, приятели и семейство се прощават с Иван Вуцов. Поклонението е на Националния стадион \"Васил Левски\".Иван Вуцов почина в петък - 18 януари, на 79-годишна възраст.Роден на 14 декември 1939 г. в Габрово, Вуцов започва да играе в местния \"Янтра\". От 1960 до 1968 г. е централен защитник на \"Левски\". Има записани 213 срещи за първенство с 4 отбелязани гола, 41 мача за купата на страната и 60 международни срещи. Шампион на България с Левски (София) през 1965 и 1968 г. Печели купата на страната през 1967 г. С националния отбор е изиграл 24 мача. Като старши треньор ръководи \"Левски\" (София) пет сезона. През този период печели шампионската титла (сезон 1978/79) и два пъти купата на страната - 1976 и 1979 г. Под негово ръководство Левски (София) елиминира \"Аякс\" за Купата на УЕФА и достига до четвъртфинал с Барселона през 1976 г., където успява да запише победа с 5:4.Бил е треньор още на Спартак (Варна), Славия (София), Локомотив (Пловдив), Хайдук (Сплит) и националния отбор на България.Снимки БГНЕС", "date": "2019.01.21", "title": "Футболният елит се прощава с Иван Вуцов (снимки)"}
{"url": "http://www.cross.bg/godinata-bogati-otzvetyavaneto-1594433.html", "text": "/КРОСС/ Днешният трети понеделник от януари е считан за най-потискащия ден в годината. Изследователи от университета на Кардиф дори са извели уравнение, базирано върху показатели като лошото време, финансови задължения, отказване от новогодишни решения, липса на мотивация, необходимост да се предприемат действия, което доказва защо именно този ден е най-депресиращият в годината.За справяне с мрачното настроение, съпътстващо \"тъжния понеделник\", международни експерти, цитирани от в. \"Дейли мирър\", съветват какво да хапваме и с какво да се занимаваме.Хората често се утешават с изобилстващи от добавена захар продукти, обобщават специалистите. Сладкишите осигуряват моментен позитивен прилив, но след това енергията, концентрацията и приповдигнатостта ни спадат. Вместо тях експерти по хранене препоръчват други продукти за добро настроение. Сред тях са пуешко или пилешко месо - двата вида месо са богати на триптофан, градивния елемент на хормона на щастието серотонин; както и мазни риби - богати на полезните за добрите мозъчни функции омега-3 мастни киселини. В менюто ни е препоръчително да намерят място още броколите, дребни безкостилкови плодове, които изобилстват от подобряващи мозъчните функции антиоксиданти; банани, сладки картофи, спанак и домати - отлични източници на фолиева киселина; хляб, гъби, кисело мляко. Извън храненето специалистите препоръчват да изчистим съзнанието си като започнем деня със специализирани приложения за медитация. Сред препоръките им е и слушането на \"щастлива\" музика или оцветяването на книжки за възрастни. Това занимание набира все по-голяма популярност като средство за преборване на стреса и отключване на творческия потенциал. Проучване показва, че оцветяването на книжки за възрастни подобрява усещането за добруване с 25%.", "date": "2019.01.21", "title": "Днес се счита за най-подтискащия ден в годината"}
{"url": "http://www.cross.bg/bsp-organizira-priemna-za-grazhdani-v-sofiya-1594434.html", "text": "/КРОСС/ На 22 януари, от 15.00 до 17.00 часа, народният представител от „БСП за България\" Ирена Анастасова и общинският съветник Альоша Даков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86. ", "date": "2019.01.21", "title": "БСП организира приемна за граждани в София"}
{"url": "http://www.cross.bg/tzvetanov-f-zam-predsedatelyat-1594435.html", "text": "/КРОСС/ Имам 11 часовника от Бойко Борисов, по един за всяка изборна победа. И сега си имаме залог - ние сме малко суеверни. Убеден съм, че имаме потенциал и за 7 евродепутати и моята колекция от часовници ще се увеличи.Това каза зам.-председателят на ГЕРБ Цветан Цветанов по бТВ. Около 16-17 март партията ще представи листата си с кандидатите за евродепутати, съобщи още той. Все още не било определено обаче кой ще бъде водач на листата.Цветанов коментира и сделката за F-16, като заяви, че цената, която държавата ще плати за изтребителите, ще намалява в преговорния процес със САЩ. По думите му изборът на F-16 е най-добрият възможен, защото по този начин България ще стане част от интегрирания подход в НАТО. „Няма скрити разходи, които могат да бъдат направени в последствие. Докато скрити разходи във всички останали самолети, които бяха разглеждани, по-специално „Грипен\", има възможност да се повиши тази цена\", заяви зам.-председателят на ГЕРБ.Той категорично отхвърли определението на президента Румен Радев, че сделката за F-16 е „триумф на лобизма\": „Може ли, когато водиш преговори с правителството на Съединените щати, да го наричаш това лобизъм, може ли да говориш за лобизъм при положение, че погледнеш как са се купували и как са придобивани способности в съответните военновъздушни сили на държавите членки на НАТО в ЕС\".„Ползвахме експертизата на бившия началник на Румен Радев - генерал Попов. Убеден съм, че той има много повече способности, както да решава проблеми, така и да бъде много по-земен, много по-всеотдаен за експертизата, която може да я предостави на съответните колеги в Комисията по отбрана\", добави Цветанов. ", "date": "2019.01.21", "title": "Цветанов: Ние с Борисов сме малко суеверни"}
{"url": "http://www.cross.bg/stranata-tendentziya-yzynova-1594436.html", "text": "/КРОСС/ Ниската раждаемост вече е трайна тенденция в страната. Това каза д-р Донка Узунова, началник на Неонатологичното отделение към Втора САГБАЛ \"Шейново\" и председател на Контролния съвет на Българската асоциация по неонатология. Според експерта ражданията в България за миналата година са с около 4000 по-малко от предходната. Под 60 000 е за последната 2018 г., а през 2017 г. ражданията са били 64 359.По думите й, през последната година ражданията в страната са под 60 000, като се наблюдава променено съотношение между половете - преобладават момчетата. Тази, неестествена според лекарите тенденция, е свързана с планирането на бременностите и тяхната диагностика, което включва и избор на пола на бебето, като се предпочитат момчетата.Средната възраст за първо раждане в страната е 28 години, като това е все още близко до естествения фертилитет, каза още д-р Узунова. Българката, предимно в по-големите градове, избира да ражда в по-късна възраст при вече изграден професионален път. Според д-р Узунова в последните години диагностиката и грижата за майките и новородените е достигнала много високо ниво.\"Процентът на родените с проблеми деца е близък до световната тенденция и обхваща между 10 и 12% от родените в болницата деца. Най-голям процент от заболяванията се падат на болестите на дихателната система, дължащи се на недоносеност и оттам незрелост на дихателната тъкан, което наричаме респираторен дистрес синдром. Под 1% са вродените аномалии\", коментира още д-р Узунова.Изразено е намален броят на децата с вродени малформации, поради подобрената и добре развита пренатална диагностика - генетични тестове, фетална морфология. Такива почти не се раждат, а когато се запази бременността, сме подготвени с каква патология ще се срещнем и съответно с протокола за действие, което подобрява оцеляемостта на тези деца. В равнището на детската смъртност за страната, имаме постигнати много добри резултати. Тя е най-ниска от всички изследвани периоди, но пак е най-висока за ЕС. ", "date": "2019.01.21", "title": " Тревожно: Ниската раждаемост вече е трайна тенденция у нас "}
{"url": "http://www.cross.bg/kolata-sama-babata-1594437.html", "text": "/КРОСС/ Трима младежи на по 19-20 години от панагюрското село Оборище спасиха заблудила се възрастна жена от измръзване. За добрата им постъпка разказа кметът на селото Милко Ангелов, който е убеден, че без тях бабата е щяла да загине сама посред нощ и при минусови температури.Случката се разиграла по-миналия петък, след 22:30 вечерта. Делчо Михов, Радослав Кабаиванов и Цветан Ралчев тръгнали да се разхождат с колата на единия. В края на Оборище забелязали сама жена, видимо доста възрастна и наметната с одеяло вместо връхна дреха. Усъмнили се че нещо не е наред и я проследили. Тя излязла извън селото и поела в посока към близкото село Мухово.Момчетата слезли от колата и опитали да я заговорят. Тя обаче нито могла да им каже как се казва, нито откъде е, била дезориентирана и объркана. Навън бил адски студ, а в този район скитат и диви хищници - не можело да я оставят.Качили я в колата и я закарали в къщата на кмета. Той пък звъннал в полицията и така скоро била направена връзка с двете дъщери на бабата, които живеят в Панагюрище. Те се погрижили за майка си. Ангелов разказва, че бабата се окопитила едва когато я завели в дома й.При вида на познатата обстановка и като се стоплила, разпознала кмета и се чудела какво е правела посред нощ сама извън Оборище. За момента не се знае дали има деменция или е изпаднала във временна криза с паметта. Кметът е признателен на момчетата за доблестната им постъпка. Можели са да подминат и да отидат да се веселят, но вместо това са предпочели да бъдат хора. ", "date": "2019.01.21", "title": "Младежи спасиха изгубила се баба от измръзване "}
{"url": "http://www.cross.bg/gradysa-bulgariya-snyag-1594438.html", "text": "/КРОСС/ Атмосферното налягане ще се понижава и ще е по-ниско от средното за месеца. През следващото денонощие ще е облачно. Слаби валежи от мокър сняг или дъжд и сняг ще има в Северозападна България, в югозападните райони - слаб дъжд, а в планинските райони на Западна България - слаб сняг.В останалата част от страната ще е почти без валежи, но вечерта и през нощта срещу сряда ще завали и в централните части на страната. В Южна и Източна България ще духа слаб до умерен югоизточен вятър. Минималните температури ще са между минус 3 и 2 градуса, преобладаващите максимални ще са от 2 до 7 градуса, сочи прогнозата на НИМХ.Над Черноморието ще е облачно, но валежи не се очакват. Вятърът от югоизток ще се усили, ще е до умерен. Максималните температури ще са 4-6 градуса. Температурата на морската вода е около 6 градуса. Вълнението на морето ще бъде 3 бала, в заливите - 2 бала.Над планините ще е облачно, в масивите в Западна България и Родопите със слаби валежи от сняг, под около 1200 метра - от дъжд и сняг. Ще духа умерен до силен югозападен вятър. Максималната температура на височина 1200 метра - около 2 градуса, на 2000 метра - около минус 4 градуса.В сряда на много места ще вали дъжд, над около 1000-1200 м - сняг. Вятърът в Източна България временно ще се ориентира от югозапад, ще се усили и температурите там ще достигат на места до около 10-12 градуса. В Западна България ще остават предимно между 3 и 8 градуса.През нощта срещу четвъртък валежите ще обхванат цялата страна и ще се усилят. Ще духа до умерен, в източната половина от страната временно силен югоизточен вятър и ще вали дъжд, в планините над около 1600 м - сняг.В четвъртък валежите ще продължат. На места, главно в Западна България и в Рило-Родопската област, ще са значителни. Вятърът ще остане югоизточен и температурите ще са сравнително високи за периода, особено в Източна България. ", "date": "2019.01.21", "title": "Дъжд и сняг ще се редуват през новата седмица "}
{"url": "http://www.cross.bg/skripal-sanktzii-kremul-1594439.html", "text": "/КРОСС/ Съветът на ЕС обяви, че налага санкции на деветима граждани и една организация заради разпространение на химически оръжия. Сред поставените в списъка са двама представители на руското военно разузнаване (ГРУ), както и ръководителят на управлението и негов заместник.Отбелязва се, че те са отговорни за притежание, пренасяне и използване в Солсбъри на нервнопаралитично вещество през март миналата година - случая с отравянето на разузнавача Сергей Скрипал и неговата дъщеря Юлия.Налагат се също санкции на сирийски изследователски институт, отговорен за развитието и производството на химически оръжия, както и на петима официални сирийски представители, пряко замесени в дейността на института. Кремъл даде негативна оценка за решението на ЕС да наложи санкции, по-специално във връзка със \"случая Скрипал\". Това заяви пред журналисти говорителят на Кремъл Дмитрий Песков, запитан как реагират на това решение руските власти, предаде ТАСС.В отговор на журналистически въпрос за намерението на ЕС да санкционира неколцина души, включително двамата руснаци, обвинени за отравянето на бившия руски двоен агент Сергей Скрипал във Великобритания - Александър Петров и Руслан Боширов, говорителят на Кремъл изтъкна, че \"те са заподозрени без основания, досега не са прозвучали никакви доказателства\". ", "date": "2019.01.21", "title": "ЕС наложи санкции на руското разузнаване заради Скрипал"}
{"url": "http://www.cross.bg/gazostantziya-maskirani-dvama-1594423.html", "text": "/КРОСС/ Двама маскирани обраха газостанция в Перник, съобщават от Областната дирекция на МВР. Инцидентът е станал вчера вечерта. Около 2.30 часа през нощта е получен сигнал на тел. 112 за извършен грабеж на газостанция в града. По данни на служителка от станция, две маскирани лица са влезли в помещението на касовата зона през врата, която не е била заключена. Заплашили служителя и взели оборота, който бил в размер на около 2 700 лева.Започнато е досъдебно производство, работата по случая продължава. ", "date": "2019.01.21", "title": " Двама маскирани ограбиха газостанция в Перник"}
{"url": "http://www.cross.bg/xboom-aydio-zvyk-1594420.html", "text": "/КРОСС/ LG Electronics (LG) представи новите попълнения към продуктовата си аудио линия XBOOM на изложението CES 2019 в Лас Вегас. Иновативните продукти впечатляват с мощен звук, страхотна функционалност и изключително удобство.Аудио системите XBOOM са се превърнали в синоним на качество и мощност. Последните продукти на компанията се отличават с ненадмината функционалност и качество на звука. В продуктовото семейство на XBOOM се включват портативните XBOOM Go Bluetooth аудио говорители и новите XBOOM AI ThinQ интелигентни говорители. Те са перфектен избор за поводи от всякакъв вид, без значение дали говорим за купон на плажа, парти вкъщи или пък семейна вечеря.Новият флагман модел на XBOOM CL98 има солиден капацитет от 3,500W и включва система, която дава кристален, по-детайлен звук с висока честота.     Моделът от висок клас на LG XBOOM OL100 има 2,000W мощност, с говорител, който създава акустичен звук чрез усилвател, който подобрява висококачественото възпроизвеждане на звука и баса, като създава звук, който може и да се усети, освен да се чуе. Чрез съвместна работа с британската компания Meridian Audio осигурява невероятен звук, с чисти вокали и бас, който е перфектно решение за любителите на музика.Новите дизайни на XBOOM поддържат aptX HD кодек за висококачествено аудио през Bluetooth, възпроизвеждайки звука с изключителна точност, за да удовлетвори и най-изисканите аудиофили.Аудио говорителите XBOOM на LG имат много предимства, които улесняват потребителите, като например примиум „all-in-one\" моделът OL100, който има дръжка, която позволява максимална подвижност. Моделите RK7 и RL4 пък могат да се поставят и вертикално и хоризонтално, и също имат дръжка за удобно пренасяне.Потребителите могат да се развихрят и да влязат в кожата на DJ с функцията DJ Star, която позволява да се прелива от песен в песен по същия начин, по който го правят и професионалистите. Функцията Cross Fader пък позволява сливане на два аудио канала, като всичко това се контролира през DJ App на LG.От 2019 продуктите от серията XBOOM на LG имат и функцията Karaoke Star, която е перфектното забавление за всяко семейство. Тя позволява заглушаването на вокалите на различни песни, като по този начин позволява на потребителите с музикални амбиции да покажат своя талант.  18-те уникални вокални ефекта дават възможност и на по-малко талантливите да блеснат, а функцията за многоцветно осветление може да се синхронизира с всяка песен.\"LG продължава да допълва XBOOM продуктовата си линия, като дава на потребителите устройства с мощен звук, които създават изключителна атмосфера без значение от събитието.\", казва Ким Да-чул, ръководител на отдела за аудио и видео в LG's Home Entertainment Company. \"Ние в LG истински се вълнуваме за развитието на аудио системите LG XBOOM и ще продължаваме да развиваме този.\", допълва той. ", "date": "2019.01.21", "title": "LG с нови модели на аудио линия XBOOM на изложението CES 2019 в Лас Вегас"}
{"url": "http://www.cross.bg/ychilishta-oblast-zanyatiya-1594422.html", "text": "/КРОСС/ Обявиха грипна ваканция в Пловдив от вторник, 22 януари, до края на седмицата. В 593 училища и детски градини в цялата страна са преустановени учебните занятия, съобщават от пресцентъра на Министерството на образованието и науката.До 22 януари, включително, е удължена грипната ваканция в 137 училища в Бургаска област, в 120 училища в област Стара Загора, и в 65 училища в област Шумен.В област Пазарджик са затворени 122 училища, както и 60 училища в област Смолян. В област Ямбол до 23 януари също няма да учат 43 училища, а в област Перник - 40 училища.В област Варна по предписание на РИОКОЗ няма занятия в две училища - ОУ \"Св. Климент Охридски\"  в с. Кичево, община Аксаково,  и ОУ \"Васил Левски\" в с. Поляците, община Дългопол.В две училища в община Самоков също не се провеждат учебни занятия днес. Това са Обединено училище „Неофит Рилски\" и СУ „Отец Паисий\". В 113 СУ \"Сава Филаретов\" в София, поради прекъсване на електрозахранването в района също няма да има учебни часове. Продължават да не се провеждат занятия в ДГ \"Детелина\" в с. Черно поле, Видинска област. ", "date": "2019.01.21", "title": "Обявиха грипна епидемия и в Пловдив"}
{"url": "http://www.cross.bg/peshehodetz-politziyata-zagora-1594424.html", "text": "/КРОСС/ Пешеходец е бил блъснат от кола и е загинал тази сутрин в местността „Каците\" край Стара Загора. Сигналът в полицията е получен около 6:03 ч. сутринта. Все още не е установена самоличността на загиналия. Неизвестен е и шофьорът, полицията го издирва.Огледът на местопроизшествието продължава. ", "date": "2019.01.21", "title": "Пешеходец загина край Стара Загора"}
{"url": "http://www.cross.bg/sever-varna-elektrorazpredelenie-1594425.html", "text": "/КРОСС/ Потреблението на клиентите на Електроразпределение Север, част от групата ЕНЕРГО-ПРО Варна, е отчетено коректно. Това констатираха проверяващите експерти на Комисията за енергийно и водно регулиране и Министерство на енергетиката по време на проверка през изминалата седмица. При посещението на 263 избрани на случаен принцип обекта на битови и стопански клиенти в няколко квартала на Варна, вилни зони и село Кичево, беше установено, че електромерите са отчетени в регламентирания срок и отразяват реалната консумация на клиентите. Представителите на двете институции имаха възможност да анализират потреблението на тези обекти за минали периоди, регистрирано в базата данни на дружеството.Експертните екипи провериха и техническото състояние на трафопостове с голям брой присъединени клиенти в централни райони на Варна и в квартал Владиславово. Освен стандартното оборудване, в тези съоръжения е изградено балансово мерене на електроенергията, което дава възможност за мониторинг и последващ контрол на техническите и търговските загуби в района, който електрозахранват. Специалистите на Електроразпределение Север оказаха пълно съдействие на екипите на КЕВР и МЕ, като предоставиха необходимата информация и логистична подкрепа за ефективно провеждане на всички дейности по време на проверката. Компанията има готовност да предостави на проверяващите експерти всяка допълнителна информация, свързана с изпълнението на лицензионните задължения на дружеството.  ", "date": "2019.01.21", "title": "Приключи проверката на КЕВР и Министерство на енергетиката в Електроразпределение Север"}
{"url": "http://www.cross.bg/grudniya-nastanena-trima-1594421.html", "text": "/КРОСС/ Трима души пострадаха леко при катастрофа преди двореца \"Врана\". Инцидентът е станал около 9.30 ч. тази сутрин. Ударили са се две коли, които са се завъртели на пътното платно. На място пристигнаха екипи на полицията, пожарната и линейки. Пострадал е 25-годишен мъж, който е управлявал единия автомобил. Той е с гръдна травма и е откаран в болница. Ранена е и шофьорката на другата кола - на 42 години. Тя е с контузия в областта на шията и гръдния кош и е настанена в болница „Света Анна\".Пострадало е и 21-годишно момиче, което е пътувало в една от колите. Има контузии на гръдния кош и също е настанена в „Света Анна\".Заради катастрофата в района се образува голямо задръстване в посока София.Снимка: БГНЕС ", "date": "2019.01.21", "title": "Трима пострадали при катастрофа край София"}
{"url": "http://www.cross.bg/sofiiiskata-orkestur-tenan-1594426.html", "text": "/КРОСС/ Шедьоври на руската класика ще звучат в зала \"България\" на 24 януари. Концертът на Софийската филхармония е под диригентската палка на маестро Карло Тенан и с участието на Националния филхармоничен хор и любимката на родните меломани, цигуларката Божидара Кузманова. Тя ще представи Концерт за цигулка и оркестър в ла минор на Александър Глазунов. - произведение, смятано за шедьовър, както със своята техническа трудност, така и заради своята колоритна лиричност, жизнеутвърждаващо послание и оптимизъм. Самият Глазунов изпитва дълбоки съмненя, докато пише този концерт, но публиката и специалистите единодушно го обявяват за шедьовър, който до днес не слиза от репертоара на най-добрите изпълнители. \"Сбъдната мечта... концерта за цигулка и оркестър на Глазунов е романтичен, красив, пълен с цветове и тембри, нежен, пълен със страст и радост.... щастлива съм да го изпълня с любимата ми Софийска филхармония!\" - написа Божидара Кузманова в социалните мрежи. Софийската публика познава и аплодира нейния стил, създал ѝ име на една от най-чувствените родни цигуларки.Италианският маестро Карло Тенан започва диригентска кариера като асистент на сър Антонио Папано, маестро Мстислав Ростропович и Маестро Лорин Маазел. Тенан е дирижирал някои от най-престижните международни оркестри, включително този на Римската Академия „Санта Чечилия\", филхармонията на Токио, „Концертхауз - Берлин\", оркестрите на Майските музикални тържества във Флоренция, „Театро Комунале\" - Болоня, Оркестър „Verdi di Milano\", Театралните оркестри на Манхайм, Марибор, Любляна, Инсбрук и Олденбург, „Театро Ла Фениче\" във Венеция, „Театро Масимо\" в Палермо и Брукнерския оркестър „Линц\". Той застава за първи път пред Софийската филхармония и заедно с нея ще представят още \"Половецки танци\" на Александър Бородин и \"Жар птица\" - произведението, което за една нощ превръща своя автор Игор Стравински в знаменитост.На снимката - цигуларката Божидара Кузманова", "date": "2019.01.21", "title": "Софийската филхармония разказва Руски приказки на сцената на зала \"България\""}
{"url": "http://www.cross.bg/kyrs-akysherki-sektora-1594427.html", "text": "/КРОСС/ 4000 акушерки липсват в страната по официални данни в сектора. Тревожната статистика отразява задълбочаващия се проблем в сектора, а именно хроничната липса на акушерки у нас през последните години. „Голяма част от специалистите напускат не просто системата, но и страната, заради липсата на професионални възможности, израстване, а и ниското заплащане\", това е мнението на Мария Евгениева, експерт във фондация „Тръст за социална алтернатива\" (ТСА).В България към момента работят 3578 акушерки, съобщиха от Българската асоциация на професионалистите по здравни грижиОт асоциацията са решили да предоставят на акушерките в цялата страна безплатен курс за дистанционно продължаващо обучение. Всяка акушерка, с редовно членство в БАПЗГ, ще може да си избере курс и да получи кредитни точки за него.БАПЗГ предлага 12 курса, сред които \"Профилактика на рака на маточната шийка - роля на акушерката\", \"Промоция на здраве. Здравно образование\", \"Конфликти в здравеопазването\", \"Разпознаване симптомите на насилие\", \"Оценка на качеството на здравните услуги - подходи, методи и техники\", \"Управление на човешките ресурси в здравните грижи\" и др.Желаещите да се възползват трябва да се регистрират за избрания курс, в периода 1-14 февруари, включително.Курсистите ще имат възможност да усвоят учебния материал в рамките на две седмици, като в края на курса трябва да попълнят изпитен тест. ", "date": "2019.01.21", "title": "Акушерките са наполовина по-малко за последните 20 години"}
{"url": "http://www.cross.bg/vunshnite-ministri-raboti-1594429.html", "text": "/КРОСС/ Над 100 министри на външните работи от Европа, Азия и Африка се събират днес и утре в Брюксел.В белгийската столица тази сутрин започна срещата на външните министри от ЕС, на която те ще обсъдят план за противодействие на дезинформацията и фалшивите новини преди предстоящите европейски избори през май. След това европейските министри ще имат заседания с колегите си от Лигата на арабските държави и Асоциация на страните от Югоизточна Азия. Българският министър на външните работи Екатерина Захариева също участва в срещите. ", "date": "2019.01.21", "title": "Над 100 министри на външните работи се събират в Брюксел "}
{"url": "http://www.cross.bg/severna-irlandiya-london-1594428.html", "text": "/КРОСС/ Тереза Мей ще представи план \"Б\" за излизане на Великобритания от ЕС. Според британски медии премиерът ще предложи промени в споразумението от 1998 година между Лондон и Белфаст, което на практика сложи край на конфликта в Северна Ирландия.В документа трябва да бъде записано, че Лондон няма да допусне твърда граница между Ирландия и Северна Ирландия, като крайната цел е да се гарантира, че Северна Ирландия ще остане част от единния митнически съюз и единния европейски пазар по време на преходния период. Така Лондон се надява да избегне темата за сухопътната граница, за да попречи на сделката за излизане.Дебатите и гласуването на новото предложение на Мей са насрочени за 29 януари. ", "date": "2019.01.21", "title": "Тереза Мей ще представи резервен план за Брекзит "}
{"url": "http://www.cross.bg/leva-krustev-hristo-1594410.html", "text": "/КРОСС/ Разказвам тази история, защото в последно време човек трудно може да се отърси от усещането, че живеем в паралелни светове, далеч от реалността и истинските факти от живота. Живеем във времена, когато човек може да си изгради фалшив публичен образ, който е далеч от истината в очите на десетки хора, които отблизо познават действията на някого, пише сайта . На 14 януари 2019 новият сезон на предаването „Шеф под прикритие\" по Нова телевизия тръгна с епизод за „превъплъщението\" на собственика на „Олинеза\" Христо Кръстев, който се дегизира с коса и мустаци, за да „слезе при работниците си\" и да види на практика какво се случва в предприятието му. Накрая същият раздаде награди с почивки в Европа, Гърция и Италия за участниците в тв предаването и дори обеща пълна подкрепа за лечението на едно от децата на една своя служителка.Останах потресен от наглостта, с която един човек се опитва да „излъска\" публичния си образ и да се облече в одеждите на бял и добър собственик на „Олинеза\". Защото каквито и премени на благонравна овчица да надене един кръвожаден вълк, той винаги ще си остане в очите ми измамник, който не се посвени да открадне от съдружниците си завода с поредица от фалшиви събрания на акционерите, фалшиви прехвърляния на дялове, имущество и търговски марки за десетки милиони лева. Защото истината е прекалено далеч от това, което Христо Кръстев иска да изгради за себе си като публичен образ.Христо Кръстев в момента е подсъдим за измами, документни престъпления, злоупотреба със служебно положение за милиони левове, като само по едно от обвиненията срещу него го грози затвор до 30 години. С поредица от действия той успя да намали дела ми в „Партньори\" АД, което беше мажоритарен собственик в „Олинеза\", от близо 50 на сто на 2,02 на сто. На практика Христо Кръстев, воден от огромните си амбиции за пари и власт, с няколко „ювелирни\" акции и с помощта на безскрупулния си адвокат успя да открадне дяловете от нас, останалите акционери в завода. По този начин, подобно на приказката за Пепеляшка, но не с доброта, усмивка и трудолюбие, а с напълно реални измамни дейности, от дребен акционер този човек се превърна в едноличен собственик.Историята на „Олинеза\" тръгва през 1994 г. по идея на Александър Найденов, който привлича в екипа на дружеството Христо Кръстев като обикновен наемен работник, който да движи производствените процеси. С времето Кръстев става съсобственик в „Олинеза\", а през 2015 г. държи 60 на сто от дяловете й заедно с други съдружници чрез „Партньори\" АД. Основателят на фабриката Александър Найденов притежава 40 на сто чрез една своя фирма.Но през лятото на 2015 г. Кръстев, на когото по-рано са му подали пръст, иска да отхапе цялата ръка и иска цялата власт и фактически узурпира дяловете на съдружника си Александър Найденов и на останалите акционери.Без емоции ще се опитам фактологично да разкажа престъпленията, които извърши Христо Кръстев, така както са описани в обвинителния акт на Софийска градска прокуратура от 17 юли 2018 г.Едно от ключовите действия по превземането на завода „Олинеза\"е фалшиво общо събрание, проведено уж на 14 август 2015 г. На него Христо Кръстев и довереното му лице Иван Янков вземат решение за изключване на Александър Найденов като съдружник. От записите на охранителните камери става ясно, че заседание не е имало. Вижда се как около 08:00 часа сутринта за няколко минути Кръстев и Янков са заседавали в зала, охранявана от хора, които не са допускали никого вътре.Още същия ден започва криминалното източване на сметките на „Олинеза\" от Христо Кръстев. На 17 август 2015 той превежда 180 000 лева на практически неговата фирма „Кокони\" ООД с основание за плащане „по договор от 14 август 2015\" и фактура, без да има реална доставка на стоки и услуги. Същия ден превежда още 185 000 лева на фирмата на майка му „Хриси 99\" ЕАД, с основание „по договор от 14 август 2015\" и без фактура. На 18 август 2015 превежда още 300 000 лева отново „по договор\" и без доставка. На 28 септември 2015 прави особен залог в полза на майчината фирма „Хриси 99\" ЕАД на финансови средства и вещи на обща стойност 2 922 434 лева. Парите са 2 385 000 лева, а цялото офис оборудване и производствени съоръжения са за 537 434 лева по амортизационна стойност.Следват поредица от неизгодни сделки, с цел източване на завода, на обща стойност 26 119 618 лева. На 20 септември 2015 Кръстев заедно с Иван Янков, неговото доверено лице и изпълнителен директор на завода, продават общо 29 броя търговски марки и 9 броя промишлен дизайн на фирмата „Тритон\" ООД, също на практика собственост на Христо Кръстев, за сумата от едва 170 000 лева при пазарна стойност на същите от 24 987 000 лева. След това, на 15 октомври 2015, продава 8 имота на дружеството за сумата 1 200 000 лева при пазарна цена от 1 509 200 лева. На 8 декември 2015 с подписа на Иван Янков, но по нареждане на Христо Кръстев, са продадени още 15 имота, собственост на „Партньори\" АД. Купувач е „Олинеза Премиум\", представлявано и на практика еднолично притежавано от Христо Кръстев. Продажбата е за 548 588 лева при пазарна оценка 1 542 006 лева.В обвинителния акт подробно са записани проведените от Христо Кръстев, майка му Лилия Христова и довереното му лице Иван Янков поредица от фалшиви общи събрания на акционерите на „Партньори\" АД - общо 6 в периода от 7 октомври 2014 г. до 31 декември 2015 г. С тях е увеличен капитала на „Партньори\" АД от 77 240 лева на  1 724 490 лева с апорт на 5 недвижими имота като се издават 1 647 250 поименни акции с право на глас с номинал 1 лев. Така Христо Кръстев получава без правно основание 47,963 на сто от собствеността на Красимир Генов, равняващо се на  1 021 718 лева от неразпределен дивидент в „Партньори\" АД и 739 599 лева от недвижимо имущество, собственост на „Партньори\" АД, както и 28 на сто от дяловете на Красимир Генов в „Олинеза\" ООД, равняващо се на 7 958 576 лева от стойността на „Олинеза\" като предприятие и 3 592 996 лева приходи от съучастия. Освен това е придобил и 28 на сто от дяловото участие на Красимир Генов в „Партньори 2011\" АД на стойност 345 337 лева Това по-горе е извадка от Обвинителния акт. С кратки думи това открадна от мен лицето, което от телевизионния екран се представи едва ли не за най-лъчезарния, най-отговорен и загрижен за съдбата на работниците си съвременен работодател.Всички тези незаконни действия по прехвърляния на дялове ми донесоха вреда на обща стойност 13 658 226 лева, както е посочено в обвинителния акт на СГП. Толкова пари открадна от мен човека, който от телевизионния екран с усмивка раздава награди под формата на екскурзии на довчерашните и мои работници с парите, откраднати от мен.Последното обвинение срещу Христо Кръстев е неплащането на данъчни задължения в особено големи размери - за 47 000 лева, отново чрез използването на документ с невярно съдържание в годишната си декларация от 2015 г. Той не е декларирал приходи за 487 000 лева и разходи за 15 000 лева. За мое успокоение се оказа, че не само аз и доскорошния ми съдружник Александър Найденов сме потърпевши от действията на крадеца, а и държавата също е завлечена.За всички тези свои деяния и ювелирни действия Христо Кръстев е подсъдим по 4 члена на Наказателния кодекс: чл. 212 за използване на документи с невярно съдържание; чл. 203 за длъжностно присвояване в особено големи размери, представляващо особено тежък случай, при което лишаването от свобода е до 30 години; чл. 220 за сключени неизгодни сделки и чл. 255 за укриване на данъци.Съдебното преследване в Софийски градски съд вече започна. Заедно с Христо Кръстев подсъдими по делото са дясната му ръка Иван Янков и майка му Лилия Христова.Надявам се и искам да вярвам, че българското правосъдие ще се справи с крадеца и ще постанови справедлива присъда за криминалните деяния на Христо Кръстев и двамата му съучастници.Общественият ракурс на моята болка е продиктуван от това, че не е нормално човек, извършил толкова нечистоплътни и далеч от представите за почтеност действия, причинил  толкова много зло на съдружниците си и предприятието, в което си вади хляба, да се представя като миловиден човек, който е готов да отдели от залъка си, за да види работниците си усмихнати.  Защото това драстично контрастира с методите му на действие и поведение в реалния живот.Благодаря на всички онези работници и служители, които дадоха 10, 15, 20 години от живота си, труда си, работиха всеотдайно, за да се изгради и утвърди името Олинеза - изкусителната, сладка хапка за всепоглъщащата алчност. Всички онези, които си тръгнаха - без показни награди, огорчени, разочаровани, тъжни или гневни.Благодаря ви за отделеното време да споделите моята истина!Надявам се да изразите своята активна гражданска позиция като журналисти и да разкажете този житейски сюжет, като така открехнете вратата на обществото за дълго чаканата и бленувана Истина в живота ни.Изпращам ви копие на обвинителния акт на Софийска градска прокуратура, за да се запознаете лично и отблизо с деянията на Христо Кръстев.Красимир Генов е бивш икономически директор на завода „Олинеза\", до лятото на 2015 г.Прилагаме обвинителен акт на Прокуратурата на РБ:20180717- ", "date": "2019.01.21", "title": "Христо Кръстев „излъсква“ публичния си образ в тв. риалити"}
{"url": "http://www.cross.bg/kycheta-byrgas-lyubimtzi-1594414.html", "text": "/КРОСС/ В Бургас от години не съществува проблем с безстопанствените кучета. Да видиш такова на улицата е истинско събитие. Ако все пак срещнеш бездомно куче, то ще е с чип на ухото и кастрирано.Резултатите в това направление са видни, защото усилията на Община Бургас са подкрепени от нейните жители. За цялата минала 2018 година тук са уловени след сигнали на граждани и минали през приюта в местността \"Пода\" само 398 кучета, което е много малък брой за град с такива размери. Почти половината от тях, точно 170, са осиновени от бургазлии.Истинско предизвикателство е работата по регулиране на градската котешка популация. Котките са всеобщи любимци в Бургас, но това не означава, че не трябва да се предприемат хуманни мерки за ограничаване на размножаването им. За 2018 г. тук са уловени, обезпаразитени и кастрирани 1825 екземпляра. След процедурата те се връщат на местата, където са хванати. През 2019 г. Община Бургас си поставя за цел да увеличи тази бройка до 2000.Приютът за безстопанствени кучета поддържа и непрекъснато актуализира своята интернет страница, с цел повишаване информираността на гражданите за своята дейност. Там можете да научите как се става осиновител, подробности за различни кампании, полезни съвети за домашните любимци, както и изискванията на актуалната нормативна база. ", "date": "2019.01.21", "title": "Бургазлии осиновиха 170 кучета от общинския приют"}
{"url": "http://www.cross.bg/dobavi-vuzrast-angelova-1594411.html", "text": "/КРОСС/ Ваксинираните преди грипната епидемия хора в пълнолетна възраст са между 130 и 150 хиляди души, което прави около 2-3 процента от населението. Това каза в сутрешния блок на БТВ „Тази сутрин\"  и рубриката „Чети етикета\" проф. Тодор Кантарджиев от Националния център по заразни и паразитни болести. Противовирусните средства за деца са много ефективни, добави той. При децата проблемите обикновено са два - първо, у нас битува мнението, че деца не трябва да се ваксинират против грип, докато в САЩ, която е най-развитата в профилактично и медицинско отношение държава, там след шестмесечна възраст децата масово биват ваксинирани, каза още проф. Кантарджиев. София в края на тази седмица или началото на следващата седмица ще бъде в пик на разпространението на грипа и ще има грипна епидемия, добави той.Хората, които трябва да бъдат ваксинирани, това са хората над 65 годишна възраст - това е рисковия контингент при грипните епидемии. Това каза от своя страна пулмологът д-р София Ангелова. Но има хора, които са си сложили ваксина и пак боледуват - боледуват, но по-леко и това е ролята на ваксината, добави тя. Когато се проявят признаците на грип, които като цяло са много ясни - острото начало, високата температура, болката по мускулите и ставите, главоболието, една обща отпадналост и непоносимост към светлината, хората трябва да останат вкъщи. Те не трябва да отиват в лекарските кабинети, защото кабинетите са инкубатор на вируса и там става допълнително заразяване, каза още д-р Ангелова. Заболелият трябва да информира по телефона личния си лекар, за да се започне веднага противовирусния медикамент - не антибиотик, а противовирусен медикамент, добави пулмологът. Болните трябва да лежат и да почиват, защото организмът има нужда от покой. Също така трябва да има прием на много течности, посъветва д-р София Ангелова. ", "date": "2019.01.21", "title": "Проф. д-р Тодор Кантарджиев: Едва 3 процента от българите ползват противогрипни ваксини"}
{"url": "http://www.cross.bg/dosta-vodacha-dymite-1594415.html", "text": "/КРОСС/ Шофьор помете и изпочупи 7 паркирани коли. Среднощният екшън се разиграл в събота срещу неделя в София на ул. „Луи Айер\". По думите на водача той е идвал от ул. „Тодор Каблешков\". С приятелката му са решили да спрат, за да отидат до денонощен магазин. След като спрели, били нападнати от четирима младежи. От полицията обясниха, че са подадени 2 сигнала. Първият е за ПТП. Той е подаден от друго момче, което обаче е видяло двама души, които преследват водача, докато той е удрял колите. Вторият сигнал - за грабеж, е подаден от самия шофьор. По разказа на водача, който е ударил автомобилите, той е бягал, защото са се опитали да го ограбят. След като се блъска последователно в автомобилите, момчетата го настигнали, обрали и набили.Репортерът на NOVA Мия Димитрова също е една от потърпевшите. „Намерих автомобила си сериозно пострадал. Цялата предница е смазана. Ударът е станал с доста висока скорост, защото колите бяха преместени. Тепърва предстои да се направи оглед от застрахователите\", разказа тя в ефира на „Здравей, България\". По думите й улицата е доста натоварена, но когато няма задръствания шофьорите се движат с доста висока скорост. Според свидетели, водачът наистина е бил преследван.По случая е образувано досъдебно производство. ", "date": "2019.01.21", "title": " Мъж потроши 8 коли, в опит да избяга от крадци"}
{"url": "http://www.cross.bg/vidin-hemodializa-bolnitza-1594413.html", "text": "/КРОСС/ Локомотивен машинист и радио телевизионен техник поддържат животоспасяващите апарати в отделението по хемодиализа във Видин. Нито един от двамата не е завършил курс за работа с диализната апаратура. Сериозните нарушения излизат наяве след проверка на \"Медицински одит\", направена по жалба на пациенти. За проблем във видинската хемодиализа се заговори след авария на водоочистващата система в началото на октомври миналата година. Според одита хемодиализните апарати са в предаварийно състояние. А за 2017 година във Видин са починали 21 пациенти на отделението.Пациенти са подали жалба към институциите на 15 август. Според закона болницата е задължена да ваксинира срещу Хепатит Б както пациентите, така и лекарите. Наложило се обаче пациентите да си ги плащат сами. Трите необходими ваксини са около 60 лева. До момента са ваксинирани  5-6 души, въпреки че е трябвало да се поставят ваксини на 45 души.Според становище на Министерството на здравеопазването обаче заетия персонал в Нефрологичното отделение на видинската болница съответства на обема, извършени хемодиализи. Лечебното заведение разполага с необходимите ресурси, пише още в становището и се посочва, че предстои да бъдат осигурени 7 нови диализни апарата и 6 диализни кресла. От здравното министерство съобщиха, че до дни ще бъдат доставени апаратите и креслата.Парите за ваксинация на всички трябва да се отпуснат от Министерството на здравеопазването. А те си ги купуват сами, но после ги отчитат. Хепатит Б е нещо, което се лекува много трудно и може да си го „занесе\" всеки един от персонала вкъщи, каза Иван Димитров от Български пациентски форум. За съжаление, отпуснатите пари от здравното министерство са за легла и за 7 апарата, но не и за водоочистващата система. Безхаберието във видинското болница е ужасяващо, каза той. ", "date": "2019.01.21", "title": "Пациенти съдят болница във Видин заради хемодиализа"}
{"url": "http://www.cross.bg/roditeli-detza-vuzrast-1594416.html", "text": "/КРОСС/ Агенцията по заетостта стартира нов разширен прием на заявления по проект „Родители в заетост\" в периода 21 януари - 28 февруари 2019 г. Проектът е съфинансиран от Европейския социален фонд на Европейския съюз чрез Оперативна програма „Развитие на човешките ресурси\" 2014-2020 и подпомага родителите за по-доброто съвместяване на професионалния с личния живот, като същевременно предоставя възможност за заетост на безработни лица за полагане на грижи за отглеждане на деца.В рамките на първите два приема 1 514 родители са одобрени и включени в проекта от общо 2 977, подали заявления. 3 449 безработни лица пък са изявили желание, да бъдат наети като детегледачи, а одобрените са 2 501. Сключени са 1 425 трудови договори с детегледачи.По време на новия прием право да подават заявления по проекта имат родители на деца от 0 до 12 години. Родителите, които могат да се възползват от услугата и желаят да подадат своите документи за участие при новия старт, трябва да бъдат от следните групи:Родители на деца от 0- до 5-годишна възраст, незаписани в детска ясла/градина, които имат осигурено работно място по трудово/служебно правоотношение или са самонаети/самоосигуряващи се лица, но към момента полагат грижа за децата си и не са се върнали на работа;Многодетни родители на деца от 0- до 12-годишна възраст, които са се върнали на работните си места, и децата посещават детски ясли/градини, както и училище.За целите на процедурата, многодетни родители са тези, които имат три или повече деца на възраст до 12 г.;Безработни лица, регистрирани в бюрото по труда, които са родители на деца от 0- до 5-годишна възраст, незаписани в детска ясла/градина, или многодетни родители на деца от 0- до 12-годишна възраст, посещаващи детски ясли/градини, както и училище.Агенцията по заетостта обръща внимание, че тези родители, които дългосрочно ползват отпуск или отсъстват от работа поради отглеждане на дете/деца от 0 до 5 години и имат осигурено работно място (по трудово правоотношение или като самонаети/ самоосигуряващи се лица), не следва да са се върнали на работа до получаване на одобрение за включване в проекта.Безработните родители трябва да започнат работа при работодател или като самонаето/самоосигуряващо се лице в рамките на 4 (четири) месеца от получаване на услугата за отглеждане на дете. След като започнат работа, договорът на детегледача може да бъде удължен и така той да полага грижа за детето в срок до 18 месеца.Максималният срок за получаване на услугата „детегледач\" е до 18 месеца или до навършване на 5 или 12 години на детето/децата. ", "date": "2019.01.21", "title": "АЗ обявява нов прием по програма \"Родители в заетост\""}
{"url": "http://www.cross.bg/vycheva-samo-aktzii-1594412.html", "text": "/КРОСС/ Препоръчвам на финансовия министър да се откаже от тази идея. Така проф. Христина Вучева коментира в сутрешния блок на БНТ идеята на финансовото министерство да има опция държавата да поеме управлението на акциите от масовата приватизация - от хора, които не се интересуват от тези акции. Според нея само приватизационните фондове са спечелили от масовата приватизация, но не и хората - те останали само с приказките и с боновите книжки. Вучева обясни, че в момента има много хора с по 1-2 акции, за които се води статистика в Централния депозитар. Начисляват се минимални премии от съответното предприятие, но всъщност за да разбереш, че имаш дивидент и въобще акции, трябва да платиш такса за справка и тя ще е по-голяма от дивидента. Полза има само при окрупняване на акциите, категорична е проф. Вучева.", "date": "2019.01.21", "title": "Проф. Христина Вучева: Горанов да се откаже от идеята за боновите книжки"}
{"url": "http://www.cross.bg/martinov-sydzhyka-resha-1594417.html", "text": "/КРОСС/ Бившият депутат от ГЕРБ Живко Мартинов се яви в Националаната следствена служба като подсъдим по така наречения случай \"Суджукгейт\", съобщава БГНЕС. Мартинов пристигна с двама души, най-вероятно негови адвокати. Бившият депутат ще бъде съден за изнудване. Според разследването, той е изнудвал търговец на месо да даде 4 тона суджук, 30 килограма филе \"Елена\" и 30 килограма телешка пастърма за премиера Бойко Борисов. Впоследствие е установено, че нищо от тази пратка не е достигнало до министър-председателя. С действията си Мартинов нанесъл значителни имуществени вреди в общ размер на 36 168, 20 лева, представляващи равностойността на предоставените вещи.Отправените към А. П. П. закани са: „Ако не ми доставиш суджука, ще те съсипя. Ще имаш големи проблеми, защото съм те вкарал в списъка на фирми, които трябва да дават. И ако не се случи това нещо, ще ти изпратя данъчните да ти разбият бизнеса. Когато реша, ще те вкарам в ареста\"; „Акъли не искам, действай по-бързо, че съм ти вдигнал мерника и гледай суджука да е пак хубав като предишния суждук. Ако не ми доставиш суджука, ще те съсипя. Айде давай, мятам те, няма да те чакам много, че си на ръба.\"; „Нали знаеш, че ми струваш един телефон да те вкарам в ареста. Ще трябва да даваш, докато реша аз. Иначе си пътник.\"; „Нали си знаеш урока. Иначе мачът е свирен за тебе. Гледай да не стане грешка със суджука, защото ако не му хареса, си свършил.\"Определената мярка за неотклонение на Мартинов е парична гаранция в размер на 20 000 лева. ", "date": "2019.01.21", "title": "Живко Мартинов е привикан в следствието за \"Суджукгейт\""}
{"url": "http://www.cross.bg/momchil-nekov-bulgariya-1594419.html", "text": "/КРОСС/ Трябва да се предприемат спешни мерки на ниво ловци и свинеферми от тип „заден двор\", ако искаме сектор „Свиневъдство\" да не бъде затрит. От ЕС трябва да се заделят средства за развойна дейност на ваксина, защото има риск от заличаване на комплекси поголовно. Около това се обединиха участниците на дискусия на тема „Африканска чума по свинете - превенция и тенденции в ЕС\", организирана в края на миналата седмица в Русе по инициатива на Момчил Неков, член на ЕП от Комисията по земеделие и развитие на селските райони.Един от най-големите проблеми е рискът от разпространение на чумата сред животните гледани в т.нар. „Фамилна ферма тип Б\" - заден двор. Чумата се разпространява много лесно - чрез храна, остатъци от нея, дори обувки или контакт със заразена материя. Вирусът ѝ може да оцелее и във вода няколко месеца. Ако бъде констатирано заболяване в такава семейна ферма, това предвещава икономически крах за свинекомплексите в съседство.Друг сериозен проблем е ловът. Точният брой на дивите свине у нас трудно може да се определи, но според оценки на специалистите плътността е прекалено голяма за територията на България. Според експерти се очаква до 3-4 месеца да има бум на африканска чума, защото тогава е размножителният период на дивите свине и те са по-податливи за заболяването заради раждането и кърменето.Момчил Неков обърна внимание на нуждата разработване на ваксина срещу заболяването в най-кратки срокове. За класическата чума по свинете има такава, но не и за африканската. На 16.10.2018 г. Американският департамент по селско стопанство започна процедура по разрешение на компанията Зоетис да разработи ваксина. „Проблемът е пряк и много остър за ЕС, затова трябва да се предвиди ресурс за развойна дейност и в Европа в най-кратки срокове. Не можем да останем в очакване американците да разработват нещо, което е проблем тук и сега\" коментира Момчил Неков след конференцията.В България се оказа, че има и дефицит на лаборатории за изследване на проби. Г-жа Радостина Донева, председател на асоциацията за българската местна порода Източнобалканска свиня, обърна внимание, че заради забавяне в даване на резултати от проби, което отнема близо седмица, губят продукция. За сравнение, подобни лаборатории в Румъния има във всяка област и резултатите са готови бързо.Африканската чума по свинете е заболяване по свинете, което се разпространява както по дивите, така и по домашните свине. В съседна Румъния, където заради заболяването трябваше да се заколят близо 400 000 прасета, има засегнати вече 19 области.„Африканската чума не е заразна за хората, но икономическите последици от нея ще са тежки. За това трябват общи и спешни усиля и стъпки, ако не искаме сектор като свиневъдството, които е изключително важен за животновъдството в България да изчезне\" заяви в заключение Момчил Неков.В цяла Североизточна България се усеща напрежение заради разпространението на болестта. В България до сега има регистрирани само четири огнища - всички през 2018 г., като нито едно не е било в област Русе.В събитието организирано от евродепутата Момчил Неков участие взеха собственици на свинекомплекси, ловци, кметът на община Тутракан - д-р Димитър Стефанов, директорът на ОДБХ-Русе д-р Георги Дяков, д-р Ливиу Флореску от Националната агенция по безопасност на животните в Гюргево, народните представители от 19-МИР Русе Георги Стоилов и Пенчо Милков и др. Поканени бяха и представители на Изпълнителната агенция по горите, но оттам не изпратиха представител, което се срещна с неодобрение от присъстващите. Срещата се проведе в сградата на Областна администрация Русе и беше уважена лично от областния управител Галин Григоров. ", "date": "2019.01.21", "title": "Момчил Неков: Нужни са спешни мерки за противодействие на чумата по свинете"}
{"url": "http://www.cross.bg/leva-aleks-evroshans-1594418.html", "text": "/КРОСС/ С 20 000 лева за начало - така започва 2019-та година за 29-годишния Александър Пилев. 6, 17, 32, 33, 57, 58, 63, 65 - това не е сложен математически код, а комбинацията на късмета за щастливеца от Сърница, защото точно тези 8 числа му носят страхотната печалба от 20 000 лева в любимата числова игра . Късметът връхлита Алекс ненадейно, докато пие следобедното си кафе в пункта на  и очаква поредното теглене на Той внимателно следи числата на екрана и усеща как еуфорията му нараства с всяко изтеглено число, защото все повече съвпадат с тези в талона му. Когато тегленето приключва, Алекс вече знае, че има голяма печалба, но е толкова развълнуван, че не е в състояние сам да пресметне каква е тя. Секунди по-късно букмейкърът потвърждава печалбата и разкрива сумата - 20 000 лева. „Не бях на себе си от щастие, емоцията беше толкова силна, че трябваше веднага да споделя с някого. Затова се обадих първо на баща ми, който се развълнува повече и от мен, когато чу сумата от 20 000 лева.\", разказва Алекс. 29-годишния Алекс е юрист по образование, но помага и в семейния бизнес, където смята да инвестира част от печалбата. Тегленията на играта  можете да следите в пунктовете на  и онлайн на .", "date": "2019.01.21", "title": "20 000 лева от „Еврошанс“ за юрист от Сърница"}
{"url": "http://www.cross.bg/grigor-dimitrov-osminafinal-1594404.html", "text": "/КРОСС/ Григор Димитров пада до най-ниската си точка в ранглистата на ATP от почти три години. По-късно днес българинът ще застане на 23-о място, когато ранкингът бъде актуализиран.Сривът с още две места спрямо стартовата позиция за годината се дължи на елиминирането му от Откритото първенство на Австралия на осминафинал и загубата на 180 точки от това.Преди година Димитров игра четвъртфинал и трябваше като минимум да стигне същия етап, за да не губи актив за ранглистата. През август 2016 г. за последно Григор бе толкова ниско в класацията. Тогава бе на 24-о място.Пряката опасност от още по-голямо пропадане идва само от две имена - Лука Пуи и Франсес Тиафо, който го изхвърли от Мелбърн. Французинът ще мине пред Гришо, ако спечели срещу Борна Чорич на осминафинал, а след това елиминира и Милош Раонич в Мелбърн. Тиафо има нужда от пореден подвиг - да бие Рафа Надал на четвъртфинала, за да излезе пред Димитров в ранглистата.За българина се задава още един турнир, в който също се представи добре миналата година - бе финалист в Ротердам (от 11 февруари е надпреварата тази година), където сега също ще трябва да брани сериозен актив. ", "date": "2019.01.21", "title": "Григор пада до най-ниско класиране от 29 месеца"}
{"url": "http://www.cross.bg/klasa-samo-bulgariya-1594405.html", "text": "/КРОСС/-- Както навсякъде в \"свободния свят\", така и в България, разслоението на доходите образува формата на круша: горе, на дръжката, са хората, притежаващи към 1% от доходите; средата на крушата се издължава, като средната класа пропада надолу; а в широката долна част попадат към 40-50% трайно бедните.В България крушата е още по-удължена, но по няколко допълнителни причини: ниски данъци върху корпоративните печалби, плосък данък върху доходите на физическите лица, нарастващи данъци, повишени застрахователни такси, нарастващи осигуровки (за средната класа, не за богаташите), ценови шок (над 3% за миналата година), пенсии за повечето хора под новото на жизнения минимум...Така че в момента имаме най-малко три класи български граждани, три отделни паралелни Българии. Извинявам се за понятието \"класа\", но по света то отдавна е придобило гражданственост.Първата класа е тази на \"новобогаташите\", които силно се замогнаха чрез мутренска престъпност и \"законово\" насилие, солидни приватизации, свръхизгодни концесии, невъзвръщаеми кредитни милиони, участие в дебели еврофондове и обществени поръчки, политически далавери, медийна проституция и т.н. Част най-едрите новобогаташи се превърнаха в реални олигарси, а техните аватари - в лидери на десни НПО-та, депутати, министри и даже президенти. Тези свръхбогати живеят отвъд омразния им \"комунизъм\" - те са толкова заможни, че - ако поискат - могат да си напазаруват летящи чинии от марсианците или ескадрили за две-три армии като нашата, образно казано. И понеже става дума за богатства, придобити чрез въпиеща несправедливост, те са омразни на честните и бедните.- Изтъняващата средна класа се смалява относително, понеже работи ден за ден, година за година и не може да се наслаждава на инвестиции, които да са конкурентоспособни на тези на новобогаташите. Въпреки сравнително високите си доходи, средняците не могат да се похвалят с особени лични икономически постижения, много често някои от тях печелят, печелят и след това - фалират.Масовата \"долна класа\" не храни илюзии, че след 30 години \"преход\" ще се появи българският Мойсей, който ще доведе България до средното ниво на обетования богат Европейски съюз. Минималните заплати и минималните доходи не могат да се надпреварват с ръста на цените на благата, необходими за достойно човешко съществуване. Битката е загубена, бедните са обречени - това се чувства в 2/3 от българските семейства.- Отговорността, впрочем, не е само на моментните управляващи; бедността, безнадеждността и мизерията са продукт и проява на неолибералната идеология и новите евроатлантически \"ценности\", които в голяма степен се споделят от Брюксел и София - не само от десницата и \"патриотите\", но и част от левицата. Но за всичко е виновен, разбира се, Путин - това каканижат атлантиците. Ако не се шегуваме, това е типичното неравенство при периферен третичен капитализъм, който е характерен за България и останалите източноевропейски страни.Не само у нас, но и във всички подобни страни като България, е налице натиск върху системата, за да се постигне по-голяма справедливост и по-малко подоходно разслоение. В това отношение \"Визия за България\" на БСП (с всичките й плюсове и минуси), е съществено предизвикателство пред пропагандаторите на уж стабилността и на реалния застой, в който е изпаднала държавата ни.- Това правителство отдавна не се свързва с бюджетен fair play. Идеята е била и е да се залагат по-ниски очаквания, а после уж неочакваният \"излишък\" да се насочва в \"правилната\" посока към точните фирми, общини и партийци. Всичко това става без точни сметки, без разчети и ясни планове, без публично или поне парламентарно обсъждане. С извинение, така не е било във времената на Живков, сега е.Впрочем излишък\" се получава само на 1.01 следващата година, който трябва да преминава към корекция на бюджета, а не да се прави разпределение на тъмно. Как да не възникват сега съмнения за огромна корупция? И със сигурност са основателни.Що се отнася до новите изтребители, които засега ги има най-много на чертожните дъски, то уж \"прозрачният\" конкурс се трансформира в съвсем \"непрозрачни\" преговори на четири очи. Дали ще издам държавна тайна, ако споделя опасенията си, че даже тази сделка да се реализира, армията ни пак ще остане далече под количественото и качественото ниво на съседите? И че трябва само \"Господи помолимся!\" някой да не ни нападне?- Не, разбира се. Не е вярно, че за армията трябват 2% от БВП! Ако САЩ имат около 80 актуални \"туристически\" дестинации на армията си в други страни, страните от ЕС нямат подобни арогантни практики. Ако САЩ не иска да ни \"пази\", ЕС може да си организира европейска армия, но пак с по-малки разходи.Затова зад сделката с изтребителите прозират интересите на организираната десница да опази статуквото, заплащайки на една велика сила, която в момента има икономически притеснения и продава където и както може, включително с политически натиск. Да правим мир, а не война!- Известно е, че най-голямата политическа сила в момента е \"партията на негласуващите\". Няма случайности, огромната част от българските граждани, унижени и оскърбени от \"прехода\", загубиха не само доверие, но стигнаха до пълно отчаяние. Даже насила да ги бутат до избирателните урни, пак ще се пускат масово празни или напълно зачертани бюлетини. При това положение основният въпрос пред нашенската демокрация е: \"Ако на избори гласуват едва 30-40% от избирателите, легитимна ли е демокрацията?\" По дефиниция - аксиома или теорема - отговорът е \"не\".Остатъчните български граждани, ако не броим онези почти 2 млн. бегълци-мигранти от страната, все още може да се \"събудят\".- Възможно е, ако се появи силна лява коалиция или политически лидери като Благоев или Димитров, които да знаят как да тропнат пред съда в Лайпциг. В днешни времена - в бъдещия европейски парламент в Брюксел, за да защитят интересите на огромното мнозинство от българския народ. Изглежда, не съм сложил правилните очила, но нещо не виждам такива... Засега.Източник ", "date": "2019.01.21", "title": "Проф. Боян Дуранкев: Живеем в няколко паралелни Българии"}
{"url": "http://www.cross.bg/rysiya-voenni-evropa-1594396.html", "text": "/КРОСС/ Въоръжените сили на Русия са най-силните в Европа. Това показва класация на 25-те най-силни армии в Европа на изданието „Бизнес Инсайдер\".Класацията отчита броят на въоръжените и оръжейната техника, развитието на страната и различни други критерии. Изчислено е, че армията на Русия наброява 3.5 млн. души. Руските официални данни преброяват 1 920 758 военни, но се смята, че в класацията са отчели и военните в запас.Според американски експерти руската армия наброява 20 000 танка, близо 4000 самолета и един самолетоносач. Военният бюджет на Русия е изчислен на $ 47 млрд.На второ място е армията на Франция. Тя разполага с 388 660 военни, 406 танка и 1200 самолета.Тройката се допълва от британската армия, която разполага с 279 000 военни, 832 самолета и 227 танка.Следват Турция, Германия, Италия, Испания, Полша и Гърция. В класацията България се нарежда на 21 място. Страната изпреварва Австрия, Словакия, Белгия и Португалия.", "date": "2019.01.21", "title": " „Бизнес Инсайдер“: Русия има най-силната армия в Европа"}
{"url": "http://www.cross.bg/gradysa-bulgariya-temperatyri-1594398.html", "text": "/КРОСС/ През следващото денонощие ще бъде предимно облачно, с временни разкъсвания на облачността, по-съществени над югозападната половина на страната. Почти без валежи. Сутринта на места в низините и котловините ще е мъгливо.До обяд в повечето райони ще е почти тихо, а след пладне - със слаб, в Източна България умерен изток-североизточен вятър ще започва да нахлува студен въздух. Минималните температури ще са между минус 2 и 3 градуса. Максималните температури в Северна България и по високите полета на Западна България ще са между 1 и 6 градуса, в Южна България - между 6 и 11 градуса. Привечер и през нощта срещу вторник в Северозападна България ще завали сняг.Над Черноморието ще е предимно облачно, с временни разкъсвания на облачността над южните райони. Вятърът преди обяд ще е до умерен от северозапад, до края на денонощието постепенно ще се ориентира от североизток. Максималните температури ще са между 4 и 7 градуса. Температурата на морската вода ще е около 6 градуса. Вълнението на морето ще е 2 бала и вечерта ще се усилва до 3 бала.Над планините ще е предимно облачно, почти без валеж. Повече слънце ще има по високите части на масивите от Югозападна България. Вятърът ще е умерен от запад-северозапад. Максималната температура на височина 1200 метра ще е около 2 градуса, на 2000 метра - около минус 4 градуса.", "date": "2019.01.21", "title": "Седмицата започва с облачен понеделник "}
{"url": "http://www.cross.bg/sofiya-purva-sagbal-1594406.html", "text": "/КРОСС/ Кметът на София Йорданка Фандъкова ще провери и изцяло обновеното отделение по хирургия на млечната жлеза в Първа САГБАЛ „Света София\".  В Първа САГБАЛ ще бъде отбелязан и Деня на родилната помощ, известен още като Бабинден, с ритуала „миене на ръце\".Ще присъстват и Дончо Барбалов, заместник-кмет по направление \"Финанси и стопанска дейност\" и ВрИД заместник-кмет по направление \"Столично общинско здравеопазване\", д-р Веселин Милев, председател на постоянната комисия по здравеопазване и социална политика към Столичен общински съвет. ", "date": "2019.01.21", "title": "Фандъкова проверява ремонтите в  „Света София\""}
{"url": "http://www.cross.bg/imat-grazhdani-statyt-1594402.html", "text": "/КРОСС/ Британското правителство пуска в действие мобилно приложение, чрез което граждани на ЕС, установили се в Обединеното кралство, могат да кандидатстват за пребиваване след Brexit, предаде Франс прес, цитирана от БТА.Близо 3,5 милиона европейски граждани живеят в момента в Обединеното кралство. Те ще трябва да кандидатстват за така наречения статут на \"уседналост\", за да продължат да работят или да получават социални помощи, когато Великобритания излезе от общността.Министерството на вътрешните работи увери, че иска максимално да опрости процедурата. Чрез мобилното приложение, което още не е активно на смартфоните, потребителите ще могат да направят снимка на биометричния си паспорт и на лицето си, за да потвърдят своята самоличност. След това ще бъдат насочени към сайт, за да дадат адреса си и могат да дадат съгласие за проверка на данъчното им състояние, за да се потвърди адресът им. Третата стъпка е да декларират дали имат криминално досие. Тежка присъда може да доведе до отхвърляне на заявлението.След експериментално използване на заявлението, извършено между ноември и декември сред 30 000 души, властите обявиха първите резултати: 81 процента от исканията са били обработени за една седмица. Отхвърлени заявления няма, но почти 10 на сто от общия брой са останали без отговор три седмици след края на експеримента. \"На прав път сме\", каза държавният секретар по имиграцията Карълайн Ноукс.Вътрешното министерство е наело 1900 души, за да поемат това допълнително натоварване.Процедурата струва 65 лири, което е цената на паспорт. Тя ще е безплатна за онези, които вече имат статут на постоянно пребиваващи.След 30 март заявленията ще може да се подават и по пощата или в местните администрации.В момента се водят разговори с \"Епъл\", за да се позволи на притежателите на айфон да имат достъп до приложението. ", "date": "2019.01.21", "title": "Лондон открива облекчена процедура за кандидатстване за престой за граждани на ЕС "}
{"url": "http://www.cross.bg/lekarstva-nyama-getov-1594407.html", "text": "/КРОСС/ Русенските фармацевти обмислят да бойкотират двете електронни системи за снабдяване с лекарства, които трябва да бъдат въведени през февруари. Едната е свързана с разпространението на фалшиви медикаменти в Европейския съюз, а с другата се цели да се спре нерегламентираният експорт и реекспорт на лекарства. Според фармацевтите това ще изисква сериозни разходи.Председателят на Българския фармацевтичен съюз проф. Илко Гетов увери в сутрешния блок на БНТ, че внедряването на системата за верификация на лекарства няма да доведе до фалит на аптеки в страната. Той заяви, че предстои до края на годината преходен период, в който на пазара ще има лекарства с код и без код и че никой не трябва да се притеснява за това, че няма да намери определени лекарства в аптечната мрежа. До края на 2019 г. също така няма да се налагат глоби на аптекарите. Ако дадена аптека работи с НЗОК и има необходимия софтуер, сега е необходимо само оборудването с т.нар. \"Четец\", който би струвал около 200 лв., допълни Гетов. Системата е паневропейска, като не важи за Гърция и Италия, тъй като те вече имат сходна. Няма да се плаща такса за присъединяване или за работа на системата в следващите години. По думите на проф. Гетов самата неяснота какво предстои създава смут сред аптекарите в страната. ", "date": "2019.01.21", "title": "Русенски фармацевти обмислят бойкот на системата за лекарства"}
{"url": "http://www.cross.bg/sredstva-radetzki-remont-1594409.html", "text": "/КРОСС/ На 9 януари 2019 г. стартира дарителска кампания за набиране на средства, необходими за извършването на планирани ремонтни дейности на кораба-музей „Радецки\". Тя ще се осъществи в рамките на два месеца, а инициатор е сдружение „Енергийно бъдеще за България\".  От 2004 г. корабът „Радецки\" е филиал на Националния исторически музей, който осигурява ежегодната му издръжка. Приблизителната сума за извършване на планирания ремонт е 250 000 лева и е допълнителен разход, непосилен за музея. По тази причина ръководството на НИМ се обърна към Министерството на културата за необходимите допълнителни разходи, но до този момент няма конкретен отговор от ведомството.Музеят „Параход „Радецки\" е точно копие на легендарния австрийски параход, построен през 1851 г. в Будапеща. С годините се е превърнал в национална светиня, което дава повод да се организират различни дарителски кампании, с цел съхраняване и опазване на историческата памет. В периода на кампанията сдружение „Енергийно бъдеще за България\" се ангажира да оповестява периодично резултатите, за да осигури максимална прозрачност и отчетност на събраните средства. Даренията за кампанията се събират в сметка на сдружението, както и на място в музея. След приключване на инициативата - 3 март 2019 г., събраните средства ще бъдат предоставени за ремонт и пускане на кораба в плавателен ход.", "date": "2019.01.21", "title": "НИМ събира с дарителска кампания средства за ремонт на кораба \"Радецки\""}
{"url": "http://www.cross.bg/myasto-tvorbata-nagrada-1594397.html", "text": "/КРОСС/ Свободка Стамчева, която е студент в Медицински университет-Пловдив, е една от наградените в конкурса за рисунка с микроорганизми Агар Арт 2018. Тя спечели наградата на публиката, като за нейната творба „Пейзаж\" са гласували 424 души. Бъдещият лекар получава абонамент за списание Българска наука и хранителна среда по избор.Конкурсът се организира за трета поредна година и в него микробиолози и студенти направиха възможно надникването в лабораторията и красивия свят на невидимите с просто око същества - бактерии и микроскопични гъби. Победителите в оспорваната борба бяха определени от специално жури. Първо място спечели творбата „Златни рибки\", която изобразява бактерията Ешерихия коли и е дело на ст. експерт Силвия Ветренска и ст. експерт Мариета Илиева от РЗИ-Пазарджик.Второ място беше отредено на „Черна котка\" с автор микробиологът Ирен Иванова. Трето място за „Сини минзухари\" с автор доц. д-р Севдалина Тодорова, Русенски университет - филиал Разград, катедра „Биотехнологии и хранителни технологии\".Четвърто място за „Диференцираща среда Левин и микроорганизмите\" на студента Доротея Колева от МУ-Варна. Специална награда от фирмата съорганизатор RIDACOM беше за творбата „Главен мозък\". Тя представлява микроорганизми - пигментпродуциращи, сапрофитни изолати от околната среда. Автори са Даниела Ганчева, която е студент по медицина 4-ти курс в Медицински факултет на СУ.Поощрителна награда от Катедра Микробиология на МУ-Пловдив беше за творбата „Цвете\", нарисувана на Ориентейшън агар с Klebsiella spp. Автор е медикът от Медицински университет-Пловдив Александра Стоянова. ", "date": "2019.01.21", "title": "Бъдеща лекарка с награда в престижен конкурс за рисунка с микроорганизми"}
{"url": "http://www.cross.bg/poveche-chast-bulgarskite-1594408.html", "text": "/КРОСС/ Едва една четвърт от нуждаещите се от винетка шофьори са успели да закупят или презаверят електронния документ за 2019 година. А една пета са онези, които са опитали да сторят това, но не са успели. Тук следва да се вземе предвид, че над половината от водачите на МПС към този момент изобщо не са опитвали да закупят или презаверят електронна винетка - било защото не се нуждаят от такава, било защото още не е изтекла валидността на предишните винетни стикери. Това сочат данните от експресно проучване на социологическа агенция Афис.За неразборията с новата система за контрол върху движението по националната пътна мрежа хората най-често обвиняват изпълнителната власт, а не фирмата-изпълнител, каквото впечатление се оформи в първия момент в публикации и коментари. Сумарно делът на изпълнителната власт и фирмата-изпълнител измежду посочилите главен виновник за проблема е близо 40 на сто.55 на сто от пълнолетните български граждани декларират, че шофират, а с 3 на сто повече е общият дял на притежаващите правоспособност за управление на МПС. В номинална стойност това са приблизително 3,250 хил. души. О тях повече от половината твърдят, че шофират всекидневно, а всеки четвърти - няколко пъти седмично.Данните показват, че мъжете-шофьори са двойно повече от жените, както и, че столичани по-често управляват колите си, отколкото жителите на останалите населени места. И още, че най-голям дял са шофьорите между 30 и 60 годишна възраст, че работещите българи в активна възраст, независимо от социалния статус, много по-често сядат зад волана в сравнение със студентите и особено в сравнение с пенсионерите.56 на сто от домакинствата притежават по едно МПС, а 13,4 на сто - повече от едно. Сумарно това прави близо 70 на сто от българските домакинства. Разпределението обаче включва и отговорите на хората в пенсионна възраст, които не са чак толкова мобилни.Хипотетично тези факти означават, че почти всеки ден по пътищата у нас се разминават, условно казано, около 2,5 млн. души, управляващи МПС, без да броим преминаващите чуждестранни превозвачи. Важна подробност е, че около една четвърт от тях шофират само в рамките на населените места, в които живеят, тъй че те не са засегнати от кризата с винетките.Накратко - българите имат коли и твърде често се придвижват с тях. Това се приема като нещо естествено и е част от общоприетата норма и стандарта на живот. Особено в столицата и още няколко по-големи градове, където за мнозина жители на практика е по-евтино да отидат на работа с личната си кола, отколкото с обществения транспорт.Случаят не може да се разглежда изолирано, тъй като замисълът на системата предполага чрез закупените винетки българските граждани да финансират изграждането и ремонта на пътните участъци. В този контекст казусът с електронните винетки е част от по-голямата картина - как работи държавата и администрацията в този сектор, който пък е свързан, освен с управленски решения, и с безопасността на голяма част от българските граждани.Но каква е оценката за качеството на изгражданата и ремонтирана пътна инфраструктура, което гражданите финансират чрез закупуването на винетки? Данните са видни от приложената графика, но изводът, който се налага от тях е, че плащаме по-скоро за лошо пътно строителство и лоши пътни ремонти.На пряк въпрос - „Колко често преминавате с автомобила си през опасни новопостроени или новоремонтирани пътни участъци?\", 22 на сто отговарят „Всекидневно\", а други 23 на сто - „Почти всеки ден\". 43 на сто пък декларират, че това им се случва няколко пъти месечно или по-рядко.В крайна сметка излиза, че да се движим с коли по пътищата ни се налага все по-често, но за сметка на това необходимостта от това крие все по-големи опасности. Но плащаме на държавата за това, а както се оказа в началото на годината, не можем и да си платим, дори да искаме.", "date": "2019.01.21", "title": " Афис: Всеки пети смята, че кабинетът е отговорен за хаоса с винетките"}
{"url": "http://www.cross.bg/arabadzhiev-vetko-imoti-1594448.html", "text": "/КРОСС/ Административен съд- Пловдив вдигна със свое решение от 14.01. тази година наложените от ТД на НАП- Пловдив възбрани и запори върху имоти и банкови сметки на фирма на Ветко Арабаджиев поради свръхобезпеченост, предава Канал 3.В решението по административно дело № 3542 по описа на съда за 2018 година, съдът постановява, че публичните задължения на \"Виктория груп Корпорейшън\" ЕАД по ЗДДС възлизат на 606 600 лв. главница и 39 398 лв. лихви за периода от 1 декември 2012-та към 31 август 2018 година, публичният изпълнител е издал постановление за налагане на запори на имоти и банкови сметки на обща стойност 16 116 304 млн. лв. Спорът има предистория, когато от фирмата са написали възражение до НАП заради прекомерно наложеното обезпечение, като са предложили други имоти за възбрана, предимно магазини, но след като данъчните не са отговорили, се е стигнало до дело в Административен съд. Решението на съда, което е окончателно, в никакъв случай не освобождава Арабаджиеви от заплащането на дължимите данъци, в него е вписано буквално: \"Съдът отменя постановлението на НАП с мотива, че е налице \"свръхобезпечение\", което \"сериозно възпрепятства дейността на ревизираното лице\". Данъчните могат да наложат нови възбрани и запори, но като този път спазят принципа на съразмерност\".В края на месец август 2018 г. бе извършена специализирана акция в офисите на хотел \"Маринела\" в София и хотел \"Марица\" в Пловдив, собственост на Ветко Арабаджиев. На 1 септември заместник-главният прокурор Иван Гешев и заместник-ръководителят на Специализираната прокуратура Кирил Пейчинов представиха подробности за досъдебното производство за данъчни престъпления и пране на пари. В хода на процесуално-следствените действия са иззети суми от 10 млн. лв. Събрани са доказателства срещу Маринела и Ветко Арабаджиеви, за които бе издадена Европейска заповед за арест. Тогава бе задържан синът им Вълчо Арабаджиев, който е с повдигнато обвинение за данъчни престъпления и пране на пари. ", "date": "2019.01.21", "title": "Съдът в Пловдив вдигна запора върху имоти и сметки на Ветко Арабаджиев"}
{"url": "http://www.cross.bg/izrael-iranskite-izraelski-1594451.html", "text": "/КРОСС/ Шефът на иранските военновъздушни сили генерал Азиз Насирзаде каза, че те са \"нетърпеливи и готови\" да влязат в битка с Израел, за да унищожат еврейската държава, предаде Асошиейтед прес. Той говори само няколко часа, след като израелски изтребители нанесоха въздушни удари по няколко ирански военни цели в Сирия.Според новинарски сайт на иранската държавна телевизия, цитиран от АП, генералът е казал, че \"младото поколение (на иранските ВВС) е нетърпеливо и готово за битка срещу ционисткия режим, с цел да го изтрие от лицето на Земята\". Насирзаде е заявил това по време на посещение в академията на ВВС след нанесените рано тази сутрин израелски удари.Според Израел ударените цели включвали складове за боеприпаси, разузнавателен обект и лагер за военно обучение. Те били предприети в отговор на изстрелването вчера от иранските сили на ракета към Израел.Ирански официални представители често се заричат да унищожат Израел, отбелязва АП. ", "date": "2019.01.21", "title": "Шефът на иранските ВВС: Готови сме да унищожим Израел "}
{"url": "http://www.cross.bg/bankovi-danni-akaynti-1594391.html", "text": "/КРОСС/ Киберпрестъпниците средно продават цифровия живот на онлайн потребителите под $50 в Dark Web, съобщават от антивирусната компания \"Лаборатория Касперски\". Специалистите проведоха специално изследване, за да изяснят тарифите на този вид търговияЦената за една хакната кореспонденция например е средно $1, а при „покупки на едро\", се предлагат и отстъпки, се посочва в доклада от изследването.Цифровият живот на потребителя включва данните от акаунти в социалните мрежи, за банкови услуги или дистанционен достъп към сървъри и работно място, информация за популярни сайтове като Netflix и Spotify, онлайн игри, приложения за запознанства и порносайтове.„Продавачите\" често предлагат намаления за партида „животи\" , включваща личните данни на няколко души. Има и възможност да се купува определена част от виртуална личност - пароли от акаунти или банкови данни. Някои търговци дори предоставят пожизнена гаранция - ако даден акаунт престане да работи, клиентът получава нов ресурс напълно безплатно.Най-търсени се оказват акаунти от популярни развлекателни услуги като Netflix, както и от социалните мрежи, а също и банкови данни и „ключове\" за дистанционен достъп до сървъри и домашни компютри.Най-често такива данни биват похитени с помощта на фишинги -масово разпространени в електронните пощи писма, в които мошениците под прикритието на фалшиви адреси, започващи с имена и инициални на известни организации, особено банкови, призовават потребителите да потвърдят данните си.В мрежата лесно могат да бъдат откраднати и електронни копия от документи за самоличност чрез сканиране в цифровото пространство. Последствията са опасни и непредсказуеми за нищо неподозиращите потърпевши. По правило, придобиването на цифровия живот на дадена личност или група се използва за нанасяне на репутационни или финансови щети. От името на жертвата могат да бъдат извършвани различни престъпни действия - открадната страница в интернет например може да бъде използвана за разпространение на спам. И това е само един от най-безобидните варианти за злоупотреба с чужда виртуална самоличност.Исследователската компания Comparitech обобщава по данните от проучения черен пазар, че похитените цифрови животи най-често се използват за финансови машинации: копие от документ за самоличност често се изискват при превод на средства в платежни системи като PayPal, Skrill, Neteller, Payoneer, LocalBitcoins, ePayments, Entropay, William Hill и много други. ", "date": "2019.01.21", "title": "Колко струва „цифровият живот“ на човек на черния пазар?"}
{"url": "http://www.cross.bg/akysher-maiichin-pulova-1594452.html", "text": "/КРОСС/ Навръх Бабинден (по стар стил) болница „Майчин дом\" отбеляза Деня на родилната помощ и удостои със своето най-високо признание за професионализъм д-р Веселин Дяволов и акушер Николина Пълова. Двамата оставиха отпечатък на своите „Златни ръце\", както поверява традицията на първата и най-голяма специализирана АГ болница у нас.Събитието уважиха заместник-председателят на Народното събрание д-р Нигяр Джафер, заместник-министърът на здравеопазването д-р Бойко Пенков и председателят на Българският лекарски съюз д-р Иван Маджаров.Както повелява традицията и в „Майчин дом\", млада родилка изпълни обреда \"поливане\". С наричания за здраве и нов живот тя изми ръцете на главния акушер Росица Георгиева и на директора на болницата проф. д-р Иван Костов.Отличените д-р Дяволов и акушер Пълова са дългогодишни специалисти на „Майчин дом\". В последните десет години той ръководи отделението за високорискова бременност, а за своята 40 годишна практика тя е помогнала на няколко стотин бебета да се появяват на бял свят.  За първите 20 дни на годината в Майчин дом са проплакали 198 бебета, което е с около 5% повече в сравнение със същия период през 2018-та. Болницата продължава да бъде лидер по брой раждания в страната. Средно всяко 14-то българско дете се ражда именно там.", "date": "2019.01.21", "title": "Майчин дом връчи наградите „Златни ръце“ навръх Бабинден"}
{"url": "http://www.cross.bg/godina-moskovski-gerb-1594392.html", "text": "/КРОСС/ \"100 хил. вече са болни от грип\". Това е съобщил в телевизионно интервю директорът на Националния център по заразни и паразитни болести проф. Тодор Кантарджиев, цитиран от . По думите му пикът на грипната епидемия у нас все още не е достигнат и той се очаква следващата или по-следващата седмица. Миналата година по това време броят на заразените е варирал между 200 и 400 хиляди на седмица. \"Повече ще боледуват млади и хора в трудоспособна възраст\", уточнява проф. Кантарджиев.\"592 лекарства за тежки болести, покривани от НЗОК,  са на път да изчезнат от аптеките\", съобщава  . Причината е, че Касата възнамерява да ореже двата лева за обработка на всеки от протоколите и рецептите за тях, които в момента им превежда. Очаква се предложението за това орязване да бъде разгледано на заседанието на Надзорния съвет на НЗОК днес.\"Прокуратурата спаси Московски от съд за смъртта на детето му\", пише в заглавие Изданието коментира, че \"след 11 месеца еквилибристики прокуратурата е прекратила разследването срещу бившия транспортен министър. Инцидентът с моторната шейна, при който на 2 февруари м.г. загина 3-годишният му син, е случайност и Московски не носи отговорност за катастрофата.\"Двама шофьори на ден у нас минават на ток\", информира вестник . По данни на КАТ 1600 са регистрираните електрически автомобили у нас, като увеличението им за година е било с близо 70%.\"БСП уплаши ГЕРБ\", пише Земя. Изданието обяснява, че на Националната  предизборна работна среща на ГЕРБ в столицата вчера, лидерът й и премиер на страната Бойко Борисов нахока партийния актив и призна, че социалистите настигат по рейтинд упралвяващите.\"Пропастта между бедни и богати расте\", съобщава във водещата си публикация. Богатството на 26 от милиардерите в света е равно на половината от парите, които притежава реално цялото човечество. Това е показателен пример за концентрацията на богатството в света, която се е увеличила и през 2018 година. Данните бяха изнесени от неправителствената организация \"Оксфам\" дни преди началото на Световния икономически форум в Давос, уточнява Дума. ", "date": "2019.01.21", "title": "Преглед на вестниците"}
{"url": "http://www.cross.bg/yanyari-sveta-maski-1594450.html", "text": "/КРОСС/ В петък, 25 януари започва най-големият международен маскараден фестивал на Балканите - „Сурва\". В него ще дефилират 7500 участници или с 600 повече от миналата година, съобщават БГНЕС. Ще има представители на 40 общини от 17 области. Началото на състезателните дефилета е на 26 януари от 10 ч., които ще продължат и на 27 януари. В първия ден на фестивала ще се проведе международен научен форум „Делниците и маските\". Среща са потвърдили изтъкнати културни антрополози, историци от България, Литва, Македония и Сърбия.Този любим за страната ни обичай е част от културното нематериално наследство на ЮНЕСКО. По-важното е, че е вписан в сърцата на поколения българи. Празникът ни напомня на древните ритуали на гонене на злите духове чрез маски и огън в момент на важен жизнен преход\", отбеляза заместник-министърът на културата Румен Димитров.Направена е творческа забавачница и място за изработване на маски. През деня за любителите на традиционната българска храна ще има кулинарни демонстрации. Вечерта приключва с факелно шествие. Официалното закриване е на 27 януари от 18 ч.„Фестивалът „Сурва\" е познат и по света. Показахме го с фотоизложба на 19 януари в българския културен център „Магура\" в Чикаго. Изложбата ще бъде и на други места по света. Там, където има българи, там е и България\", каза кметът на Перник Вяра Церовска.", "date": "2019.01.21", "title": "Магията на фестивала „Сурва” завладява Перник "}
{"url": "http://www.cross.bg/kycheto-bekumovi-deiivid-1594393.html", "text": "/КРОСС/ Въпреки че през изминалата година и бизнесът на Дейвид Бекъм, и този на съпругата му Виктория претърпяха загуби в размер на десетки милиони долари, това не означава, че семейство Бекъм са обеднели. В никакъв случай, просто са по-малко богати.Виктория пусна в профила си в Инстаграм снимка на Дейвид, който е заспал, гушкайки кучето. А домашният им любимец пък е завит с одеялце на Louis Vuitton, чиято цена е £4 600.Кучето Олив е част от семейството на Бекъмови от 2015 година. И като доказателство за това, че те наистина глезят любимеца си, ще припомним, че звездното семейство плаща по тридесет паунда на час за личен треньор на кучето, който полагал всички усилия, за да бъде кокер шпаньолът Олив в добра форма - от спринт до бързо качване на стълби. Освен това правили няколкокилометрови обиколки в парка. ", "date": "2019.01.21", "title": "Бекъмови завиват кучето си с одеяло за £4 600"}
{"url": "http://www.cross.bg/gradini-vakantziya-suobshtiha-1594399.html", "text": "/КРОСС/ Над 593  училища и детски градини в страната остават затворени заради грипната ваканция, съобщиха от МОН.  Обявена е епидемия в 7 области. Грипната ваканция в област Стара Загора се удължава до утре включително, съобщиха от Регионалната здравна инспекция. Понеделник и вторник ще бъдат неучебни дни и за област Шумен. В Пазарджик учебните занятия се прекратяват до сряда включително. Детските градини продължават да работят, но приемът сутрин ще става при засилен контрол и няма да се допускат деца с признаци на респираторни заболявания.Миналата седмица беше обявена грипна епидемия и в областите Ямбол, Бургас, Силистра, Шумен, Перник.Заради нарастването на заболяемостта от грип и остри респираторни заболявания здравните специалисти препоръчват да се избягват затворени пространства, където се събират много хора и  помещенията да се проветряват често .", "date": "2019.01.21", "title": "Грипна ваканция има в над 593  училища и детски градини в страната (обновена)"}
{"url": "http://www.cross.bg/rodilnata-pomosht-denya-1594400.html", "text": "/КРОСС/ Отбелязваме Деня на родилната помощ, известен като Бабинден. Празникът, посветен на всички специалисти, които помагат при раждането на дете, ще бъде отбелязан в много болници в страната. На церемония в \"Майчин дом\" ще бъдат отличени с най-високото признание на болницата един изявен лекар и един акушер с особен принос за професията.Със затруднения и липса на неонатолози посрещат празника на родилната помощ в ямболското акушеро-гинекологично отделение.През миналата година в Ямболската болница са проплакали 418 деца -  двайсетина повече от предходната, съобщи директорът на лечебното заведение д-р Панайот Диманов. Това обаче е единствената добра новина: \"Тук раждат най-тежките случаи. С усложнение, в тежко състояние, родилката не може да отиде някъде другаде и идва тук. Най-тежките са тук. Другите са планови раждания, които си ходят в другите градове\".Само двама са гинеколозите в отделението: \"Неонатолози нямаме и просто ми е много притеснено и не знам какво ще стане, а пък и в града няма друга болница за раждания\".Повече от 10 години родилките от Ямбол предпочитат да раждат в Сливен, Стара Загора и Бургас. ", "date": "2019.01.21", "title": "Отбелязваме Деня на родилната помощ - Бабинден"}
{"url": "http://www.cross.bg/geni-fynktzii-metabolizum-1594394.html", "text": "/КРОСС/ Ново изследване върху функциите на гените в живия свят подкрепи хипотезата, че животът на Земята е улавял енергия от химически реакции преди да започне да копира своя код. Резултатът хвърля светлина върху еволюционния дебат за това кое се е появило първо: репликиращата РНК или метаболизма.Ако репликиращите се гени се нуждаят от енергия, и нашият метаболизъм се регулира от ензими, които са произведени от гени, как може да имаме гени без метаболизъм и метаболизъм без гени? Сега учени откриха още доказателства в подкрепа на теорията, че животът е започнатл да метаболизира, преди да е бил свързан с първите гени.Екипът на проф. Анолес и проф. Коч са избрали 249 организма от цялото дърво на живота и са сравнили не само техните поредици, но и специфичните функции на всеки от техните гени. \"Най-добрият начин да разберете един организъм е чрез неговите функции,\" обясняват те. Идеята им е била, че колкото по-древна е била функцията, толкова по разпространена ще е. Оказало се е, че в самата основа на дървото на живота стоят две функции, които са общи за всяко живо същество - метаболизмът и хмическото свързване.\"Напълно логично е тези две функции да са започнали най-рано, защото молекулите първо са се нуждаели от генериране на енергия чрез метаболизъм и е трябвало да взаимодействат с другу молекули чрез свързване с тях.\" ", "date": "2019.01.21", "title": "Разгадаха функциите на най-ранните гени на живота"}
{"url": "http://www.cross.bg/dogovora-suglasni-proychvaniya-1594401.html", "text": "/КРОСС/ Парламентът в Атина започва процедура по обсъждане и гласуване на договора за името на Македония. Повечето гърци обаче не са съгласни с Преспанското споразумение и настояват за референдум:Правителството отказва допитване до избирателите, защото всички социологически проучвания сочат, че 70 процента от гърците не са съгласни с договора от Преспа. Споразумението влиза за обсъждане в парламента, като са необходими поне 6 гласа от независими депутати. Договорът със Скопие ще има висока политическа цена за \"Сириза\", съобщават анализатори, като се базират на социологически проучвания. Очакват се в рамките на няколко месеца извънредни парламентарни избори. ", "date": "2019.01.21", "title": "Гръцкият парламент гласува договора за името на Македония "}
{"url": "http://www.cross.bg/chasa-plovdiv-mariya-1594395.html", "text": "/КРОСС/ 14-годишно момиче от Пловдив е в неизвестност от 24 часа. Близките й вече са подали сигнал в полицията.Мария Бойкова последно е била видяна около 17 часа в събота, 19 януари, в района на магазин \"Била\" на бул. \"Шести септември\" в Пловдив. Тя е била облечена с розово яке. Оттогава няма никаква информация за нея. По това време по-големият й брат я е оставил на рожден ден в намиращия се срещу магазина \"Макдоналдс\". Няколко часа по-късно телефонът на момичето е бил изключен. Търговските обекти са на територията на 6-то Районно управление на полицията, в чийто периметър е район \"Източен\" в Пловдив. Близките на Мария Бойкова умоляват и в социалните мрежи, ако някой я е виждал или знае нещо за нея, да се обади на тел. 112 или в най-близкото управление на МВР. ", "date": "2019.01.21", "title": "Издирват 14-годишно момиче от Пловдив, в неизвестност от 24 часа"}
{"url": "http://www.cross.bg/gerb-bulgariya-gabriel-1594403.html", "text": "/КРОСС/ Посланията от вчерашната среща на ГЕРБ бяха много ясни - мобилизация, да останем скромни за постигнатото, но ако искаме да изпълваме със съдържание това, което целим - проевропейска развиваща се стабилна България, то това трябва да е придружено с конкретни действия. Това каза еврокомисарят по цифрова икономика и общество  Мария Габриел в ефира на „Здравей, България\".Тя разтълкува и думите на премиера Бойко Борисов „Ако не ви светне червената лампа, аз ще ви светна синя\".„Несъмнено ГЕРБ е синята партия в България и аз по-скоро го свързвам със символа на това. Освен това „синьото\" е партията за проевропейско развитие на България. Всички европейски символи са сини. В него има и посланието за твърдост, така че мисля, че беше много трезва преценката. Това беше градивна критика, която да позволи по-силна мобилизация\", каза Мария Габриел.Тя припомни, че от днес в структурите на ГЕРБ стартира процеса за номинация за евродепутати.  „Те ще направят своите номинации. Те също имат много ясна визия за това какви евродепутати искат. Ще има и нови лица, за да може има експертиза, талантът да излезе напред. След това ще се произнесе Изпълнителната комисия. Няма как да не подчертаем колко е важно този отбор да бъде със знаещи и можещи хора, така както досегашният отбор на ГЕРБ в ЕП\", обясни еврокомисарят.\"Посланието, което изведе напред е, че когато говорим за европейски избори става въпрос за всички нива на активност, защото една от силните страни на ГЕРБ е, че говори за България с един глас в трите европейски институции. Когато в ЕК, Съвета на министрите, ЕП по една и съща тема говориш едно и също и отстояваш, колкото и тя да се различава от позицията на други големи, имаш шанс да защитиш спецификата и да се вземе решение, което е по-адекватно спрямо  хората, които са в твоята страна. Това не бива да се пропуска и това означава активност във всеки един момент, по всяка една тема на всички нива\", обясни Мария Габриел. ", "date": "2019.01.21", "title": " Мария Габриел за думите на Борисов към ГЕРБ: Това беше градивна критика"}
{"url": "http://www.cross.bg/godina-mezhdynaroden-poveche-1594390.html", "text": "/КРОСС/ Приходите от международен туризъм възлизат на 3,6 млрд. евро в периода януари- ноември 2018 г. Това показват данните на БНБ, публикувани днес. Ръстът, който се отчита е 6,6% спрямо януари-ноември година по-рано. През 11-те месеца на 2018 г. чуждестранните туристически посещения у нас са повече от 8,834 млн., като нарастват с 4,9 на сто в сравнение със съответния период на предходната година. Данните са много положителни и показват, че усилената работа на туристическата администрация и бизнеса  да се привличат все повече висококатегорийни чуждестранни посетители, дават резултат. Показателно е, че ръстът на приходите изпреварва нарастването на броя на туристическите визити, коментира министърът на туризма Николина Ангелкова. И допълни, че данните са стимул да продължаваме активната политика за популяризиране на България като дестинация за четири сезона. През 11-те месеца на 2018 година постъпленията устойчиво нарастват,  очакваме тази тенденция да се запази и за декември и да отчетем успешна година за сектора, посочи още министърът. Само за ноември 2018 г. постъпленията на международен туризъм са повече от 140 млн. евро. Отчита се увеличение от 2,3 на сто спрямо същия месец  година по-рано.", "date": "2019.01.21", "title": "3,6 млрд. евро са приходите от международен туризъм"}
{"url": "http://www.cross.bg/kogato-nablizhava-byrya-1594381.html", "text": "/КРОСС/ „Когато наближава буря, някои строят стени, други - вятърни мелници.\"Китайска поговорка", "date": "2019.01.21", "title": "Когато наближава буря"}
{"url": "http://www.cross.bg/bulgariya-sofiya-kaloyan-1594384.html", "text": "/КРОСС/  Желанието и умението за защита на националния интерес трябва да бъде основен критерий при избора на кандидати за евродепутати. Това заяви председателят на БСП - София Калоян Паргов в предаването \"Денят започва\" с Георги Любенов по БНТ1. Според лидера на столичните социалисти това е критерият и за оценка на свършената работа на всички евродепутати в настоящия мандат, без значение от коя политическа партия са те.\"Когато един евродепутат допринесе за решаване на един или друг проблем на българските граждани в рамките на Европейския съюз, тогава оценката за неговата работа ще бъде положителна, коментира Калоян Паргов. - Най-новите статистики показват, че чуждестранните инвестиции в България намаляват. Какво направиха българските евродепутати в тази посока? Защо статистиките не са добри? Проблема на българските превозвачи също го изпуснаха. Той е резултат от пасивността на българската политика по време на европредседателството ни. Евродепутатите проявиха активност наскоро, за което заслужават респект. В крайна сметка - борбата продължава, търсят компромис, дано решението да бъде в полза на българските превозвачи\".Калоян Паргов обясни, че предстоящото заседание на Конгреса на БСП следващата събота трябва да очертае рамката за участие на партията в евроизборите, както и да приеме платформата.\"Няма да подреждаме листи, нито ще включваме или изключваме някого, коментира още той. - Интересът на медиите към подреждането на листите на БСП за евроизборите е нещо нормално. Случващото се при нас го има във всички партии, не е нещо невиждано и уникално. Просто БСП е малко по-отворена към медиите и обществото\".Председателят на БСП - София добави, че платформата на партията за евроизборите ще стъпи върху документа \"Визия за България\". \"И след Конгреса този документ ще остане отворен и ще бъде допълван, каза той. - \"Визия за България\" цели да придобие по-широка подкрепа. В този документ са посочени основните приоритети, по които ние искаме България да заеме достойно място в европейското семейство. Най-важният от тях е увеличаване на доходите на всеки гражданин, за да може той да води достоен живот като истински европеец\".За предстоящите през есента на тази година местни избори Калоян Паргов обяви, че ще може да говори в конкретика след приключването на европейските през май. \"През юни ще имаме пълна яснота за всичко по отношение на местните избори, коментира той. - Евроизборите ще бъдат завръзката, а местните - развръзката тази година. Ние още през 2017-а обявихме, че за кметската кандидатура за София ще заложим на модела \"Румен Радев\" от президентските избори. Ще се опитаме в кампанията максимално да разтворим ветрилото, търсим надпартиен кандидат с широка обществена подкрепа. Това е концепцията ни за София и уверено вървим в посока изпълнението й\".Калоян Паргов постави много добра оценка на работата на общинските съветници от БСП, които въпреки че са само 7 в този мандат, успяват да защитават авторитета си на основна опозиционна сила в СОС. \"Ахилесовата пета на нашите опоненти от ГЕРБ е в това, че не успяват да реализират политиките си в града и трупат неодобрение от хората, коментира председателят на групата на БСП в СОС. - ГЕРБ приличат на \"Титаник\", а ремонтът на улица \"Граф Игнатиев\" ще изиграе ролята на големия айсберг за тях. Корабът очевидно потъва. Изследванията, които правим, показват, че все повече хора се възмущават и нямат доверие на това управление на София. Кметът Йорданка Фандъкова вече е известна сред гражданите на София с политиката \"ремонт на ремонта\" и \"контрол на контрола\", което на практика е безсмислица и показва управленско безсилие\".Според председателя на БСП - София бъдещето принадлежи на новия социализъм. \"Това не е социализмът на Сталин, категоричен е Калоян Паргов. - Това е различен тип социализъм, който предполага плуралистична система, върховенство на закона, правова държава, антирадикализъм, антимилитаризъм. Новият социализъм предполага държава, основана на солидарност и справедливост, на свобода на инициативата особено на отделния човек, който да може да развива талантите си и да ги реализира. Ценностите на православното християнство да са фундаментът на обществото. Новият социализъм не е еднопартийна система, авторитарен режим, диктатура... Новият социализъм означава отстояване на националните интерес. Хората ценят това. Те оценяват и действията, свързани с антимигрантската политика. За съжаление, в последните години тук не виждам европейската солидарност по отношение на България. А ние сме на първа линия, когато говорим за мигранти - бедната европейска държава България е поставена в ролята на филтър и трябва да охранява външната европейска граница с Турция. Турция, която не е онази държава от преди 10-15 години и която на моменти стои плашещо на картата на Европа. Турция, която е активен играч не само на Балканите, но и в световен мащаб. За съжаление, България не стои добре на Балканите. Звучи много обидно България да е встрани от балканския пъзел, на фона на който Сърбия, Гърция и Турция играят ключова роля в процесите\". ", "date": "2019.01.21", "title": "Калоян Паргов: Умението за защита на националния интерес е основен критерий за избор на кандидати за евродепутати"}
{"url": "http://www.cross.bg/voiina-stefan-kral-1594383.html", "text": "/КРОСС/ 1506 г. - По нареждане на папа Юлий II е образувана армията на Ватикана - Швейцарската гвардия.1542 г. - Английският парламент осъжда на смърт за държавна измяна съпругата на крал Хенри VIII Катрин Хауърд, която по-късно е екзекутирана.1698 г. - Царят на Русия Петър I пристига в Лондон за да премине тримесечен теоретичен курс по корабостроене.1763 г. - Императрица Екатерина II одобрява план за създаване на Дом за сираци и подхвърлени деца.1793 г. - Френската революция: След като е намерен за виновен в държавна измяна от Конвента, френският крал Луи XVI е гилотиниран пред възторжена тълпа в Париж.1872 г. - По заповед на Високата порта трима български владици - Панарет Пловдивски, Иларион Ловчански и Иларион Макариополски са заточени в Измит.1880 г. - В Княжество България се учредява Статистическо отделение към Министерството на правосъдието.1890 г. - Разкрит е заговор на майор Коста Паница за убийство на княз Фердинанд и премиера Стефан Стамболов, за което Паница е осъден на смърт и разстрелян.1911 г. - Американският лекар Франсис Раус изолира първия онкогенен вирус, който причинява саркома по кокошките.1926 г. - В Ленинград са отворени гробовете на руските царе, скъпоценностите им са взети и предадени на държавата.1942 г. - Втората световна война: Германските войски започват настъпление в Северна Африка.1942 г. - Георги Исерсон е осъден от Военния трибунал на Приволжския военен окръг на 10 и допълнително 5 години в трудововъзпитателен лагер.1944 г. - Втората световна война: Австралия и Нова Зеландия подписват пакт за съвместни отбранителни действия.1945 г. - Стефан е избран за екзарх на Българската православна църква след като Българската екзархия е без екзарх от 1915 г.1948 г. - В Народна република България е основано Дружество за ООН с председател академик Георги Наджаков.1954 г. - В САЩ е пусната първата атомна подводница Наутилус.1965 г. - В Техеран е убит министър-председателят на Иран Хасан Али Мансур.1966 г. - Джордж Харисън от групата Бийтълс сключва брак с фотомодела Пати Бойд.1968 г. - Виетнамска война: Започва главната атака в Битката при Ке Сан.1968 г. - Бомбардировач B-52 с четири водородни бомби се разбива близо до Военновъздушната база Туле в Гренландия и големи количества плутоний изтичат върху леда.1976 г. - Осъществен е първият редовен полет на свръхзвуковия пътнически самолет Конкорд.1977 г. - В Италия официално са разрешени абортите.2001 г. - Пол Маккартни става първият музикант, чието състояние минава един милиард долара.2005 г. - В Белмопан, столицата на Белиз, вълненията поради увеличаването на данъците прерастват в бунт.", "date": "2019.01.21", "title": "21 януари в историята"}
{"url": "http://www.cross.bg/tema-zhivo-gerb-1594385.html", "text": "/КРОСС/ Тема: Мерки срещу мръсния възду На живо: Какви са стойностите в началото на седмицата?Тема: Ограниченията и глобите ще спрат ли войната на пътя?Тема: Фармацевти от Русе бойкотират новата електронна система за лекарствата - има ли опасност малки аптеки да затворят?Тема: В търсене на боновите книжки, какво да правят собствениците на „спящите\" акции от масовата приватизация?Тема: Време за избори - стратегията на ГЕРБ.Тема: Доналд Тръмп две години в Белия дом. Коментар на Елена Поптодорова.Тема: Зам.-председателят на ГЕРБ Цветан Цветанов, за преговорите за новия изтребител и предстоящите избори.Тема: Ще приеме ли Брюксел предложенията на омбудсмана Мая Манолова против двойния стандарт на храните в Европейския съюз?Тема: Новата тема в „Чети етикета\": Грипната епидемия настъпва. Кога да търсим лекарска помощ и кои възрастови групи са най-уязвими?Тема: Ще се сбъдне ли мечтата на 9-годишния Ивелин да проходи? На живо, от Сливен: Какви хора дариха пари за скапата операция на момчето?Тема: Как се асфалтира посред зима в периншко?Тема: Среднощна гонка в София. Мъж потроши 8 коли, в опит да избяга от крадци, накрая го биха и обраха.Тема: Вандалски акт срещу Централната синагога. Мъж изпочупи прозорците ѝ с камъни, камери го заснеха.Тема: Болница на съд. На живо, от Видин: Има ли риск за пациентите на хемодиализа?Тема: ГЕРБ стяга редиците за изборите! Защо Бойко Борисов разкритикува партийния елит?Тема: Очи в очи с терористите от Ислямска държава. За ужаса на войната разказва българин, лежал в иракски затвор.Тема: Обвинените за финансиране на тероризъм в ареста. Каква е била ролята на българката в схемата?Тема: „Пълен абсурд\" с Румен Бахов: Поръчваш надгробен паметник, получаваш ваучер за масаж.Тема: Мисия да даряваш живот. Колко бебета се родиха навръх Бабинден?Тема: Музеят на отвратителната храна в Малмьо взривява представите ни за това, което ядем. ", "date": "2019.01.21", "title": "Теми и гости в сутрешните блокове на телевизиите"}
{"url": "http://www.cross.bg/chasa-provede-sofiyaot-1594388.html", "text": "/КРОСС/София.От 10.30 часа в галерия \"Средец\" на Министерството на културата ще се проведе пресконференция по повод 28-ия международен фестивал на маскарадните игри „Сурва\" 2019г.***София.От 11.00 часа в Националния музикален театър ще се състои пресконференцията по повод най-очакваната премиера на Националния музикален театър -„Фантомът на операта\" от Андрю Лойд Уебър.***София.От 10.00 часа в хотел „Парк хотел Витоша\", зала „Мецанин\", ет. 2, ще се проведе заключителна конференция относно структурен диалог за образователната система - „Говори Северозападът\" организирана от сдружение „Младежки Глас\" - клон София.***София.От 11.00 часа в рапортната зала на четвъртия етаж на Първа САГБАЛ „Света София\" (ул. „Михалаки Ташев №2) с ритуала „миене на ръце\" лечебното заведение ще отбележи Деня на родилната помощ.***София.От 11.00 часа в Национален пресклуб БТА Националното сдружение на търговци и превозвачи на горива ще проведе пресконференция във връзка с решенията на Комисията за наблюдение на приходните агенции и борба със сивата икономика и контрабандата. (Предлагане на задача с факти и коментар за 1 милиард лева /къде е \"сивата\" икономика в търговията с петролни продукти?/. Обръщение към депутатите на 44-то Народно събрание и оставане в повишена протестна готовност до гласуване на шестмесечния мораториум на Закона за горивата).***София.От 11.30 часа в галерия Credo Bonum на ул. \"Славянска\" 2 ще се проведе пресконференция за представяне на Storytel в България.***София.От 12.00 часа в аулата на болница „Майчин дом\" ще се проведе  церемонията „Златни ръце\".***София.От 16.00 часа в Park Center, ниво +1, бул. „Арсеналски\" 2, ще се проведе пресконференция на тема: „Иновативни кардиологични решения\" на Кампания „Вземи го при Сърце\".***София.От 17.00 часа в зала 11 на кино „Люмиер Лидл\" ще се проведе конкурсът „Евтимиев ученик\" на 41 ОУ „Св. Патриарх Евтимий\".***София.От 18.30 часа в Клуб 1 ще се състои представяне на книгата на Явор Милушев \"Апокриф за воаяжа на една овца от стадото на пастира\".***София.От 18.30 часа в Столична библиотека ще се състои традиционният концерт на Камерния ансамбъл към Българска асоциация по музикотерапия - \"Елате синове на изкуството\".***София.От 19.00 часа в кино „Люмиер Лидл\" ще бъде представен най-новият филм на италианския киномайстор Паоло Сорентино - „Те\".***София.От 19.30 часа в НДК, Нов театър, ще бъде представена Унгаро-българска продукция \"Цъфнали очи\".***София.От 19.30 часа на сцената на Театър Азарян ще се играе хитовият моноспектакъл на Театър 199- „Чамкория\", по романа на Милен Русков.***Асеновград.От 19.00 часа в зала 517 в сградата на Общината ще се проведе двудневна кръводарителска кампания.***Бургас.От 18.00 часа в Културен център „Морско казино\" ще се проведе беседа и прожекция на документален филм за живота на Ирена Сендлер - жената, спасила хиляди деца от унищожение в нацисткия лагер „Треблинка\".***Благоевград.От 11.00 часа във фоайето на Община Благоевград ще бъде открита Пътуващата изложба „140 години от Учредителното събрание и приемането на Търновската конституция\".***Благоевград.От 18.00 часа с шоу по фигурно пързаляне ще бъде открита ледената пързалка в града.***Варна.От 09.30 часа в Окръжен съд - Варна в Наказателна зала на 1 ет. ще се проведе разпоредително заседание по делото за контрабанда на 16 тона прекурсори за производство на наркотици.***Варна.От 10.00 часа в сградата на СБАГАЛ - Варна ще се отпразнува професионалния празник на родилната помощ- „Бабин ден\".***Варна.От 11.00 часа в централата на ГС на БСП на ул. „Македония\" 33 Александър Паунов, народен представител от ПГ „БСП за България\", член на комисиите по енергетика и по транспорт, информационни технологии и съобщения, ще приема граждани.***Варна.От 11.00 часа във фоайето на Родилно отделение в МБАЛ „Света Анна - Варна\" ще се отпразнува професионалния празник на родилната помощ в изцяло обновения и модернизиран болничен сектор за оказване на родилна помощ в болницата.***Варна.От 18.00 часа на сцената на Държавна опера - Варна ще се играе \"Пук. Лили на морското дъно\".***Велико Търново.От 12.30 в АГ отделението на МОБАЛ „Д-р Стефан Черкезов\" ще бъде отбелязан Бабинден.***Велинград.От 10.30 часа във фоайето на общинска администрация ще се състои традиционният ритуал „Даване име на дете\".***Видин.От 10.00 часа кметът на Община Видин Огнян Ценков ще бъде гост в Акушеро-гинекологичното отделение на МБАЛ \"Св. Петка\" - Видин, по случай Деня на родилната помощ (Бабинден).***Горна Оряховица.От 12.00 часа в МБАЛ „Св. Иван Рилски\" ще бъде отбелязан Бабинден.***Горна Оряховица./ с. Писарево.От 10.00 часа в НЧ „Съгласие-1905\" ще бъде пресъздаден ритуалът „Бабинден\".***Горна Оряховица./ с. Първомайци.От 10.00 часа в НЧ „Иван Вазов-1893\" Фолклорна група за запазване на народните традиции ще представи обичая „Бабинден\".***Горна Оряховица./ с. Горски долен Тръмбеш.От 10.00 часа в НЧ „Наука и труд-1904\" ще бъде отбелязан Бабинден с пресъздаване на обичая „Измиване на бабини ръце\".***Горна Оряховица./ с. Върбица.От 11.00 часа в НЧ „Градина-Върбица 1894\" ще бъде представен народния обичай „Бабуване\" по повод Деня на родилната помощ.***Горна Оряховица./ с. Янтра.От 12.00 часа в НЧ „Пробуда-1922\" ще се проведе седянка, а групата за изворен фолклор при читалището ще пресъздаде обичая „Бабинден\".***Горна Оряховица./ с. Правда.От 13.00 часа в НЧ „Звезда-1905\" ще бъде пресъздаден обичая „Бабуване\".***Горна Оряховица./ с. Поликраище.От 13.00 часа в НЧ „Развитие-1884\" ще бъде отбелязан Деня на родилната помощ с пресъздаване на обичая „Къпане на бебе\".***Добрич.От 09.00 часа в малката заседателна зала на Общината ще се състои кметска оперативка.***Добрич.От 11.00 часа в Народно читалище „Пробуда - 1939 г.\" ще се състои възстановка на обичая Бабинден.*** Монтана.От 18.00 часа в Зала „Клуб на актьора\" на Драматичен театър - Монтана ще се проведе детският спектакъл „Надхитряне\".***Панагюрище.От 11.00 часа в Ритуалната зала в сградата на Община Панагюрище по традиция ще бъде орисано първото родено бебе в община Панагюрище за 2019 година.***Плевен.От 12.00 часа в Пресклуб на БТА - Плевен ще се състои Церемония за награждаване на спортистите на Спортен клуб по карате „Спартак 14\" - Плевене за постижения през 2018 г.***Пловдив.В 09.00 часа в зала 1 на Апелативния съд ще се проведе заседание по делото, образувано по протест на Окръжна прокуратура - Хасково и жалби на подсъдимите срещу присъда на Окръжен съд - Хасково, с която са признати за виновни за контрабанда на хероин.***Пловдив.В 10.00 часа в зала 1 на Апелативния съд ще се проведе заседание по делото, като подсъдимият Т.Н. обжалва присъда на Окръжен съд - Пловдив от 2 години и 6 месеца лишаване от свобода. Той е признат за виновен в това, че при управление на товарен автомобил по непредпазливост е причинил смъртта на 87-годишен мъж.***Пловдив.В 10.00 часа в зала 2 на Окръжния съд ще се проведе заседание по делото срещу Гюнай М., Георги М и Петър Тр., обвинени в немарливо изпълнение на лекарска професия и съпричиняване смъртта на пациент.***Пловдив.От 11.30 часа в Клиниката по акушерство и гинекология на УМБАЛ „Св. Георги\" в Пловдив Денят на родилната помощ ще бъде отбелязан с празнична програма.***Пловдив.От 12.30 часа в Пресцентъра на БСП - Пловдив (ул. „Кръстю Пастухов\" 18) ще се състои пресконференция с участието на Николай Радев, председател на ППГОС на БСП - Пловдив, и инж. Йордан Василев, председател на РС на БСП - Източен. Те ще представят идеи за разработването на стратегия за кв. „Столипиново\" и концепция за решаване на проблемите там.***Стара Загора.От 10.30 часа в залата на третия етаж на НЧ „Св. Климент Охридски 1858\" ще се състои Честване на празника Бабинден, съвместно с Клуба на учителите ветерани.***Стара Загора.От 18.00 часа в зала „Байер\" ще се състои откриване на традиционна Младежка януарска художествена изложба.***Стара Загора.От 18.00 часа във фоайето на първия етаж на РБ „З. Княжески\" ще се състои Фотографска изложба на Йонко Русев.***Стара Загора.От 18.00 часа в Оперен театър ще бъде представена Документалната поредица „Помни войната 1915 - 1918\".***Стара Загора.От 18.00 часа в Държавната опера в Стара Загора ще се състои прожекция на филмите „България влиза в Първата световна война\" и „Разгромът на Сърбия\", първа и втора част от документалната поредица на Военния телевизионен канал „Помни войната 1915 - 1918\".***Хисаря.От 10.00 часа в Спа хотел „Аугуста\" Националната асоциация на зърнопроизводителите ще проведе редовно Общо отчетно събрание на Сдружението.*** Шумен.От 10.00 часа в кв. „Дивдядово\" НЧ „Асен Златаров\" ще пресъздаде обичая Бабинден.*** Шумен.От 14.00 часа в зала 203 на Общината ще се проведе Консултативен съвет.   ", "date": "2019.01.21", "title": "Предстоящи събития в страната на 21 януари"}
{"url": "http://www.cross.bg/proizvodstvoto-godina-rabotna-1594389.html", "text": "/КРОСС/ Южноафриканската компания Automotive Leather Company прекратява изцяло производството на кожени автомобилни тапицерии у нас заради влошаващите се финансови резултати през последните две години, както и заради липсата на работна ръка и натиск за по-ниски цени, информира „Капитал\".Mестното дружество „АЛС България\" има общо три завода в страната с 1400 души персонал. От изданието уточняват, че работниците са били уведоми за решението в петък.За миналата година компанията е понижили приходите си с 24% до 122.7 млн. лв., а за 2018 г. все още няма обявени резултати. Българското звено в последно време е изпълнявало поръчки основно за MINI, а продажбите на този бранд на BMW са паднали с 3% за 2018 г.  Това е единственият бранд на групата, който отчита по-малко продажби в сравнение с предходната година.Основната причина, която посочват от компанията е недостигът на работна ръка. През есента АЛС обяви, че свива производството си в Благоевград и го изнася в по-малко помещение. Другите два обекта на дружеството са в Ихтиман и Мусачево. ", "date": "2019.01.21", "title": "Производителят на тапицерии за BMW се оттегля от България"}
{"url": "http://www.cross.bg/bivsh-glaven-direktor-1594386.html", "text": "/КРОСС/ Тодор Белчев, бизнесмен, съсобственик на \"Технополис\"Камелия Тодорова, джаз певицаХристина Христова, бивш министър на трудаАндреа Казини, дългогодишен главен оперативен директор на УниКредит Булбанк, директор на бизнеса на УниКредит в ИталияВасил Люцканов, маркетинг мениджър в \"Маркетинг и реклама\" на МГБПроф. Георги Костов, композитор, бивш министър на културатаЕлжана Попова, актрисаГеорги Георгиев - Жоро Пентаграма, дизайнерКамен Иванов, юрист, съдия в Апелативен съд - СофияРумен Антонов, изобретателСветлозар Лазаров, бивш главен секретар на МВР ", "date": "2019.01.21", "title": "Рожденици на 21 януари"}
{"url": "http://www.cross.bg/ivan-bolnitzata-pomosht-1594387.html", "text": "/КРОСС/ В аулата на болница „Майчин дом\" в София ще се проведе церемонията „Златни ръце\". Събитието е по случай Деня на родилната помощ Бабинден и на него ще бъдат отличени с най-високото признание на болницата един изявен лекар и един акушер с особен принос за професията.На събитието ще присъстват заместник-председателят на Народното събрание д-р Нигяр Джафвер, заместник-министърът на здравеопазването Бойко Пенков и председателят на Българския лекарски съюз д-р Иван Маджароов.Директорът на болницата проф. д-р Иван Костов ще участва в ритуал „умиване на ръцете\", както повелява народният обичай за този ден.", "date": "2019.01.21", "title": " Майчин дом отбелязва Деня на родилната помощ"}
{"url": "http://www.cross.bg/maksim-ychenie-izpovednik-1594382.html", "text": "/КРОСС/ Преп. Максим Изповедник е един от най-големите и авторитетни църковни отци и учители на Православието.Той е пламенен защитник на чистотата на православната вяра, запечатал верността си към нея с мъченическия подвиг на изповедничеството. В своето богословие св. Максим разработва православното учение за двете воли, съответстващи на двете естества - Божествено и човешко, в Богочовешката Личност на Сина Божий Иисус Христос, и така става изразител на догматическата истина на Вселенската църква срещу монотелитската ерес. Неговото учение по този важен въпрос залегнало в основата на вероопределението на VI Вселенски събор (681 г. сл. Р. Хр.).Преп. Максим Изповедник е бил един от най-високообразованите мъже на своето време. Той е блестящ познавач на главните направления на древногръцката философия, от чието идейно наследство учителите на Църквата черпели изразни средства за по-ясното и точно формулиране на християнското богооткровено учение. Дълбоко ерудиран и проникнат от духа на светоотеческото богословие, познаващ отлично богатото идейно съдържание на Христовото учение, духовното наследство и дълбоките корени на Църковното предание, св. Максим се проявил като плодовит християнски мислител и авторитетен учител на истините на вярата.", "date": "2019.01.21", "title": "Преп. Максим Изповедник. Св. мчк Неофит"}
