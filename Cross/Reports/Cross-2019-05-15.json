{"url": "http://www.cross.bg/kypata-na-bulgariya-e-cherno-byala-1604304.html", "text": "/КРОСС/ Локомотив (Пловдив) спечели историческата Купа на България след победа с 1:0 над Ботев пред 20 хиляди зрители на националния стадион \"Васил Левски\". Победния гол отбеляза Ален Ожболт с пета в 73-ата минута на срещата.Така утре \"черно-белите\" ще дефилират през цял Пловдив с единствения трофей, който липсваше във витрината им. Те ще покажат купата от балкона на Общината в 18:00 часа. ", "date": "2019.05.15", "title": "Купата на България е черно-бяла!"}
{"url": "http://www.cross.bg/bili-grip-dyshi-1604284.html", "text": "/КРОСС/ Над 381 хиляди души със съмнения за грип и остри респираторни заболявания са били прегледани в българските болници само през изминалата седмица, сочат данните на Националния център по заразни и паразитни болести.От тях реално заболели са общо 1 639 в цялата страна.Най-много хора са били прегледани в столицата - 132 543 души, като 66 365 от тях са били във възрастовата граница от 30 до 64 г. От тях, обаче, реално заболели са само 618. Във възрастовата група от 0 до 4 г. за грип и остри респираторни заболявания са били прегледани общо 18 641 деца, като от тях реално болни са били само 305.Над 36 164 деца и младежи от 5 до 14 г. също са потърсили медицинска помощ, но реално болни от грип и ОРЗ са били 377 от тях. Във възрастовата група от 15 до 29 г. 63 345 са имали съмнения за грип, но заболели са били 456.Вирусът, който най-често заразява българите, е от типа А/H1N1, изолиран още през 2009-та година. Другият, който също върлува, е A/H3N2, сочи още статистиката на Центъра.Традиционно пикът на грипа и други остри респираторни заболявания е през есента, а около началото на април има затишие.Според данни на Министерството на здравеопазването, през периода 2016-2018 г. само в областните градове са регистрирани между 134 554 - 148 598 случая на ОРЗ и грип.Трима души са починали от вирусен хепатит А през същия период, сочат данните на МЗ. През 2016 г. един човек е починал тетанус, и един от морбили.Расте броят и на заболелите от морбили, като по данни на МЗ към 5 май те вече са 625 души.Вече са засегнати 11 области в страната. Те са София-област - с 215 заболели, София-град - 184, Благоевград - 151, Кюстендил - 15, Перник - 10, Бургас и Пазарджик - по 9, Велико Търново - 3-ма, Монтана - 2-ма, Пловдив и Русе - по 1 заболял.101 от случаите са при деца под годинка, т.е. не са навършили възрастта за имунизация. По данни към 5 май при децата между 1-4 г. - има 182 случая; между 5-9 г. - 152 случая; между 10-14 г. - 29 случая; 15-19 г. - 18 случая. ", "date": "2019.05.15", "title": "МЗ: Само за седмица над 381 хил. души със съмнения за грип са потърсили лекар "}
{"url": "http://www.cross.bg/feiisbyk-zhivo-predavane-1604300.html", "text": "/КРОСС/ Компанията Фейсбук каза вчера, че затяга правилата за своята услуга за предаване на живо, преди среща на световни лидери, насочена към ограничаване на насилието в интернет след касапницата в Нова Зеландия. Въоръжен мъж, действал сам, уби 51 души в две джамии в град Крайстчърч на 15 март, като предаваше нападенията на живо във Фейсбук. Това беше най-смъртоносната стрелба в мирно време в Нова Зеландия и предизвика призиви към технологичните компании да направят повече за борба с екстремизма при използването на техните услуги.Фейсбук каза в изявление, че въвежда политика на \"едно провинение\" за използването на нейната услуга за предаване на живо, предвиждаща временно ограничаване на достъпа на хора, срещу които е предприето дисциплинарно действие заради нарушаване на най-сериозните правила на компанията където и да е на нейния сайт, съобщи БТА.Тези, които извършват нарушение за първи път, ще бъдат временно спирани да използват услугата за предаване на живо за определен период от време, каза компанията. Тя също така разширява обхвата на нарушенията, за които се предвижда временно спиране на услугата за предаване на живо.Новозеландската министър-председателка Джасинда Ардърн каза, че промяната се отнася до ключов елемент от подета от нея инициатива за спиране на разпространението на насилието в интернет, известна като \"Призива от Крайстчърч\".\"Решението на Фейсбук да постави ограничения върху предаването на живо е добра първа стъпка към ограничаване на приложението, използвано като инструмент от терористи, и показва, че се действа по \"Призива от Крайстчърч\", каза тя в имейл от нейния говорител.Фейсбук не уточни при какви нарушения ще се прилага политиката за едно провинение, нито колко дълго ще продължава временното спиране на достъпа, но говорителка каза, че при новите правила не би било възможно стрелецът да използва услугата за предаване на живо от своя профил.Компанията каза, че планира да разшири ограниченията към други области в идните седмици, като започне от това да попречи на същите хора да създават реклами във Фейсбук.Тя също така заяви, че ще финансира изследвания в три университета за методи за откриване на манипулирани медии, каквито системите на Фейсбук се мъчеха да засекат след нападението.\"Работа за вършене\"Ардърн каза, че изследванията са добре дошли и че редактираните и манипулираните видеозаписи на стрелбите в джамиите на 15 март са били премахнати бавно, поради което мнозина, включително тя, са ги видели да се излъчват във Фейсбук.Фейсбук заяви, че в първите 24 часа след нападението е премахнала в световен мащаб 1,5 милион видеозаписа, съдържали кадри от атаката. Компанията каза в блогова публикация в края на март, че е открила над 900 различни варианта на видеото.Ардърн ще председателства заедно с френския президент Еманюел Макрон днес в Париж среща, имаща за цел световни лидери и ръководители на технологични компании да подпишат обещание за премахване на съдържанието с насилие в интернет.\"Има още много работа за вършене, но съм доволна, че Фейсбук предприема допълнителни стъпки днес наред с Призива, и с нетърпение очаквам дългосрочно сътрудничество с цел социалните медии да станат по-безопасни, като се премахне терористичното съдържание от тях\", каза тя.Ардърн заяви в коментарна статия във в. \"Ню Йорк таймс\" в събота, че \"Призивът от Крайстчърч\" ще бъде доброволна рамка, която ангажира подписалите да предприемат конкретни мерки за предотвратяване на качването на терористично съдържание.Ардърн не отправи конкретни искания към социалните медии във връзка с обещанието, но ги призовава \"да предотвратят използването на услугата за предаване на живо като инструмент за излъчване на терористични нападения\".Очаква се в срещата да участват представители на Фейсбук, притежаваната от Алфабет Гугъл, Туитър и други технологични компании, въпреки че главният изпълнителен директор на Фейсбук Марк Зукърбърг няма да присъства. ", "date": "2019.05.15", "title": "Фейсбук ограничава услугата за предаване на живо"}
{"url": "http://www.cross.bg/gradysa-mesta-grumotevitzi-1604283.html", "text": "/КРОСС/ Предимно значителна облачност над по-голямата част от страната се очаква и в четвъртък. Атмосферното налягане слабо ще се понижи, ще е по-ниско от средното за месеца. След полунощ валежите временно ще спрат. В сутрешните часове краткотрайни превалявания ще има на места в Източна България.След обяд на много места, главно в Западна и Централна България, ще има краткотрайни, в отделни райони - интензивни, валежи, придружени с гръмотевици. Вятърът ще е слаб от изток-югоизток. Максималните температури ще са предимно между 18 и 23 градуса, в София - около 18 градуса.По Черноморието ще има значителна облачност. Ще духа слаб до умерен вятър от източната четвърт. Максимални температури на въздуха: 18-21 градуса. Температурата на морската вода е 15-16 градуса. Вълнението на морето ще е около 3 бала. Над планините ще е предимно облачно, по високите части - и мъгливо. Ще има валежи от дъжд в следобедните часове, на места - с гръмотевици. Над 2000 метра валежите ще са от сняг.Ще духа слаб до умерен вятър от юг-югоизток. Максималната температура на височина 1200 метра ще бъде около 12 градуса, на 2000 метра - около 5 градуса. В петък валежи ще има отново на много места в страната, в следобедните часове ще са придружени с гръмотевици. Преобладаващите максимални температури ще бъдат между 20 и 25 градуса.В събота в източните и планинските райони все още ще има превалявания и гръмотевици, но от запад ще започне бързо подобрение на времето и повишение на температурите.", "date": "2019.05.15", "title": "Лошото време продължава и през следващите дни "}
{"url": "http://www.cross.bg/dekemvri-ekran-mezhdyzvezdni-1604282.html", "text": "/КРОСС/ Следващият филм от вселената на \"Междузвездни войни\", над който работят създателите на хитовия фентъзи сериал \"Игра на тронове\" Дейвид Бениоф и Ди Би Уайс, ще излезе на екран през декември 2022 г., съобщиха Асошиейтед прес и Ройтерс.Датата, на която продукцията ще тръгне по кината, беше оповестена на среща в Ню Йорк от главния изпълнителен директор на \"Дисни\" Боб Айгър. Айгър не е разкрил повече подробности около проекта.Отделно над трилогия, чието действие се развива във вселената на \"Междузвездни войни\", работи режисьорът Райън Джонсън. Миналата седмица \"Дисни\" оповести, че следващите филми от култовата космическа вселена ще излязат на екран съответно през декември 2022 г., 2024 г. и 2026 г. От компанията обаче не уточниха с коя точно от планираните продукции ще започнат новите приключения. Проектите, над които работят Дейвид Бениоф и Ди Би Уайс и Райън Джонсън, ще разказват истории, отделни от сагата за семейство Скайуокър, която приключва с предстоящия деветия епизод от поредицата. Филмът \"Междузвездни войни: Възходът на Скайуокър\", ще излезе на екран през декември. ", "date": "2019.05.15", "title": "Следващият филм \"Междузвездни войни\" на екран през декември 2022 г. "}
{"url": "http://www.cross.bg/stazhanti-evro-godina-1604301.html", "text": "/КРОСС/ Германия въвежда минимална заплата за стажанти - стъпка, която вероятно ще увеличи доходите на десетки хиляди млади хора, предаде Асошиейтед прес.Правителството на канцлера Ангела Меркел одобри днес проектозакон, който предвижда минимално заплащане за стажанти от 515 евро (578 долара) месечно, което ще бъде въведено през следващата година и ще се увеличава всяка година.Според Федералната агенция по труда на Германия, цитирана от ДПА, близо 65 000 стажанти са получавали под 400 евро в края на 2017 година, а други 50 000 под 500 евро - над 7 процента от всички стажанти.Тази мярка е приета отделно от въведената през 2015 година минимална заплата за служители, която редовно се преразглежда. В момента минималната заплата в страната е 9,19 евро на час (10,32 долара). ", "date": "2019.05.15", "title": "Германия въвежда минимална заплата от 515 евро за стажанти"}
{"url": "http://www.cross.bg/kaiiro-chast-sisi-1604303.html", "text": "/КРОСС/ Президентът на Египет Абдел Фатах ас Сиси откри висящ мост над Нил, рекламиран като най-широкия в света, предаде Ройтерс. Това е един от серията мега проекти, замислени от египетските власти с цел да подобрят инфраструктурата и да предоставят работни места. Мостът, който пресича Нил северно от централната част на Кайро, е ключова връзка с магистралата, простираща се от Червено море на изток до северозападното египетско крайбрежие на Средиземно море. Съоръжението трябва да намали задръстванията в столицата.Наземното движение бе частично спряно в централната част на Кайро днес сутринта, когато Ас Сиси пътуваше, за да открие моста заедно с министри и военни генерали.В най-широката си част мостът има 6 пътни ленти във всяка посока и достига 67,3 метра. Регионалният директор за книгата за рекорди на Гинес, който присъства на откриването, каза, че това го прави най-широкият висящ мост в света. За строителството му са използвани около един милион кубични метра бетон, 1400 километра стоманена жица за 160 висящи кабели, според информация, предоставена при официалното откриване.Мостът пресича остров Уарак, разположен на река Нил, който има 100 000 жители. Някои от тях протестираха срещу планираните събарания на сгради на острова, като и срещу проектите той да се превърне в \"модерна жилищна общност\".При посещение за инспекция на острова миналия месец египетският президент отрече информацията, че той може да бъде продаден на инвеститори и каза, че държавата не може насилствено да изгони жителите му. Сред другите престижни проекти, които бяха започнати при управлението на Ас Сиси, са разширяването Суецкия канал, завършено през 2015 година, както и построяването на нова столица в пустинята, източно от Кайро, която в момента се изгражда. ", "date": "2019.05.15", "title": "В Египет откриха най-широкия висящ мост в света"}
{"url": "http://www.cross.bg/dimi-panitza-bulgariya-1604295.html", "text": "/КРОСС/ На 16 май от 9.30 часа ще бъде обявено именуването на улицата, пред родния дом на известния Дими Паница. Решението улицата между бул. „Цар Освободител\" и едноименния площад да бъде наречена на името на бележития българин беше взето от Столичния общински съвет.Кметът на София Йорданка Фандъкова ще присъства на събитието. Поканени са Н.Пр. Ерик Льобедел, посланик на Франция, Марина Фон Кристиерсън, племенница на Дими Паница, както и близкият му приятел проф. Минко Балкански. Сред гостите ще бъдат представители на Американския университет в България (АУБ), Българското училище за политика „Димитър Паница\", Института за изследване на близкото минало и други институции, основани и вдъхновени от Дими Паница. Водещ на церемонията ще бъде Елена Маринова, член на Настоятелството на АУБ и президент на Мусала Софт.Същевременно в Ларгото ще бъде наредена открита изложба, която ще запознае жителите и гостите на столицата с живота, делото и приноса на Дими Паница. В изложбата, посветена на Дими Паница, столичани и гости на града ще могат да разгледат редки снимки от Фондация „Свободна и демократична България\", чието основаване бележи началото на обществената и дарителска дейност на Дими и съпругата му Ивон у нас, както и черно-бели фотографии от основаването на Американския университет в България. Включени са и слабо известни факти: той проучва, а в последствие инициира създаването на „Джуниър Ачийвмънт\" България, а ролята му за АУБ не се изчерпва с основаването на висшето учебно заведение и участието му в Настоятелството, защото той и съпругата му Ивон имат основен принос за създаването на библиотеката на университета, която днес е една от най-големите англоезични библиотеки в Югоизточна Европа. Изложбата се организира с подкрепата на Столична община и Музея за история на София.На снимката Дими Паница", "date": "2019.05.15", "title": "Кръщават улица в София на името на Дими Паница"}
{"url": "http://www.cross.bg/prof-ty-sofiya-kirkov-1604294.html", "text": "/КРОСС/ На 16-ти май 2019 год. от 14:00 ч. в  катедра  „Радиокомуникации и видеотехнологии\" на Факултета по телекомуникации при Техническия университет -София,  лаборатория 1262 се организира честване по повод  65 години от първото телевизионно предаване в България и Балканския полуостров, както и 60 години от създаването на Българската национална телевизия. На тази дата се отбелязват и 105 години от рождението на проф. инж. Кирил Тодоров Кирков, чиято е идеята за създаване на телевизия в България.Програмата предвижда:•\tОткриване на честването от Ректора на ТУ-София, чл.-кор. проф. дтн инж. Георги Михов: 14.00 ч., ТУ-София, учебен корпус 1 (Ректорат),  етаж 2, катедра „Радиокомуникации и видеотехнологии\".•\tИменуване на лаборатория по телевизия на проф. инж. Кирил Тодоров Кирков: 14.15 ч., лаборатория 1262.  Запознаване с биографията и дейността на проф. Кирков. •\tПосещение на лаборатории в катедра  „Радиокомуникации и видеотехнологии\": 14.30 ч., учебен корпус 1,  етаж 2.•\tСреща на преподаватели и студенти от ТУ-София с проф.  инж. Георги Ненов, член на екипа на проф. инж. Кирил Тодоров Кирков, осъществил първото телевизионно предаване: 15.00 ч., ТУ-София, Библиотечно-информационен център, ет. 4 (Конферентна зала).•\tРазглеждане на апаратура, използвана при телевизионни излъчвания през годините: 17.00 ч.,  ТУ-София, Библиотечно-информационен център, ет. 1, галерия „Техне\". ", "date": "2019.05.15", "title": "Честват 65 години от първото телевизионно предаване "}
{"url": "http://www.cross.bg/gabriel-mariya-evrodepytati-1604297.html", "text": "/КРОСС/ Националното  ловно-рибарско сдружение \"Съюз на ловците и риболовците в България\" проведе среща с водача в листата на кандидатите за евродепутати за бъдещия Европейски парламент от партия ГЕРБ Мария Габриел.Председателят на Националната организация инж. Васил Василев представи най-важните въпроси за ловната общност към Европейските институции, свързани с необходимостта българските ловци и риболовци да спазват, адаптирани в нашето законодателство, европейски регламенти, директиви и споразумения и отправи покана за сътрудничество с ясно изразен ангажимент към кандидата на ГЕРБ - Мария Габриел.Българският еврокомисар призна, че някои от темите са нови за нея и с внимание изслуша разясненията на инж. Васил Василев.Мария Габриел ще работи за по-устойчива ОСПВодачът на листата на кандидатите за евродепутати от ГЕРБ, заяви готовността си и пое ангажимент да работи за изготвяне на по-устойчива Обща селскостопанска политика (ОСП) на ЕС за периода 2020-2027 г., която да гарантира опазването на околната среда, флората и фауната, и в частност на дребния дивеч в земеделските земи. Тя сподели, че  е изключително добре запозната с темата и проблемите, които съпътстват сега действащата ОСП на ЕС, и е уверена, че български евродепутати ще участват в Комисията по земеделие на Европейския парламент, за да могат активно да влияят на вземането на решения.Мария Габриел, която е еврокамисар в ЕК по въпросите на цифровата икономика и общество, заяви, че ще даде своята подкрепа за възстановяване на вътрешната група „Биоразнообразие, Лов и Селски райони\" в Европейският парламент през парламентарния мандат 2019-2024 г. В групата участват членове на ЕП от различни политически групи и държави с общ интерес в определени теми, за да обменят гледни точки и да получават информация по въпросите, свързани с биоразнообразието, лова и селските райони. Българският еврокомисар разясни механизма, по който се съставят групите към ЕП и сподели, че лобирането за възстановявянето на „Биоразнообразие, Лов и Селски райони\" трябва да започне веднага след евроизборите, тъй като предложенията са много, а броят на групите е ограничен. В заключение, г-жа Габриел отправи препоръка към Националната организация за постоянна и по-активна писмена комуникация с  националните и европейските институции, за да могат проблемите на ловната общност да влязат в обсега на внимание на експертите и да бъдат поставени на масата за решаване.Срещите с кандидатите за евродепутати, инициирани от Националното ловно-рибарско сдружение \"Съюз на ловците и риболовците в България\", продължават. ", "date": "2019.05.15", "title": "Ръководството на НЛРС-СЛРБ се срещна с Мария Габриел"}
{"url": "http://www.cross.bg/obshtini-internet-evro-1604298.html", "text": "/КРОСС/ Европейската комисия обяви резултатите от втората покана за представяне на предложения по инициативата WiFi4EU, която се проведе от 4 до 5 април.„Радвам се да съобщя, че финансиране ще получат още 63 български общини. Така България се нарежда в челните редици с одобрени общо 176 общини в двете покани. Това означава, че към момента 66% от общините у нас ще могат да осигурят безплатен интернет в полза на техните граждани\", посочи комисарят по цифрова икономика и цифрово общество Мария Габриел.Общо 3 400 общини в Европа ще получат ваучери всеки на стойност 15 000 евро за покриване на разходите за създаване на точки за публичен достъп до безжичен интернет на обществени места, включително кметства, библиотеки, музеи, паркове и площади. Общият бюджет за тази покана беше 51 милиона евро. Още две покани за кандидатстване ще бъдат обявени до края на 2020 г., като едната ще бъде по-късно през тази година. ", "date": "2019.05.15", "title": "Нови 63 общини в България с европейско финансиране на безжичен интернет "}
{"url": "http://www.cross.bg/zlateva-denitza-horata-1604296.html", "text": "/КРОСС/ \"За земеделие бяха отпуснати немалко средства от Европейския съюз. За съжаление, те потънаха в джобовете на шепа едри производители, в \"къщи за тъщи\", яхти и джипове. Същевременно на някои земеделски кооперации им се отказва финансиране за 1 трактор вече 6 години. Ще поискаме пълен отчет как са разходвани евросредствата за настоящия програмен период\", каза Деница Златева, кандидат за евродепутат от \"БСП за България\" и заместник-председател на НС на БСП. Днес тя посети земеделска кооперация в с. Пролом и се срещна с граждани на Карлово заедно с народния представител от ПГ на \"БСП за България\" Веска Ненчева и общинския председател на БСП - Карлово Манол Манолов.\"Това не са чужди или подарени пари, те са и наши, защото ние сме европейски данъкоплатци. Ще настояваме и за конструктивен диалог с всички заинтересовани страни за това какви трябва да са националните ни приоритети за следващите 7 години\", каза още Златева.\"Трябва ни национална програма за развитие например за традиционните български отрасли като розопроизводството\" , смята Златева. Тя призова за специално отношение към малките и средни производители и стопанства, тъй като според нея те са най-уязвими и имат най-голяма нужда от европейските средства. \"Хората, бизнесът - всички са единодушни в исканията си за максимална прозрачност, опростени процедури и разяснителни кампании за кандидатстване по проекти\", допълни кандидатът за евродепутат.\"За разлика от нашите опоненти, ние не се страхуваме да обикаляме малките села, да говорим с хората, да изслушваме техните проблеми. Нямаме нужда да прибягваме до трикове или да всяваме страх, за да убедим хората да се срещнат с нас. Те ни приемат добре, при това не само членовете и симпатизантите на БСП. Масово хората искат промяна и изборите на 26 май ще са своеобразен вот на недоверие за правителството на Бойко Борисов\", каза Златева.По повод казаното от премиера Борисов, че той няма да подаде оставка, какъвто и да е резултатът от изборите за Европейски парламент, Деница Златева коментира: \"Не си спомням кога кабинет на Борисов е изкарвал пълен мандат. Нещо повече - сега сме свидетели как управляващите целят да си изберат нов главен прокурор, който да им гарантира спокойствие през следващите 7 години; спокойствие, че няма да им бъде потърсена отговорност за извършените злоупотреби.\" ", "date": "2019.05.15", "title": "Деница Златева: Ще поискаме пълен отчет как са изразходвани европейските средства"}
{"url": "http://www.cross.bg/bogdanova-prokyror-tzatzarov-1604299.html", "text": "/КРОСС/ Прокурорската колегия на Висшия съдебен съвет освободи Пенка Богданова като заместник-главен прокурор, съобщи lex.bg Решението бе взето единодушно. Богданова беше назначена за редови обвинител във Върховната касационна прокуратура, а на мястото й няма да бъде назначаван друг заместник на Цацаров.Предложението за освобождаване на Богданова бе на главния прокурор Сотир Цацаров, който посочи пред колегията няколко мотива - възникнала липса на усилия на заместничката му да работи с административния ръководител, т.е. с него, така и със заместниците му и недостатъчна степен на комуникативност в рамките на ръководния екип.Наред с това главният прокурор каза, че това няма да се отрази негативно на работата на останалите му заместници, напротив - има възможност задълженията им да бъдат равномерно разпределени. Цацаров добави, че трябва да има пълна комуникация между заместник-главните прокурори и пълно съзнание за екипната работа, което явно в случая не открива.Той все пак благодари на Пенка Богданова за това, което е направила до момента.Пенка Богданова беше назначена за заместник-главен прокурор при Върховната касационна прокуратура на 28 януари 2013 г. Тя беше първата, която Цацаров посочи за свой заместник след избора си. До онзи момент Богданова беше прокурор в Апелативната прокуратура в Пловдив. ", "date": "2019.05.15", "title": "ВСС освободи зам.-главен прокурор по предложение на Цацаров"}
{"url": "http://www.cross.bg/oblastta-iiovev-sektor-1604290.html", "text": "/КРОСС/ „Необходима е цифровизация на строителния сектор в България, за да отговорят българските фирми на изискванията на световната цифрова икономика и да се променят нагласите на преките чуждестранни инвеститори. Отлагането на необходимите действия би довело до значителен икономически дисбаланс и загуба на конкурентоспособност.\"Това каза заместник-министърът на регионалното развитие и благоустройството инж. Валентин Йовев, който откри десетата Европейска научно-практическа конференция ЕДА 2019.Събитието е на тема „Условия и процеси на инвестиране, планиране, изграждане и развитие на строителната индустрия\" и се провежда в столицата.„Съвместно с браншовите организации, академичните среди и бизнеса от областта на проектирането и строителството, както и с другите участници, свързани с бранша, е необходимо да се предприемат действия за създаване на условия за внедряване на цифровите технологии в строителния сектор у нас\", обясни Йовев и подчерта, че приоритет трябва да бъде разработването на Стратегия за цифровизацията на сектора и Национален план с конкретни мерки в областта.По думите му с цифровизацията ще се осигури възможност за постигане на приоритетите на Европейския съюз в областта на строителната индустрията, а именно  по-високо качество на строителството, по-бързи темпове на проектиране и изграждане, намалено енергопотребление, достъпни домове, защитена околна среда и по-високо качество на живот.    ", "date": "2019.05.15", "title": "Зам.-министър Йовев: Необходима е цифровизация на строителния сектор в България"}
{"url": "http://www.cross.bg/glavata-suznanie-radost-1604292.html", "text": "/КРОСС/ 58-годишният Любен Димов от сливенското село Трапоклово, който в неделя сутринта бе прострелян в главата и гърдите от 64-годишния си съсед Петър Маринов, е дошъл в съзнание и диша самостоятелно. Това съобщи говорителят на Окръжната прокуратура в Сливен Ваня Белева-Терзиева. По думите й, Димов, който бе в кома, е дошъл в съзнание тази сутрин.\"Въпреки че пострадалият е контактен, засега разследващите ще отложат разпита му с няколко дни. По думите на лекарите, опасността за живота му е преминала\", допълни Терзиева.Вчера лекарите в Сливен са поискали и консултация с гръден хирург и лицево-челюстен хирург от друго лечебно заведение, тъй като нараняванията на 58-годишния мъж са в гръдната област и в областта на долната челюст.Състоянието на 44-годишната бивша приятелка на Маринов - Радост Куртева, обаче продължава да е критично. Жената, която също е простреляна в главата, е на командно дишане и в кома в реанимацията на МБАЛ-Сливен.Трагедията се разигра на 12 май около 9.40 ч. След като три дни Петър обикалял около заведението на Петолъчката, в което е работила Радост, във фаталната сутрин той нахлул въоръжен с ловната си пушка вътре и да я прострелял в главата. След това се качил на колата си и се върнал в Трапоклово. Там влязъл в двора на съседа си Любен Димов и го прострелял с няколко куршума в главата и тялото. След това стрелецът се прибрал в своя имот и на двора се самоубил със същата пушка.Колежката на Радост - Илиана Стоянова, която е станала пряк свидетел на стрелбата, разказва, че 44-годишната жена е била под постоянен физически и психически тормоз, докато е живяла с Петър.Според разследващите пък стрелбата по Любен е била заради дългогодишна междусъседска вражда.  ", "date": "2019.05.15", "title": "Простреляният от Трапоклово е дошъл в съзнание"}
{"url": "http://www.cross.bg/kampaniya-saiita-jokke-1604293.html", "text": "/КРОСС/ Датчанинът Йоахим Б. Олсен, олимпийски стрелец, станал политик, предизвика коментари, след като качи своя рекламна кампания на популярен порносайт.Депутатът от  казва на потребителите да гласуват за Jokke, след като свършат с услугите на сайта. \"Jokke\" е прякор за Йоахим. В пост във Фейсбук Олсен потвърди, че неконвенционалната кампания наистина е негова.\"Да, аз съм в \"Порнхъб\", каза той и добави, че посланието е игриво и се надява да накара хората да се смеят.\"Половината от интернет е порно. И трябва да сме там, където са гласоподавателите. Според статистиката на бизнеса, Pornhub има 100 милиона посещения всеки ден, а Дания е 28-ият най-голям източник на трафик към сайта. Почти три четвърти от датските потребители са мъже\", казва той. Олимпийският шампион казва, че \"95 процента от кампанията му е сериозна\", но има място за нещо, което нарича \"забавна функция\".Той призна, че рекламата е предизвикала възмущение сред някои хора, което според него е неизбежно.Датските избиратели ще се отправят към секциите на 5 юни. ", "date": "2019.05.15", "title": "Иновативна кампания! Датски политик се появи в порносайт"}
{"url": "http://www.cross.bg/dnsk-administratziya-ydostovereniya-1604289.html", "text": "/КРОСС/ Нова дирекция на ДНСК ще контролира дейността на лицата, упражняващи строителен надзор. Това предвижда приетият от Министерския съвет нов Устройствен правилник на Дирекцията за национален строителен контрол, съобщава пресслужбата на кабинета.Дирекция \"Въвеждане в експлоатация и консултанти\" ще подпомага началника на ДНСК при издаване на удостоверения или отказ от издаване на удостоверения за вписване в регистъра за упражняване на дейността \"консултант\", съгласно Закона за устройство на територията, както и при изпълнение на неговите правомощия за предсрочно прекратяване действието на издадените удостоверения.Новият Устройствен правилник запазва общата численост на ДНСК от 401 щатни бройки. От тях 351 щатни бройки са в специализираната администрация. В общата администрация се създават дирекциите \"Административно, информационно и финансово- стопанско обслужване\" и \"Правна\" с общо 45 щатни бройки, се посочва в съобщението.В специализираната администрация на ДНСК се създава и Главна дирекция \"Строителен контрол\". Към нея ще бъдат сформирани 28 регионални дирекции след преструктуриране на съществуващите в момента 6 РДНСК с общо 28 отдела към тях.С промените се повишава контролът в строителството с цел недопускане на извършване и въвеждане в експлоатация на строежи в нарушение на Закона за устройство на територията със строителни продукти, които не осигуряват изпълнението на основните изисквания към строежите. Обособяването на 28 РДНСК в областните центрове ще спомогне за подобряване качеството и бързината на административното обслужване на гражданите, юридическите лица в страната, както и на взаимодействието с другите институции и ведомства, уточняват от МС. ", "date": "2019.05.15", "title": " ДНСК ще контролира дейността на лицата, упражняващи строителен надзор "}
{"url": "http://www.cross.bg/prohod-oburnat-rishki-1604277.html", "text": "/КРОСС/  Обърнат ТИР затвори Ришки проход, съобщиха от полицията. В камиона са превозвани 210 прасета, които е трябвало да бъдат транспортирани до бургаска кланица.Част от животните все още обикалят в района на катастрофата. Инцидентът е станал на 14 май в близост до село Прилеп, а едва днес е предприета операция по изтеглянето на обърната тежка машина.Ришки проход е затворен за движение, а автомобилите се пренасочват през Айтоски. ", "date": "2019.05.15", "title": "Обърнат ТИР затвори Ришкия проход "}
{"url": "http://www.cross.bg/moris-filip-kompaniyata-1604276.html", "text": "/КРОСС/ На 14-ти май 2019 г., вторник, в София се проведе среща с представители на медиите, на която присъстваха Андре Каланцопулос, Главен изпълнителен директор на Филип Морис Интернешънъл (ФМИ), Мариан Залцман, Старши вицепрезидент глобални комуникации на компанията, Христос Харпантидис, Управляващ директор за Югоизточна Европа и Джордж Маргонис, Генерален мениджър на Филип Морис България.Противно на общото мнение, никотинът не представлява първопричина за развитие на заболяванията, свързани с пушенето. Проблемът се крие в някои от токсините, които се съдържат в дима и които се образуват при горене на тютюна. Това е причината продукт, при който горенето е елиминирано, да има потенциала да доведе до подобрение на общественото здраве. Бездимната алтернатива на цигарите, създадена от Филип Морис Интернешънъл, вече се ползва от над 7 милиона напълно преминали на нея пълнолетни бивши пушачи в 47 страни по света.Следващата голяма стъпка е да убедим оставащите 1.1 милиард пълнолетни пушачи, че за тях има по-добър избор от това да продължат да пушат. Господин Каланцопулос заяви, че трябва да спре дебатът затова дали да съществува по-добрата алтернатива на цигарите. Основният въпрос е как да окуражим тези, които в противен случай биха продължили да пушат, да преминат на тях и как най-добре да имплементираме правила, които да държат младите хора и непушачите далеч от всякакви продукти, съдържащи никотин и тютюн. Технологиите и науката днес дават възможност за реално подобрение в областта на общественото здраве, но това налага голяма промяна в начина, по който възприемаме темите, свързани с тютюн и никотин.  „Надявам се, че регулаторите по целия свят, заедно с НПО, организациите за опазване на общественото здраве и други, ще започнат да създават правила, които да допринесат за позитивна промяна в интерес на хората, които пушат, на близките им и на общественото здраве като цяло\", каза Господин Каланцопулос. „Бездимните продукти имат огромен потенциал за общественото здраве. Важно е този потенциал да бъде доказан чрез сериозни научни изследвания и пълнолетните пушачи да получат точна информация, която да им даде правилната причина да се откажат от цигарите завинаги.\"ФМИ лансира глобална инициатива, наречена #UnsmokeYourWorld (UYW), която има за цел да стартира дебат и да повиши информираността за по-добрите алтернативи, които имаме на разположение с помощта на науката и иновациите.  Мариан Залцман, Старши вицепрезидент корпоративни комуникации, обяви по време на срещата, че с тази инициатива „ФМИ цели да отключи желанието у хората за диалог. За успеха на инициативата е ключово да включим в разговора всички - пушачите, техните близки, регулаторните органи. В Unsmoke става дума за споделяне, за това какво искаш да кажеш на човека до теб\", каза Мариан Залцман.Господин Каланцопулос сподели, че 70% от хората, закупили IQOS, не се връщат обратно към цигарите и това е обещаващо. „Ние трябва често да се връщаме при хората, да говорим с тях отново и отново, за да им помогнем да премахнат дима от живота си завинаги, което е една от целите на UnsmokeYourWorld.\"Господин Христос Харпантидис, Управляващ директор за Югоизточна Европа, коментира голямата трансформация, през която компанията преминава. Той даде пример с гръцкия клон на Филип Морис, Папастратос, който спря да произвежда цигари след 88 години. Сега компанията се счита за „90 годишен старт-ъп\", който преминава през огромна вътрешна и външна трансформация. Господин Харпантидис сподели, че „хората вътре и извън компанията приеха и подкрепиха мисията за бъдеще без дим, като нашите служители са нашите най-силни посланици.\" Джордж Маргонис, Генерален мениджър на Филип Морис България, сподели, че ползвателите на IQOS в България са повече от 150 000. Добра тенденция е и навлизането на все повече компании в новата категория. Тези факти показват очевидното - пушачите имат интерес да преминат на по-добра алтернатива от цигарите, като по този начин се създава нова категория продукти, съдържащи никотин. Господин Маргонис даде информация и за бъдещите инвестиционни намерения на компанията в България. ФМИ планира тази година да открие нов център за обслужване на клиенти в партньорство с доставчика на услуги Консентрикс. Центърът ще подпомага обслужването на нашите клиенти в ЕС и растежа на бизнеса ни в региона. Стартирането на центъра за обслужване на клиенти в България се планира за третото тримесечие на 2019 г. и първоначално ще обслужва клиентите у нас с помощта на 100 служители, като има възможност този брой да бъде удвоен в следващата една година. Посещението на ръководството на ФМИ в България беше свързано с участието им в Пленарната сесия на форума за иновации и технологии Webit Europe 2019. Господин Каланцопулос изнесе реч, посветена на мисията на компанията да премахне дима. „Подобна радикална промяна няма да се случи за един ден. За Филип Морис тя изисква пълна промяна на целия бизнес модел. На практика се превръщаме в компания, чийто двигател са технологиите и електрониката, като ние променяме бизнеса си из основи. Не знам за друг бизнес, който е предприемал подобна трансформация\", заяви Каланцопулос по време на събитието. Над 80% от разходите на компанията са насочени към научноизследователска и развойна дейност свързана с бездимните изделия. „Това не е маркетингов трик, а истински ангажимент за промяна\", добави Изпълнителният директор на международната компания. Преди две седмици Американската агенция по храни и лекарства (FDA) позволи на Филип Морис Интернешънъл (ФМИ) да продава системата за нагряване на тютюн IQOS в САЩ. Това ключово решение е следствие от обстойна и сериозна оценка на заявлението на компанията за разрешение за продажба на ново тютюнево изделие, продължила две години. ФМИ внесе за разглеждане обстойна научна документация в подкрепа на своето заявление за разрешение за продажба, като това се случи паралелно с подаденото заявление IQOS да бъде категоризиран като тютюнев продукт с модифициран риск, което все още се разглежда от агенцията. „Скорошното решение на Американската агенция по храни и лекарства да позволи продажбата на IQOS в САЩ, вторият най-голям пазар в света, е ключово за ФМИ, но пред нас има дълъг път. Днес близо 7.3 млниона пълнолетни пушачи по света спряха да пушат и преминаха на нашата система за нагряване на тютюн. Това е истински напредък, но усилията ни трябва да продължат. Нашата цел е до 2025 г. 30% от настоящите пълнолетни пушачи, които не искат да се откажат, да преминат на по-добри алтернативи\", допълни господин Каланцопулос.", "date": "2019.05.15", "title": "Главният изпълнителен директор на Филип Морис Интернешънъл се срещна с медиите България"}
{"url": "http://www.cross.bg/izdirvaniya-sledi-kostenetz-1604278.html", "text": "/КРОСС/ Труп на мъж е открит в Костенец, на метри от къщата на издирвания за убийство Стоян Зайков - Чане.Мъртвият 41-годишен мъж е съсед на Чане, съобщи БНР. При огледите не са установени следи от насилие. Според непотвърдена информация починалият мъж е имал здравословни проблем.Районът е отцепен от криминалисти и се извършва оглед, но към момента няма следи от насилие по тялото на починалия. По първоначални данни мъжът е страдал от високо кръвно налягане.\"Къщата на починалия мъж е в съседство с тази на издирвания. На този етап мога да кажа, че сутринта в Областната дирекция на МВР - София е получен сигнал за лице, което не се е явило на работа. Колегите са проверили адреса и там са открили труп\", обясни пред журналисти вътрешният министър Младен Маринов.На място са и директорът на ОДМВР - София Николай Спасов и главният секретар на МВР Ивайло Иванов.Маринов уточни, че на този етап няма данни на мястото да е имало стрелба или следи от борба.На въпрос дали има роднинска връзка между починалото лице и предполагаемия убиец от Костенец, който се издирва от няколко дни, вътрешният министър отговори, че такава не е известна. „Това, което го свързва с издирвания е, че къщите им са в съседство. Но той живее сам на този адрес\", обясни Маринов.Стоян Зайков се укрива вече шести ден. Към момента няма данни той да е напуснал страната, а издирването му е разширено и в Област Перник след получени сигнали от граждани.Тялото на 38-годишната Милена бе открито в петък около 8.30 ч. на метри от дома й в Костенец. Милена е била застреляна в главата с малокалибрен пистолет. По-късно стана ясно, че тя първо е била пребита, а ръцете й са били вързани. Трупът й е намерен, след като сестра й, майка й и 15-годишният й син пристигнали в къщата й и видели кървави следи. Те сигнализирали в полицията и пристигналите криминалисти са намерили тялото на отсрещната поляна.     ", "date": "2019.05.15", "title": "Откриха труп до къщата на издирвания за убийството в Костенец  (обновена)"}
{"url": "http://www.cross.bg/pyasutzi-zlatni-bulgariya-1604275.html", "text": "/КРОСС/ С наближаването на летния сезон все по-често чуждестранните медии обръщат внимание на възможностите за парти-почивка в България, съобщава „Дойче Веле\".„Яките Златни пясъци\" - под това заглавие булевардният германски вестник „Билд\" публикува на сайта си поредица от видеорепортажи за „якия купон\", който тече в българския черноморски курорт.„Най-красивите жени на Европа разкриват своите тайни\" и „Лято, слънце, сангрия\" - с такива обещания изданието се обръща към потенциалните германски туристи. Вече от няколко години германските медии наричат Златни пясъци „новия Балерман\" - по аналогия с легендарния клуб в Майорка, който служи и като събирателно понятие за купона на този испански остров. Берлинският „Тагеспшигел\" тези дни определи „Златните\" като отдавна утвърден наследник на „Балерман\", а друг германски вестник, „Франкфуртер Алгемайне Зонтагсцайтунг\", публикува пътепис от 19-годишен младеж, който споделя своите непосредствени впечатления от българския курорт.Защо ли някому ще хрумне да отиде на почивка точно там? - риторично пита 19-годишният германец Бен Кьорте. И си отговаря: „Много е просто. След матурите исках си изкарам с приятели една хубава лятна парти-почивка. Важно беше да намерим най-изгодната оферта, която обаче въпреки това да ни предлага всичко полагащо се\".На Бен и приятелите му бързо им става ясно, че онова, което търсят, са тъкмо „Златни пясъци\". Абитуриентите научават още, че българският курорт е новият „Балерман\" и че тъкмо натам се отправят мнозина техни връстници от Германия. Авторът на пътеписа добросъвестно разказва как са подбрали офертата и каква е била организацията на почивката им: „Трансфер от летището, осигурена храна и нещо, което за нас беше изключително важно - безплатен алкохол. Всичко това влизаше в офертата\".Бен Кьорте пише накратко и за Варна - град с международно летище и голямо пристанище, който някои дори наричали „тайната столица на България\". За „Златни пясъци\" той обяснява:„По пътя дотам си принуден да прекосиш едни не толкова атрактивни предградия, очевидно изграждани по социалистически времена. Но когато те останат зад гърба ти и се озовеш на „Златни пясъци\", пред очите ти се разкрива една гледка, която много наподобява на двояко прочутата „Шинкенщрасе\" на Майорка.Казано с две думи: откъм клубове, купон, щандове за сувенири, туристически атракции и гастрономия Златни пясъци по нищо не отстъпват на „Балерман\". (...) Противно на очакванията ни и на рецензиите в интернет, според които плажът бил мръсен, а водата - пълна с боклуци, изхвърлени от многобройните туристи, ние се натъкнахме на един чист плаж и на кристално бистра вода. Но ако си търсите спокоен и не толкова претъпкан плаж, Златни пясъци определено не са за вас\", пише абитуриентът и описва един свой ден в българския курорт:„В зависимост от това как е протекла предишната вечер, човек се събужда сутринта или по обяд. Това се случва в някой от еднотипните хотелски комплекси, край които - в зависимост от местоположението им - обикновено вече се разнася силна музика, а на улицата тече бурен живот. Когато закусите (или пък обядвате, в зависимост от формата си), имате няколко избора.Много от парти-туристите прекарват деня си край хотелския басейн или пък се излежават на плажа директно пред хотела. Вечерта идва ред на купона, организиран от туроператора - партита, посещения в клубове и други мероприятия. Това е класическият кръговрат за всеки турист на Златни пясъци, който се повтаря всекидневно до края на почивката. Заедно с приятната среща с трилитрова бутилка бира.\"В края на своите впечатления абитуриентът предупреждава, че всеки, който отива на „Златни пясъци\", трябва да е наясно с едно: „Освен вече изброените възможности, курортът не предлага почти нищо друго, а ваканционните му приоритети са ясно дефинирани: колкото е възможно по-евтин купон.Онези, които искат през почивката си да опознаят културната специфика или населението и неговия начин на живот, не бива да ходят на „Златни пясъци\". Защото, също като „Балерман\", този курорт е ориентиран преди всичко към парти-туристите и бързата печалба.С други думи: Златни пясъци осъществяват в пълна мяра своята главна цел, формулирана от медиите и от съответните власти в България. Също като на „Балерман\", тук човек може да си изкара типичната евтина парти-почивка\", пише абитуриентът Бен Кьорте във „Франкфуртер Алгемайне Зонтагсцайтунг\".Други чуждестранни медии също информират за възможностите за евтина почивка в България. Франс прес например цитира статистика, според която в България туристите плащат за храна и подслон 58% по-малко, отколкото в Германия. А британският „Дейли Мейл\" посочва, че за втора поредна година Слънчев бряг държи първото място в класацията за най-изгодна почивка.Тази класация оценява туристическа кошница с осем продукта, сред които храна за двама, напитки и слънчева козметика. Дневната ѝ цена в България е 36 паунда, а на Сейшелите - цели 182 паунда. ", "date": "2019.05.15", "title": "Немската преса за „Златни пясъци”: Красиви жени, евтин алкохол и денонощен купон"}
{"url": "http://www.cross.bg/deteto-detzata-semeiistvoto-1604279.html", "text": "/КРОСС/ Омбудсманът на Република България има законов и граждански мандат в защита на правата на децата. От тази позиция осъществява системен контрол върху администрацията и органите на властта, които носят отговорността за политиките и нормативната уредба в тази важна за обществото и за всички граждани област.В тази връзка, с особена загриженост и тревога следя нарастващото напрежение в обществото по повод на Проекта за Стратегия за детето 2019 - 2030 г. В институцията постъпиха десетки декларации, подписки, становища и позиции от граждани и организации, които дават ясен знак, че има сериозен проблем в диалога между държавните институции и родителите и това драстично раздалечава техните позиции.  Ето защо, след анализ и отчитайки различните гледни точки, изразени в досегашната дискусия в България по проекта за Национална стратегия за детето 2019-2030 г., настоявам:Този проект на Национална стратегия за детето 2019-2030 г. да бъде изцяло оттеглен от правителството и обсъждането да бъде прекратено. Документът провокира страхове, като например, че се позволява драстично вмешателство на държавата в семейството,  включително „принудително отнемане на децата от родителите им\".  Мълчанието на всички отговорни институции и неглижирането на недоволството на реакциите срещу документа доведе до противопоставяне граждани срещу граждани, родители срещу родители, организации срещу организации. Този документ, който трябваше да ни обедини в името на децата ни, изведе на улицата протестиращи родители и ни раздели като общество. Особено разрушително е и противопоставянето на интересите на детето на семейните ценности, тъй като благополучието на детето не може да бъде отделено от това на неговото семейство.  Поради това по-нататъшното обсъждане на този проект за Национална стратегия за детето е немислим. Необходимо е изработване на нова стратегия, която ясно и категорично да изведе и намери баланса между „най-добрия интерес на детето\" и съхраняването на целостта на семейството, в духа на констатациите и препоръките, отразени в Доклад № 14568 от 2018 г., Резолюция 2049 (2015) и Препоръка 2068 (2015) на Парламентарната асамблея на Съвета на Европа (ПАСЕ). В този смисъл, държавата трябва да концентрира главните си усилия и ресурси за подпомагане на родителите, изпаднали в криза, като в същото време ограничи прилагането на мерки за отделяне на децата от тях и изпращането им в приемни семейства, и за осиновяване, само до крайните случаи, и то в рамките на надеждна процедура, която защитава правата на децата и на техните родители от административен произвол, бюрократично бездушие, субективизъм и очевидни несправедливости.В новия документ изрично трябва да се подчертае, съгласно Резолюция 2049 (2015), че бедността и недостигът на средства за обезпечаване на живота на семейството в никакъв случай не може да бъде единственият и водещ мотив за отделяне на едно дете от неговите родители. Нещо повече, наличието на възможности детето да бъде поставено в по-благоприятна за него среда не е достатъчен аргумент за отделянето му от родителите, а още по-малко за значително ограничаване на семейните връзки и контакти.Като омбудсман настоявам да бъде организирана широка и задълбочена експертна и обществена дискусия за изготвянето на новия документ за детето, в която да вземат участие всички компетентни граждански организации и обществени фигури, които са изразители на различните гледни точки в обществото относно приоритетите на държавната политика за закрила на децата и семейството. Само така документът има шанс да бъде припознат от гражданите. И нещо особено важно - тази дискусия не трябва да остава затворена в рамките - права на детето, а да се свърже с дискусията за състоянието на семейството в България, кризата на семейните отношения и политиките за подкрепа на семейството. В тази връзка, институцията на омбудсмана както винаги е готова да предостави независима среда, в която да се представят и чуят всички позиции.Дебатът за децата ни, е дебат за бъдещето ни, който трябва да започне незабавно, трябва да започне сега, да бъде честен и открит. Само така ще се разсее впечатлението, че „замразяването\" на сега съществуващия  проект изчаква по-добри времена, за да бъде отново сложен на масата. ", "date": "2019.05.15", "title": "Мая Манолова: Проектът на Стратегията за детето трябва да бъде окончателно оттеглен"}
{"url": "http://www.cross.bg/promila-most-piyan-1604280.html", "text": "/КРОСС/ Пиян тракторист с близо 3 промила алкохол се заби в мост в генералтошевско село, съобщиха от полицията.На 14 май е получено съобщение за възникнала катастрофа в генералтошевското село Росица. На място е установено, че колесен трактор „Маккормик\", управляван от 47-годишен мъж е преминал през крайпътно дере и спрял движението си в метален мост.При извършената проверка за употреба на алкохол е отчетено 2,92 промила в издишания въздух. След справка в информационните масиви на МВР е установено, че същият мъж е с влязла в сила присъда за управление на МПС под въздействието на алкохол.Той е задържан. ", "date": "2019.05.15", "title": "Пиян тракторист с близо 3 промила се заби в мост "}
{"url": "http://www.cross.bg/bulgariya-hristov-sega-1604281.html", "text": "/КРОСС/ Кандидатът за евродепутат от \"БСП за България\" Иво Христов, заедно с народния представител от БСП Никола Динков се срещнаха в Хасково с членовете на Тракийското дружество „Георги Сапунаров\" , клуб „Родолюбие\", представители на Клуба на офицерите от запаса  и граждани в Дома на техниката. \"Проблемите на тракийските бежанци и обезщетенията, които са им дължими трябва да бъдат българското предусловие за всяко бъдещо споразумение между Турция и ЕС. За един век България не успя да реши този проблем. Сега сме част от една голяма, много могъща общност, в лицето на ЕС, и можем да наложим своите условия\", каза още той. Според него за 10 години сме видели какъв е потенциалът и каква е философията на това управление. \"Че е грабителска - това не е тайна. Два милиона души заминаха зад граница, повечето българи гледат роднините си на компютъра през скайп, някои деца растат без родители тук, ние вече сме един разделен народ. България е в драматична демографска криза\", каза още Иво Христов. \"Проблемът на България е  изключителното усещане за задушливата несправедливост\", категоричен беше кандидатът за евродепутат от левицата. Той добави, че българинът започва деня си със сутрешен блок, който представлява криминална хроника - записи на охранителни камери кой кого обрал, след това се включва престъпник от чужбина да дава интервю по скайп- как и защо се е измъкнал и завършва ежедневието си с дежурния скеч на премиера Борисов, който казва, че сме много добре и всичко е наред. \"И това се повтаря като валяк всеки ден. Нормално е хората да са угнетени. Затова нашият девиз е „Справедливост сега\", обясни Христов. По думите му, ако не постигнем промяна сега, ако не създадем условия за предсрочни избори, наесен няма да има реални кметски избори, те ще бъдат купени на повечето места.", "date": "2019.05.15", "title": " Иво Христов в Хасково: Проблемът на България е изключителното усещане за задушлива несправедливост"}
{"url": "http://www.cross.bg/bardem-varda-festivala-1604286.html", "text": "/КРОСС/ Актьорите Шарлот Генсбур и Хавиер Бардем откриха 72-ия кинофестивал в Кан, предаде Франс прес. Генсбур и Бардем поставиха началото на фестивала с анонси на френски и испански език.\"Сторено е\", каза Бардем по повод откриването.Първият филм в програмата на фестивала е \"Мъртвите не умират\" на американския режисьор Джим Джармуш, в който участват Бил Мъри, Тилда Суинтън, Селена Гомес и Адам Драйвър. Церемонията по откриването на фестивала се превърна в повод за отдаване на почит на режисьорката Аниес Варда, която почина в края на март.На сцената имаше празен стол, на който бе написано името на Варда. Децата й Матийо Деми и Розали Варда изкачиха стъпалата на фестивалния дворец заедно с френския министър на културата Франк Ристер.\"За мен е привилегия да съм в компанията на толкова различни един от друг режисьори и актьори, тъй като заедно ще взимаме решенията, които могат да променят живота на един актьор\", каза председателят на журито за основната конкурсна програма на кинофестивала Алехандро Гонсалес Иняриту.", "date": "2019.05.15", "title": "Откриха 72-ия кинофестивал в Кан (СНИМКИ) "}
{"url": "http://www.cross.bg/nyama-brekzit-pravitelstvo-1604287.html", "text": "/КРОСС/ Източници от британското правителство казаха, че ако сделката за Брекзит на министър-председателката Тереза Мей бъде отхвърлена за четвърти път в парламента, няма да има пети опит, предаде Ройтерс, като се позова на Би Би Си.В началото на другия месец Мей ще даде нова възможност на депутатите да гласуват по нейното споразумение за излизане на Великобритания от Европейския съюз, независимо дали консервативното правителство и опозиционните лейбъристи постигнат договореност дотогава.Според правителството е \"наложително\" да има гласуване по законопроекта, който да подготви почвата за Брекзит, ако Великобритания иска да напусне ЕС преди лятната ваканция на депутатите.Източници от Лейбъристката партия казват, че тя няма да подкрепи законопроекта, ако няма междупартийно споразумение. ", "date": "2019.05.15", "title": "Сделката за Брекзит - четвърти път в парламента, няма да има пети опит "}
{"url": "http://www.cross.bg/ychilishte-zashtoto-detza-1604288.html", "text": "/КРОСС/ Екипите от учители и социални работници ще ходят ежедневно по домовете на децата, които присъстват само по два или три дни в училище, ще ги будят, мият и обличат, а след това ще ги водят в класната стая. Към тази организация ще бъдат насочени усилията на държавата, стана ясно след днешното заседание на координационния механизъм за връщане на децата в училище.Според управляващите, за двете години от работата на механизма в училище са върнати и задържани над 40 хиляди деца. Министърът на образованието Красимир Вълчев обясни, че голяма част от рисковите деца посещават училище епизодично -  един ден ходят и после два дни не ходят, или обратното. Затова екипите ще работят за ежедневното присъствие на децата в клас, допълни той, и даде няколко примера с какво се сблъскват хората от тези екипи към момента.„Когато детето не дойде сутрин на училище, екипът се активира, ходи вкъщи, събужда го, защото оправданието е, че вечерта бил на банкет. Облича го, мие го, води го до училище, защото другото оправдание е, че са го свалили от автобуса, защото не си е купило билет. Това е предизвикателство, пред което, за съжаление, са изправени хората на терен. Предимно учителите, но подпомагани от социалните работници, общинските служители и полицаите\", коментира Вълчев. ", "date": "2019.05.15", "title": "Красимир Вълчев: Голяма част от рисковите деца посещават училище епизодично"}
{"url": "http://www.cross.bg/byudzhetni-sredstva-ysvoyavane-1604267.html", "text": "/КРОСС/ Двама мъже от Кърджали са задържани за срок до 24 часа за документна измама и неправомерно усвояване на бюджетни средства. Те са на 35 и 49 години.Предполага се, че акцията на полицията има връзка с разпространено по-рано съобщение за разпит на длъжностно лице за съставени фактури с невярно съдържание. Те са за извършени строително-монтажни работи, въз основа на които три фирми са получили без правно основание бюджетни средства в размер на 100 000 лева. По случая е бил задържан 62-годишен мъж, който по-късно е освободен.  ", "date": "2019.05.15", "title": "Задържаха двама мъже от Кърджали за документна измама и усвояване на бюджетни средства "}
{"url": "http://www.cross.bg/botev-lokomotiv-kypata-1604265.html", "text": "/КРОСС/ В сряда от 19 часа на Националния стадион „Васил Левски\" ще се състои финалът за Купата на България по футбол между отборите на Ботев (Пловдив) и Локомотив (Пловдив). Главен съдия е Николай Йорданов.Срещата можете да слушате пряко по програма „Хоризонт\" на БНР. Очакват се над 20 хиляди привърженици да подкрепят двата тима в София.Въпреки че за първи път двата пловдивски отбора ще се изправят един срещу друг във финала, те имат общо 10 двубоя помежду си за Купата на България.Този век Ботев и Локомотив са изиграли само два мача за трофея. През 2014 година Локо отстранява градския си съперник на осминафиналите след 1:1 на „Лаута\" и успех с 2:1 като гост с победен гол на Карагерен в 90-ата минута.Любопитно е, че „черно-белите\" са победили и в първия сблъсък с „канарчетата\". През 1966 г., отново на осминафинал, Локомотив печели с 4:3 след изпълнение на дузпи и 3:3 в редовното време.За първенство на Първа лига пловдивските съперници си размениха по една победа като гости. Локо спечели с 1:0 на \"Колежа\" с гол на Димитър Илиев, а след това Ботев се наложи с 2:0 на \"Лаута\" след попадения на Кристиян Димитров и Тодор Неделев. ", "date": "2019.05.15", "title": "Пловдивските Ботев и Локомотив ще играят за 11-и път в турнира за Купата "}
{"url": "http://www.cross.bg/proizvoditeli-zakona-energetikata-1604268.html", "text": "/КРОСС/ Протестиращи фотоволтаици настояха за оставките на енергийния министър Теменужка Петкова и на председателя на КЕВР Иван Иванов. Те поискаха среща и с премиера Бойко Борисов. Протестиращите се събраха пред Министерски съвет.Малките производители на електроенергия от възобновяеми енергийни източници твърдят, че в сектора има двоен стандарт, който води до многократно увеличение на цените за крайния потребител. По думите им, спрямо тях се прилага поправка в Закона за енергетиката, която не би трябвало да ги засяга.Според поправката, фирмите, изградили мощностите си по определена схема за европейско или национално подпомагане, нямат право да продават електроенергия на преференциални цени.Този текст обаче не се прилага по отношение на големите производители на ток от възобновяеми източници и по този начин ги облагодетелства.Малките производители на ток от фотоволтаични съоръжения са недоволни, че и след последните промени в Закона за енергетиката остават тенденциозни по думите им разпоредби, които вече са довели 50 от фирмите до фалит. Възраженията им са срещу определянето на изкупните цени от парламента три пъти под себестойността на производството и против двойния стандарт при прилагането на определени текстове от закона, казва Павлина Трифонова от Съюза на европейските производители на зелена енергия:\"Да се спази действително правилно законът и да бъде приложен към фирмите, които действително имат двойно финансиране, тоест при тях се получават така, че те получават и преференциална цена, и са ползвали държавна европейска помощ за своето изграждане, а не, както тези малките по програмата за развитие на селски райони за разкриване на работни места\".Земеделските производители с ведомствени бензиностанции да бъдат извадени от обхвата на Закона за горивата. Това предложение ще обсъждат министърът на икономиката Емил Караниколов и заинтересованите от закона страни.\"Процесът на фалити започна. Около 50 малки ВЕИ централи от общо 300 са фалирали. Проблемът се появи още през 2015 година, когато парламентът прие т.нар. \"параграф 18\" от преходните заключителни разпоредби на закона за изменение и допълнение на Закона за енергията, с който трябваше да се редуцират цените на изкупуване на активна електрическа енергия от фирми, финансирани с европейски или национални схеми за подпомагане. Това е грешка, допусната от държавата, а не грешка, допусната от ВЕИ фирмите\". Това посочи в предаването \"Преди всички\" по БНР Тихомир Тошев от Съюза на европейските производители на зелена енергия.Протестът на малките производители на енергия от възобновяеми енергийни източници, който е пред Министерския съвет, е неаргументиран, каза Теменужка Петкова на брифинг пред журналисти след днешното правителствено заседание. По думите й протестиращите имат претенции към промяна в Закона за енергетиката, която е била направена през юли 2015 г. С тази промяна е бил решен въпрос с финансирането на този тип производители на електрическа енергия. Те са били финансирани по оперативна програма, свързана с развитие на селските райони. В последствие, при определяне на цената от бившата ДКЕВР, тази субсидия, която те са ползвали, не е взета предвид и е определена преференциална цена, въз основа на която този тип производители са свръх субсидирани, припомни министър Петкова.Министърът на енергетиката добави, че при извършен одит от Европейската сметна палата е било констатирано двойно финансиране и са били дадени указания за предприемане на съответните мерки. В противен случай не е имало как да бъдат верифицирани разходите по оперативната програма. Заради това е била направена промяната в Закона за енергетиката през 2015 г. и това неоснователно субсидиране е било преодоляно.През 2016 г. е била нотифицирана и държавната помощ за възобновяемите енергийни източници в България и тя е била приета с тази мярка. По този начин този тип производители на ток са получи такава цена, която съответства на разходите, които те са извършили. В последствие тази промяна в Закона за енергетиката е била обжалвана пред Конституционния съд, който е решил, че промяната е напълно закономерна и става въпрос за свръхсубсидиране на този тип производители, допълни министър Петкова.Енергийният министър уточни, че протестиращите имали претенции и към промяна в директива от края на 2018 г., защото те смятали, че промяната засяга тях. Петкова обаче изтъкна, че това не е вярно, защото няма връзка със свръх субсидирането, които в годините назад са получили този тип производители на електрическа енергия от възобновяеми енергийни източници.\"Този протест е абсолютно неаргументиран и това са теми, които ние сме обсъждали и се надявам колегите да си припомнят какво сме разговаряли през годините и как са се развили събитията\", завърши Теменужка Петкова.  ", "date": "2019.05.15", "title": "Малките ВЕИ-та поискаха оставката на Теменужка Петкова и шефа на КЕВР"}
{"url": "http://www.cross.bg/sistemata-putishtata-tona-1604266.html", "text": "/КРОСС/ От днес започна първият тестови етап от тол системата, съобщи председателят на Управителния съвет на АПИ Георги Терзийски в сутрешния блок на БНТ. Според Закона за пътищата тол системата за превозните средства над 3,5 тона трябва да бъде внедрена от 16 август и стартиралият от днес тест период е симулационен, за да се провери свързаността и интегритетът на основните пет компонента на системата, а именно таксуване за изминато разстояние, правоприлагане, обслужване на клиенти, плащания и управление на плащанията, информационната сигурност и устойчивата работоспособност на системата. След приключването на този тестови етап и след установяването на интеграцията на компонентите ще започне вторият етап, който е свързан с реалното набиране на данни от бордови устройства, монтирани на транспортни средства, обясни Терзийски.Председателят на УС на АПИ подчерта, че по договор срокът за изпитване на системата е шест месеца. След завършването на първия тестови етап от три месеца в следващите три ще се изследва финансовата устойчивост на системата, обясни Терзийски и подчерта, че 67% от гражданите считат, че тол системата е необходима както за устойчивостта на пътния сектор, така и за осигуряването на справедливост при използването на републиканската пътна мрежа. Председателят на УС на АПИ подчерта, че в момента върви процес на установяване на тарифите и на обхвата на пътищата, за които превозните средства над 3,5 тона ще плащат тол такси за изминато разстояние. Той посочи, че обхватът на системата от 10 800 км е регламентиран в договора за изпълнение, но в момента се изработва актуализирана карта, която ще отчита класа на пътя, неговото състояние и свързаността, която той осигурява между населените места. По този начин за пътищата в недобро състояние ще има нулева ставка и се надявам до месец да имаме проект за обхват и за участъците с без такса, съобщи Терзийски. Той подчерта, че разговорите с превозвачите продължават и предложеният на 1 април т. г. размер на тол таксата за автомобили от 3.5 тона до 12 тона е най-ниският за Европа. За превозните средства с маса над 12 тона размерът на тол таксата е среден за Европа. Това е най-консервативният вариант предложен от консултантите от Световната банка, но той подлежи на анализ както по отношение на вътрешното диференциране на таксите, така и по отношение на обхвата на пътищата, които ще бъдат таксувани със съответните диференцирани ставки.Предложили сме за обсъждане най-консервативния вариант на тарифите за тол таксите. Това е вариантът, в който ние събираме средствата, необходими за изграждането и поддържането на цялата републиканска пътна мрежа, заяви в сутрешния блок на bTV Радослав Влахов, член на Управителния съвет на АПИ. Сега трябва да видим къде е допирната ни точка с транспортния бранш, която двете страни можем да приемем - съответно бизнесът като разходи, а държавата като приходи, посочи той.Поддържането на инфраструктурата и сигурността на пътищата изискват приход. При сегашната ни ценова политика с винетките на година се събират около 360 млн. лв., 250 млн. лв. от които идват от леки автомобили и 110 млн. лв. от тежкотоварния трафик, коментира Влахов. Видно е, че тежкотоварните автомобили разрушават много повече пътната инфраструктура и се стремим да направим модела справедлив, добави той. Относно увеличението на цените Радослав Влахов припомни, че има доклад на СБ, според който при консервативното тарифиране стоките от първа необходимост ще поскъпнат средно с около 2%.", "date": "2019.05.15", "title": "Георги Терзийски: 60% от гражданите считат, че тол системата е необходима "}
{"url": "http://www.cross.bg/chasa-myzeite-myzeya-1604269.html", "text": "/КРОСС/ На 18-ти май под мотото \"Музеят като културно средище. Бъдещето на традициите\" в музея ще се отбележи Международен ден на музеите и Европейска нощ на музеите. За поредна година Националният исторически музей ще се включи в 15-ото издание на Европейската нощ на музеите. Екипът на музея е подготвил изключително интересна и изобилстваща от събития програма: - От 10:00 до 17:00 часа за най-малките посетители ще има забавно и увлекателно ателие „Оцвети своя герой\". Те ще могат да оцветяват героите на българския анимационен сериал „Златната ябълка\".  - От 14:00 часа в Пленарна зала ще има прожекция на пилотния епизод на българския анимационен филм „Златната ябълка\". - От 13:00 до 24:00 часа авторите на две български настолни игри, вдъхновени от родния фолклор и традиции - „Дръж се, Земьо\" и „Кукер\" ще демонстрират прототипи на игрите.- От 18:00 до 24:00 часа посетителите на музея ще могат да изпитат своите знания с играта „Тайните на българската история\". Тези, които първи отговорят вярно на въпросите ще бъдат наградени. - От 18:30 часа и от 19:30 часа в двора на музея всички любители на българския фолклор и народни танци ще могат да се включат в хороводни ателиета, водени от хореограф. Ще бъдат представени хора с показване, разучаване и изиграване от различни етнографски области в България. - От 19:00 до 24:00 часа ще има прожекция на документалния филм „Резиденция Бояна\" в Пленарна зала.- От 20:30 часа в градината на НИМ музикалният проект „Тъпани и гайди\" ще изпълни на живо завладяващ и истински родопски фолклор преплетен с австралийско диджериду и перуански кахон.Освен постоянните експозиции в НИМ, временните изложби, които ще могат да бъдат разгледани на 18-ти май са „Съкровищата на Земята\",  „Мозайка на занаяти\" и „Старото злато - магия и символика\". В Детския музейно-образователен център на НИМ всички любознателни малчугани ще могат да се включите в ателиетата „О писменехь\", \"Рисунки с пясък\" и \"Чудодейно измивало\" (правене на сапуни), \"Керамика\" (изработване на глинени съдове на грънчарско колело), в часовете от 10:00 до 22:00 часа. Такса за участие в 1 ателие - 8 лв./участник; в 2 ателиета - 14 лв./участник.  Поредицата от събития в рамките на Международния ден на музеите и Европейската нощ на музеите ще представи миналото, настоящето и бъдещето на българските традиции. От 9:30 на 18-ти май до 00:00 ч. на 19 май входът за музея ще е свободен. Партньори на детското ателие „Оцвети своя герой\" и играта „Тайните на българската история\" са Faber-Castell.  ", "date": "2019.05.15", "title": "Музеите с безплатен вход тази събота, заради Европейската нощ на музеите"}
{"url": "http://www.cross.bg/zhelyazkov-varna-pristanishte-1604271.html", "text": "/КРОСС/ Развитието на Варна-Запад като инфраструктура за контейнерен и фериботен терминал и на Варна-Изток като зона за обществен достъп и круизен туризъм, трябва да се планира в добра координация. Това заяви министърът на транспорта, информационните технологии и съобщенията Росен Желязков по време на работно посещение във Варна.Той припомни, че Генералният план за пристанище Варна се разглежда от междуведомствен съвет. Министър Желязков бе категоричен, че решението трябва да бъде взето в пълно взаимодействие с местната власт, обществеността на града, синдикатите и работещите в пристанището.„В момента върви голям проект за удълбочаването на каналите на Варна-Запад, който ще подобри възможностите за развитието му като контейнерен и фериботен терминал, както и увеличаване обема на насипните товари. Това е голяма инвестиция, заложена в държавния бюджет\", припомни министърът. Той добави, че от друга страна, Варна-Изток в източната си част, се развива като зона за обществен достъп, за почивка, круизен туризъм и за яхтено пристанище.По време на посещението си, министър Желязков направи инспекция на въведените в експлоатация съоръжения в Българския морски квалификационен център. „Досега са инвестирани 1 милион лева в оборудване за обучение и предстои да бъдат вложени още 1 милион лева\", каза министър Желязков. По думите му, средно 3000 морски лица от България и чужбина се обучават в центъра. ", "date": "2019.05.15", "title": "Министър Росен Желязков: Търсим консенсус за развитието на пристанище Варна"}
{"url": "http://www.cross.bg/kraya-godishna-miliarda-1604273.html", "text": "/КРОСС/ Парите на гражданите по сметки се увеличават стабилно, но броят на самите сметки намалява незначително. В депозити българите държат 52,3 милиарда лева в края на март 2019 г., съобщава БГНЕС. Това показва ръст от 9,8% на годишна база. Общият брой на депозитите на домакинствата и нетърговските организации, обслужващи домакинствата /НТООД/ в края на първото тримесечие на тази година е 9,615 млн. лв., като те намаляват на годишна база. Депозитите на нефинансовите предприятия в края на март са 596 хиляди броя, което представлява спад от 4,6% спрямо края на същия месец на 2018 г. Размерът на тези влогове е 23,365 милиарда лева.Така общо депозитите на домакинствата и нефиннасовите предприятия възлизат на сумата от 75,733 милиарда лева, което представлява ръст от 8,6% на годишна база.В същото време се наблюдава стабилен ръст на кредитите, които взимат домакинствата и НТООД. Обемът им на годишна база нараства с 11%, достигайки 22,170 милиарда лева в края на март 2019 г. Кредитите на нефинансовия сектор в края на първото тримесечие на тази година възлизат на 33,367 милиарда лева, което е ръст от 5,4% на годишна база. ", "date": "2019.05.15", "title": "Домакинствата имат по сметки 52 млрд. лв."}
{"url": "http://www.cross.bg/bulgariya-iioncheva-modeva-1604272.html", "text": "/КРОСС/ „Да върнем младите в България с номер 18, на 26-ти май\". Това призова  водачът на листата на \"БСП за България\" за предстоящите евроизбори Елена Йончева на среща с граждани в Монтана. Тя обясни, че България се срива демографски, всяко 10-те село у нас изчезва. Йончева допълни, че  има данни, че скоро ще се превърнем в демографска пустиня - 60% от територията на страната ни да бъде населена от по- малко от 10 души  на квадратен километър. „Какво може да се направи срещу това? Трябва да има работеща икономика. Трябва да има политика към младите семейства и ние можем да го постигнем\", категорична бе водачът на листата на левицата. Като мерки, заложени от БСП, тя посочи семейното подоходно облагане; да бъдат намалени данъците за работещи семейства с деца с по 50 лв. на дете; за всяко второ и трето дете да бъдат давани по 6400 лв.; безплатни детски градини, да се оказва помощ при покупка на първо жилище. „Трябва са има и стимули за малкия и средния бизнес - да се oлекоти тежкият разрешителен режим за започване на бизнес\", обясни тя. По думите й заплатите у нас трябва да са съпоставими с европейските спрямо местния стандарт и местната покупателна способност- левицата ще се бори за общ стандарт за минимална европейска заплата и пенсия. Не на последно място тя подчерта, че за да останат младите у нас, трябва да има качествено здравеопазване и образование. „60% от българите, които днес завършват средно образование, са функционално неграмотни. За да се справим с това, предлагаме на първо място парите да не следват ученика и да има един учебник по един предмет\", коментира Йончева. В сферата на здравеопазването тя подчерта,че основното е здравеопазването да не е бизнес, болниците да не са търговски дружества, да се намали ДДС за лекарствата. „Искаме да останем тук и да живеем и да се трудим в България. Искаме нашите роднини да се върнат от чужбина. Те обаче няма да се върнат, докато нямат възможност да се реализират тук и да живеят нормален живот. Трябва да сложим край на тази криминалната диктатура на ГЕРБ- като излезем на 26-ти май и гласуваме с номер 18. Така ще започне възстановяването на България\", заяви Елена Йончева.Проф. Мариела Модева: Силата да постигнем промяна е във всички нас „Силата да постигнем промяна е във всички нас\", заяви проф. Мариела Модева. Тя подчерта, че българският народ се надига и иска да вземе съдбата си в свои ръце,  за да има своя глас в Европа. „Не е нормално градовете, като Лом, да са в нищета, да има безработица и да се обезлюдяват, при условие, че ЕС прие Дунавската стратегия, че имаме програми за трансгранично сътрудничество. Не е нормално Северозападна България да е най-бедният регион в Европа, при условие, че има стратегия за регионите на ЕС за изравняване на стандарта на живот\", категорична бе проф.  Модева. Тя подчерта, че левицата залага на грижа за всички поколения в България, равнопоставеност с другите европейски народи, младежка гаранция, която да е 5 млрд. евро и възрастта да се покачи до 30 години, детска гаранция, за да има защита за всяко дете, право на образование и нормално равнище на живот, да няма социално изключване.По- рано през деня Елена Йончева и проф. Мариела Модева посетиха гр. Лом и се срещнаха с граждани. Там те посетиха  едно от първите читалища в България  „Постоянство 1856\". На срещите присъстваха областният председател на БСП-Враца Ивайло Лилов, областният председател на БСП-Монтана Пламен Младенов, както и народните представители от региона Атанас Костадинов и Илиян Тимчев.", "date": "2019.05.15", "title": "Eлена Йончева: Да върнем младите в България с номер 18, на 26-ти май"}
{"url": "http://www.cross.bg/hymanitarna-pomosht-iiemen-1604270.html", "text": "/КРОСС/ България ще предостави хуманитарна помощ за справяне с хуманитарните кризи в Сирия и Йемен в размер на 293 375 лв., реши правителството на днешното заседание. Финансирането ще бъде осигурено от средствата по бюджета на Министерството на външните работи, предназначени за развитие и хуманитарна помощ.От средствата най-голям дял ще бъде насочен към Сирия и региона, в които има голям брой сирийски бежанци - там ще бъдат разпределени 195 583 лв. На Йемен ще бъде отпусната помощ в размер от 97 792 лв.Предоставената от българската страна хуманитарна помощ е част от усилията на международната общност за подпомагане на региона и подобряване на условията на живот на населението. Средствата ще бъдат използвани от Службата на ООН за координация на хуманитарните дейности и Световната продоволствена програма.", "date": "2019.05.15", "title": "Правителството отпусна хуманитарна помощ на Сирия и Йемен"}
{"url": "http://www.cross.bg/printz-kembridzh-hari-1604274.html", "text": "/КРОСС/ Принц Уилям и съпругата му, херцогинята на Кембридж Катрин, са посетили новородения си племенник Арчи Харисън Маунтбатън-Уиндзор - първородният син на принц Хари и херцогинята на Съсекс Меган, пише в. \"Дейли експрес\", цитиран от БТА. Херцозите на Кембридж са посетили херцозите на Съсекс и новородения им син в резиденцията им Фрогмор хаус в Уиндзор във вторник следобед, след завръщането на принц Хари от Оксфорд. Трите деца на принц Уилям и херцогинята на Кембридж Катрин не са придружавали родителите. Говори се обаче, че принц Джордж, принцеса Шарлот и принц Луи с нетърпение очакват момента, когато ще се запознаят със своя братовчед. Междувременно изданието съобщи, че по време на един от ангажиментите си в Оксфорд - посещение на детска болница, принц Хари не е скрил радостта от новата си роля на баща. Разговаряйки с родители, гордият татко е споделил, че свиква с бащинството и вече не може да си представи живота без своя син.", "date": "2019.05.15", "title": " Уилям и Кейт са посетили новородения си племенник"}
{"url": "http://www.cross.bg/pristignal-ybiiistvo-suprygata-1604262.html", "text": "/КРОСС/ 30-годишен мъж е заподозрян в закана за убийство към съпругата си, с която били разделени. Това съобщиха от силистренската полиция.Вчера жената се намирала в Дулово, където мъжът пристигнал, отправил ѝ закана за убийство и насила я отвел с автомобила си в селище в съседна област.Случаят е поет от пристигнал на адреса полицейски екип. Образувано е досъдебно производство. ", "date": "2019.05.15", "title": "Разярен мъж отвлече съпругата си "}
{"url": "http://www.cross.bg/seriozni-lokomotiv-botev-1604258.html", "text": "/КРОСС/ Полицията в София предприема сериозни мерки заради футболната среща тази вечер между пловдивските отбори на Ботев и Локомотив за Купата на България. За да се избегне струпване на фенове в центъра на столицата, вратите на Националния стадион \"Васил Левски\" ще бъдат отворени в 16.30 часа.За привържениците на двата отбора са обособени паркинги. За феновете на Ботев е предвидено да имат възможност да паркират на ул.\"Кирил Видински\", а за привържениците на Локомотив - на площада пред храм-паметника „Св. Александър Невски\". ", "date": "2019.05.15", "title": "Полицията предприема сериозни мерки заради финала за Купата на България "}
{"url": "http://www.cross.bg/zdraveopazvane-detskoto-ivan-1604261.html", "text": "/КРОСС/ „С Постановление Министерският съвет днес отпусна 3,450 млн. лв. за подобряване на детското и майчино здравеопазване в страната. С 1,250 млн. лв. ще бъдат закупени 15 апарата за дихателна реанимация и 50 кувьоза за нуждите на педиатричната болнична помощ, като апаратурата е предназначена за общински и държавни лечебни заведения. За дейностите по Националната програма за подобряване на майчиното и детско здравеопазване 2014-2020 са одобрени 2,2 млн. лв., от които 1,7 млн. лв. са за СБАЛДБ „Проф. д-р Иван Митев\", която се очертава като основен здравно-консултативен център и ядрото на новата комплексна детска болница. Останалите 500 хил. лв. са предназначени за 30 здравно-консултативни центрове за майчино и детско здраве\". Това заяви министърът на здравеопазването Кирил Ананиев на брифинг след днешното правителствено заседание.Началникът на Клиниката по неврология в СБАЛДБ „Проф. д-р Иван Митев\" проф. Иван Литвиненко подчерта пред журналисти: „За дългия професионален път, който имам, мога да кажа, че това е правителството, което за първи път показва не само на думи, но и с реални действия подпомагане и подкрепа за детското здравеопазване\". Постигнатият резултат удовлетворява всички, защото той е решение на натрупвани от години проблеми. С част от отпуснатите средства ще бъде закупена апаратура за неинвазивно дихателно подпомагане, както и кувьози. Количествената необходимост е пресметната така, че да няма недостиг и всички отделения и клиники да могат да изпълняват в пълен обем неонатологична дейност. По този начин ще бъде осигурен най-критичният сегмент от детското здравеопазване, а именно неонатологичната помощ, с оглед на факта, че с напредването на репродуктивната медицина все повече деца се раждат преждевременно и имат нужда от тази специфична грижа. Това стана ясно още от думите на проф. Литвиненко.По отношение на детската болница „Проф. д-р Иван Митев\" той посочи, че вече са в ход преговорите за диференциране на клиничните пътеки за деца от тези за възрастни. Коригирането и повишаването цените на педиатричните пътеки ще подпомогне значително педиатричните структури на лечебните заведения, в т.ч. и специализираната детска болница. Отпуснатите средства ще бъдат разходвани по най-рационалния начин, без да се пести от диагностиката и лечението на децата, като успоредно с това повишаването на работната заплата е предпоставка за привличането на нови кадри и за задържането на настоящия персонал, коментира още проф. Литвиненко. Според него по този ще се преустанови тенденцията млади лекари и добре подготвени кадри да търсят реализация извън страната, вместо да бъдат полезни на българските деца.В отговор на журналистически въпрос относно Методиката за формиране и разпределение на разходите за персонал в системата на здравеопазването министър Кирил Ананиев посочи, че тя е готова и по искане на Българския лекарски съюз им е предоставена за разглеждане. Веднага след като съсловната организация върне становище на министерството, методиката ще бъде обсъдена в отрасловия съвет по здравеопазване, а впоследствие ще бъде и публично представена.... ", "date": "2019.05.15", "title": "3, 450 млн. лв. отпусна правителството за детското и майчино здравеопазване   "}
{"url": "http://www.cross.bg/finansovi-fondovete-posrednitzi-1604257.html", "text": "/КРОСС/ Фонд на фондовете откри състезателна процедура с договаряне за възлагане на обществена поръчка с предмет „Изпълнение на финансов инструмент - Портфейлна гаранция с таван на загубите за микрокредитиране\", финансиран със средства по Оперативна програма „Развитие на човешките ресурси\" 2014-2020 (ОПРЧР), съфинансирана със средства от Европейския социален фонд. Портфейлната гаранция покрива до 80% от кредитния риск на финансовия посредник по всеки микрокредит, включен в гарантирания портфейл, съобщиха от държавната финансова институция „Фонд мениджър на финансови инструменти в България\", известна като Фонд на фондовете . Потенциални финансови посредници са кредитни и финансови институции, които имат право да предоставят финансиране под формата на кредити, заеми и/или лизинги на територията на България. Фондът на фондовете ще избере финансови посредници, които от своя страна ще предоставят микрокредити на допустими крайни получатели - начинаещи предприятия, в които влизат стартъпи на лица от уязвими групи: безработни повече от шест месеца, младежи на възраст до 29 г. и лица с увреждания, както и социални фирми. Бюджетът на финансовия инструмент възлиза на 20 млн. лева, който ще бъде разпределен в осем обособени позиции. Очакваната обща сума на микрокредитите за крайни получатели е 100 млн. лв., като максималният размер на заем, предоставен на допустим краен получател е 97 791 лв. или 50 хил. евро. От Фонда на фондовете напомнят, че изпълнението на финансовия инструмент има за цел да подобри достъпа до финансиране на целевите групи крайни получатели, като предоставя финансиране при по-благоприятни лихва и/или ниво на обезпеченост по кредитите. С микрокредитите ще се финансират дейности, свързани с придобиване на материални и нематериални активи, работен капитал във връзка с развитие или разширяване на дейности на предприятието или самонаетото лице. Средствата ще се влагат за развитие и повишаване на уменията на работници и служители, или на предприемача в случай на самостоятелна заетост. Финансовият продукт ще допринесе за намиране на устойчиви решения, които са свързани с насърчаване на социалното включване, намаляване на бедността, насърчаване на предприемачеството и постигане на по-висока и по-качествена заетост. От ведомството, ръководено от Светослава Георгиева , уточняват, че заинтересованите финансови посредници могат да подават заявления за участие до 18.00 часа на 26 юни 2019 г. Investor.bg припомня, че Фондът на фондовете управлява средствата от 1,2 млрд. лева по четири оперативни програми: ОП \"Развитие на човешките ресурси\", ОП \"Иновации и конкурентоспособност\", ОП „Околна среда\" и ОП „Региони в растеж\". Основната му дейност е структурирането и управлението на финансови инструменти, съфинансирани от Европейските структурни и инвестиционни фондове, през програмния период 2014-2020. Финансовите инструменти са алтернативен начин на финансиране на безвъзмездната помощ, който придобива все по-важна роля в бюджета на Европейския съюз. Насочени към проекти, които потенциално биха могли да започнат да се самоиздържат, те осигуряват инвестиционна подкрепа чрез заеми, гаранции или дялово участие. Финансовите инструменти дават възможност за възвръщане (рециклиране) на средствата, които могат да бъдат използвани повторно. Фонд на фондовете избира финансови посредници - банки, фондове, кредитни и други финансови институции. От своя страна избраните финансови мениджъри мобилизират допълнителен частен капитал и значително увеличават публичния ресурс, който чрез тях достига до крайните получатели. Всички средства, предвидени по оперативните програми за финансовите инструменти, са обединени в общ Фонд на фондовете , като ФМФИБ ЕАД е дружеството, коeто го управлява.", "date": "2019.05.15", "title": "Фонд на фондовете търси посредници за микрокредити с гаранция за социални стартъпи "}
{"url": "http://www.cross.bg/kareras-hose-sofiiiskata-1604291.html", "text": "/КРОСС/ 10000 щастливци бяха свидетели на  концерта на Хосе Карерас с оркестъра на Софийската опера и балет на 11 май в зала „Арена Армеец\", който продължи три часа.Неслучайно оперната легенда Хосе Карерас избра за свой партньор оркестъра на Софийската опера и балет, оркестър, който има богата  история  не само с най-големите български диригенти, но и под палката на много известни световни диригенти,  в грандиозни постановки в големи зали и под открито небе.Оркестърът участва  в исторически спектакли и концерти с велики оперни певци като Мирела Френи и Николай Гяуров, Анна Томова-Синтова, Райна Кабаиванска, Гена Димитрова, Никола Гюзелев, Красимира Стоянова и др. Ще припомним  бляскавите изяви с Пласидо Доминго, Монсерат Кабайе, Елена Образцова, Агнес Балца, Хуан Понс и други звездни артисти.Оркестърът на Софийската опера и балет бе предпочетен и за един изключителен концерт с Пласидо Доминго на огромния площад в свещения град - Сантяго ди Компостела, когато светът посрещаше новото хилядолетие на това духовно  място.Хосе Карерас избра оркестъра на Софийската опера и балет в това свое сбогуване с българската публика, защото е убеден, че само с него ще може да сподели своята емоция с хилядната публика. Той и екипът му репетираха четири дни в Операта. В бенефиса  участва и Росен Ненчев, солист на първия ни оперен театър. Младият певец е  познат на Хосе Карерас. Той е  сред участниците във втория и трети майсторски клас (2017 и 2018 г.) на Карерас в Пезаро, Италия.Докато репетираше в театъра, великият испански певец прие поканата  на директора на Операта - академик проф. Пламен Карталов, да  направи майсторски клас във водещия ни оперен театър през идващия сезон.След майсторските класове, водени от световните прими в Операта - Райна Кабаиванска, Красимира Стоянова и Анна Томова Синтова, Хосе Карерас ще бъде следващата  знаменитост, която ще помага на младите таланти да осъществят мечтата си за кариера  на оперната сцена.Операта дава винаги шанс на прохождащите оперни певци и отваря вратите си за тяхното израстване на сцената. Ръководството на първия ни оперен театър представи най-младите си солисти на Коледен концерт през 2017 година.  Това са Ангел Антонов, Емил Павлов, Калин Душков, Росен Ненчев, Валентин Ватев, Николай Войнов, Стефан Димитров. Всички те са участници в майсторския клас на голямата наша певица Красимира Стоянова в „Аполония\"-2017г. Най-младите солисти пяха на премиерата  на „Янините девет братя\" от Любомир Пипков в Софийската опера. ", "date": "2019.05.15", "title": "Хосе Карерас с майсторски клас в Софийската опера"}
{"url": "http://www.cross.bg/petkov-promeni-biser-1604302.html", "text": "/КРОСС/ Няма направени законодателни промени с цел отнемане на деца и никой не е имал намерение да прави такива. Направените изменения в някои закони са с цел предотвратяване на изоставянето на деца. Това заяви министърът на труда и социалната политика Бисер Петков, който даде брифинг във връзка с направените промени в законодателството, свързани със системата за закрила на детето. Изявлението му е във връзка с това, че след като категорично от страна на министър Петков, както и на премиера Бойко Борисов беше заявено, че не се работи по проекта на стратегия за детето, в публичното пространство се появиха тези, че през законодателството вече са направени промени, които да прокарват някои положения в проекта.\"Законодателството в областта на закрилата на детето почива на разбирането, че отговорността за възпитанието и отглеждането на децата е на техните родители и държавата има ролята да подпомага родителите в изпълнение на това задължение\", отбеляза министър Бисер Петков.Действащата рамка не се отклонява от това положение и не дава допълнителни права на социалните работници да се намесват в семейството, посочи Бисер Петков. ", "date": "2019.05.15", "title": "Петков: Няма направени законодателни промени с цел отнемане на деца "}
{"url": "http://www.cross.bg/grad-kapadokiya-podzemen-1604285.html", "text": "/КРОСС/ Най-големият подземен град в света, открит по време на реставрационни работи в крепостта Невшехир, скоро ще бъде отворен за посетители, съобщи кметът на града Расим Ари.Известна със своите приказни комини, пещерни църкви и подземни селища, Кападокия се готви да отвори нова подземна атракция за туристите, съобщи в. „Сабах\".Мястото се смята за съперник на Деринкую, най-големият изкопан подземен град в Кападокия, който може да приюти 20 000 души.Открит под замък от византийската епоха на хълма в Невшехир, обектът датира поне от ранните византийски времена. Според изследванията на учени от университета „Невшехир\", площта му е приблизително 460 000 квадратни метра. В изказване пред пресата кметът Ари каза, че подземния град ще бъде отворен за туристите, след необходимите изкопни и възстановителни работи. \"Това ще направи Кападокия една от най-големите туристически атракции в Турция,\" каза той.През 2013 г. строителни работници в замъка откриха входове към мрежа от коридори, стаи и тунели. След това археолози изследваха тунелите и обявиха, че са открили многоетажно селище с жилищни помещения, кухни, винарни, параклиси и стълбища, оказали се най-големият открит досега подземен град. ", "date": "2019.05.15", "title": "Най-големият подземен град в света отваря в Кападокия "}
{"url": "http://www.cross.bg/ybiiistvo-vuv-varna-zhertvata-e-vuzrastna-zhena-1604263.html", "text": "/КРОСС/ Възрастна жена е убита във Варна. Жертва на престъплението е на 74 години. Засега от полицията не дават повече информация за случая, който е на територията на Трето РУ.Криминалисти работят по разкриване на извършителя.Образувано е досъдебно производство, като действията по него се ръководят от прокурор от Окръжната прокуратура в града. ", "date": "2019.05.15", "title": "Убийство във Варна, жертвата е възрастна жена "}
{"url": "http://www.cross.bg/plikcheta-polietilenovi-zagora-1604264.html", "text": "/КРОСС/ Задържани са шест души на възраст между 17 и 36 г. от Стара Загора и 26-годишна жена от Асеновград след акция на полицията, свързана с притежание и разпространение на наркотици.при извършен обиск, в две от тях са намерени 4 полиетиленови пликчета с метамфетамин. В хода на операцията е задържан и мъж на 56 г. от Стара Загора. Открити са 13 полиетиленови пликчета с метамфетамин и полиетиленово топче, съдържащо около 2 гр. марихуана.Извършено е претърсване в дома на мъжа, при което иззети още 20 гр. метамфетамин и 18 полиетиленови пликчета, съдържащи същото наркотично вещество.Всички са задържани за срок до 24 часа, а работата по случая продължава. ", "date": "2019.05.15", "title": "Полицейска акция  разкри група наркодилъри в Стара Загора "}
{"url": "http://www.cross.bg/kozhata-pregledi-profilaktika-1604244.html", "text": "/КРОСС/ Днес в цялата страна ще се проведат безплатни прегледи за профилактика на рака на кожата. Те са част от кампанията \"Евромеланома 2019\", която се провежда у нас за 14-а поредна година.Повече от  14 млн. европейски граждани прекарват 2/3 от работния си ден на открито и са потенциално застрашени от рак на кожата, сочи статистиката. За намаляване на риска специалистите препоръчват целогодишно използване на препарати за слънцезащита, избягване на солариумите и чести прегледи.Най-застрашени са хората с по-светъл цвят на кожата. Те трябва да свикнат да се проверяват сами, съветва дерматологът проф. Николай Цанков:\"Всеки трябва да оглежда бенките си един път месечно. На 6 месеца или един път годишно е добре да се направи проверка от дерматолог\".В тазгодишната кампания ще се включат над 250 специалисти в 42 български града, съобщи доц. Развигор Дърленски:\"Пълният списък на градовете и на лекарите, които ще преглеждат, заедно с техните телефони, мейл адреси, начини на записване на час, са оповестени на сайта на Българско дерматологично дружество. Той е www.bg-derm.org\". ", "date": "2019.05.15", "title": "Безплатни прегледи за профилактика на рак на кожата в цялата страна "}
{"url": "http://www.cross.bg/blymburg-georgieva-evropeiiskata-1604255.html", "text": "/КРОСС/ На неформалната среща на върха в румънския град Сибиу лидерите на ЕС са обсъдили възможността настоящия изпълнителен директор на Световната банка Кристалина Георгиева да бъде следващият председател на Европейската комисия. Това съобщава агенция Блумбърг, като се позовава на двама информирани източници.Георгиева е бивш заместник-председател на Комисията и еврокомисар по бюджета между 2014а и 2016-а година.Блумбърг уточни, че тя е член на дясноцентристкия алианс, на когото прогнозите дават най-много места в следващия Европейски парламент, което може да увеличи шансовете на нейната кандидатура.„Много правителства в ЕС са на мнение, че поне един от големите постове в европейските институции трябва да бъде на жена за първи път и настояват да бъде представена Източна Европа\", пише агенцията.Тя не посочва как може да бъде заменен водещият кандидат на Европейската народна партия (ЕНП) Манфред Вебер, който е предложен за шеф на Еврокомисията. ", "date": "2019.05.15", "title": "Блумбърг: Лидерите на ЕС са обсъждали Кристалина Георгиева за шеф на ЕК "}
{"url": "http://www.cross.bg/godina-trimesechie-purvoto-1604260.html", "text": "/КРОСС/ Брутният вътрешен продукт на България се повиши през първото третото тримесечие на 2019 година с 1,1% спрямо последното тримесечие на преходната година, когато нарасна с 0,8%, като на годишна база икономическият растеж се ускори до 3,4% от 3,2% в края на 2018-а, показва експресна оценка на Националния статистически институт (НСИ).Това представлява най-солидното повишаване на БВП на тримесечна база от края на 2016 година насам, докато експанзията на годишна база се върна на нейното ниво от второто тримесечие на 2018-а година.Според експресната оценка на НСИ за първото тримесечие на 2019 година брутният вътрешен продукт в номинално изражение възлиза на 23,884 млрд. лева, а реализираната добавена стойност е в размер на 20,301 млрд. лева.Най-голям дял в БВП отново заема крайното потребление (цели 83,9% от БВП), което в стойностно изражение възлиза на 20,042 млрд. лева. През първото тримесечие на настоящата година бруто капиталообразуването е за 3,820 млрд. лева и формира 16,0% от БВП на страната. ", "date": "2019.05.15", "title": "НСИ: Ускоряване на икономическия растеж до 3,4% през първото тримесечие на годината "}
{"url": "http://www.cross.bg/delon-zheni-aktyor-1604259.html", "text": "/КРОСС/ Филмовият фестивал в Кан започна на фона на разправия около решението да бъде почетен ветеранът на френското кино Ален Делон.Холивуд, една от американските лоби групи начело на движението #MeToo във филмовата индустрия, не одобряват решението на френския актьор да бъде дадена почетна Златна палма. Онлайн петиция, събрала около 18 000 подписа, призовава за стопиране на наградата за Делон и обявява 83-годишния актьор като \"расист, хомофобски женомразец\", съобщава АФП.Мелиса Силвърстейн написа, че е ужасена от това, че Кан ще почете Делон, тъй като той \"публично е признал, че е удрял жени и твърди, че е против природата някой да е гей\". Тя добавя, че Делон е близък като начин на мислене с „расисткия и антисемитски Национален фронт\", който е основан от неговия дългогодишен приятел Жан-Мари Льо Пен.Делон призна, че е удрял жени през ноември, когато беше разпитан по френската телевизия за искове за домашно насилие от отчуждения си син Ален-Фабиен Делон. \"Ако един шамар е мъжкарско, то аз съм мачо\", каза Делон, добавяйки, че жени са го удряли и че никога не е \"размазвал\" жена. Синовете му също потвърдиха слуховете за насилие от страна на Делон срещу тях и срещу майка им.Директорът на фестивала в Кан Тиери Фремо защити Делон, като каза, че ще бъде зачетено творчество на френския актьор, а не възгледите му. „На Ален Делон му е позволено да си мисли, каквото си иска\", каза той пред АФП.Миналата година фестивалът обеща, че \"трябва да има нулева толерантност към сексуалния тормоз или злоупотреба от всякакъв вид\" на фона на протестите, водени от Кейт Бланшет на повече от 80 холивудски звезди и жени режисьори.", "date": "2019.05.15", "title": "Движението MeToo е против почетна Златна палма за Ален Делон "}
{"url": "http://www.cross.bg/zdravkov-beshe-toplofikatziya-1604247.html", "text": "/КРОСС/ До края на месец май се очаква да приключи мащабният ремонт на ул. \"Граф Игнатиев\", обяви главният архитект на София Здравко Здравков пред БНТ.„Качеството на ремонтите изцяло зависи от няколко фактора -проектна документация, строителен надзор и качество на изпълнителите. Очевидно, все някъде в някое от тези три звена нещо е скъсано. Още от 2013 г ние сме в една ситуация да обясняваме на хората проекта с най малките му детайли\", коментира арх. Здравков.„Желанието ни е до края на месец май да приключим работа по ремонта на \"Граф Игнатиев\". Сериозна е мобилизацията на обекта, има доста забележки, които трябва да бъдат отстранени. Нашето желание е ремонтът да бъде изпълнен качествено и да удовлетворява и нас като възложител на проекта\", допълни той.Относно удължените срокове за ремонт на централните улици \"Шести септември\" и \"Иван Вазов\" заради подмяна на инсталация на дружеството \"Топлофикация\", Здравков беше категоричен, че вината за това е именно на компанията.„В момента, в който започнаха ремонтите, се оказа, че трябва да се промени и шахта на \"Топлофикация\" на кръстовището на \"Иван Вазов\" с \"Шишман\". Оперативен център беше направен още преди две години, имахме срещи със \"Софийска вода\", ЧЕЗ и \"Топлофикация\", на които беше заявено, че няма да се правят ремонти. Аз като главен архитект, не се занимавам с координацията на процеса, но те заявиха, че няма да правят ремонти\", каза още архитектът. По думите му в момента тече конкурсът за ремонт на пл. \"Света Неделя\", за който има 14 кандидати. „Апелирам дебата да бъде в ранна фаза на конкурсите\", подчерта архитектът.Относно Борисовата градина, той беше категоричен, че спечелилият проект на арх. Ковачев е най-консервативен и предвижда запазване изцяло на съществуващото в парка.По темата за строителството на два небостъргача в София, арх. Здравков заяви, че такава сграда в квартал \"Стрелбище\" няма да има и теренът е отреден за озеленяване. По въпроса за спорната сграда в \"Лозенец\", той обясни, че казусът е от 2007 г., издадена е заповед за спиране на строежа от ДНСК, която собственикът обжалва и сега предстои съдебен процес.„Не ми оказват натиск, но трябва да се отбележи, че материалният интерес към жилищното строителство в София е огромен и всеки инвеститор има интерес да получи по-бързо своите документи\", заяви арх. Здравков. ", "date": "2019.05.15", "title": "Арх. Здравко Здравков: Ремонтът на „Граф Игнатиев“ трябва да приключи до края на май"}
{"url": "http://www.cross.bg/deteto-strategiya-nyama-1604250.html", "text": "/КРОСС/ Национална стратегия за детето 2019-2030 няма, заяви премиерът Бойко Борисов преди началото на правителственото заседание. Борисов нареди на социалния министър Бисер Петков всяка сутрин да излиза и да казва, че такава стратегия за детето няма.Вицепремиерът Томислав Дончев допълни, че появилата се информация за неправомерно отнети деца от семействата им, е спекулация. ", "date": "2019.05.15", "title": "Премиерът Борисов: Национална стратегия за детето 2019-2030 няма "}
{"url": "http://www.cross.bg/borisov-boiiko-myasto-1604251.html", "text": "/КРОСС/ Няма по-добро място за живеене по света от ЕС, казва българският премиер Бойко Борисов в обширно интервю за британското издание „Гардиън\". В подзаглавие във вестника взелият интервюто Шон Уокър отбелязва, че Бойко Борисов хвали дори Тереза Мей, но отговаря с по-голяма неохота на въпроси за корупцията.Във време, когато някои политици в Централна и Източна Европа печелят от враждебността си към Брюксел, българският Бойко Борисов поема различен път, целящ да спечели благоразположението на Европа чрез обаяние и ласкателство, пише „Гардиън\". Заявявайки, че е бил навсякъде по света и може да каже, че няма по-добро място за живеене от ЕС, Борисов е внимателен да не критикува никой от европейските си колеги.Дори Тереза Мей, разочаровала много европейски лидери след две години „напред и назад\" с Брекзит, получава положителна оценка. „Виждам всичките усилия, които Тереза Мей наистина полага, за да изложи своите аргументи пред всички останали 27 страни-членки, които оспорват доводите ѝ. Не бих желал да съм на нейно място. Но тя се бори твърдо\", казва Бойко Борисов в интервюто.Запитан за различните виждания за бъдещето на Европа, изразени от френския президент Еманюел Макрон и унграския му колега Виктор Орбан, Борисов отговаря:„Ние имаме българска визия. Някои аспекти съвпадат с вижданията на Макрон или Орбан, други не съвпадат\". Шон Уокър пише, че Борисов се е подразнил от въпросите за корупция и реагира срещу твърденията, че не отговаря на въпроси на критични местни медии.„Няма нито една медия, която да не е правила интервю с мен, и няма тема, която да не са обсъдили с мен\", изтъква Борисов. ", "date": "2019.05.15", "title": "Борисов пред \"Гардиън\": Няма по-добро място за живеене по света от ЕС "}
{"url": "http://www.cross.bg/rihter-magnityd-dulbochina-1604248.html", "text": "/КРОСС/ Земетресение с магнитуд 2,7 по скалата на Рихтер е регистрирано на територията на България, в Благоевградска област.Земният трус е усетен в 9,15 ч. тази сутрин с епицентър на 7 км източно от Белица, на 46 км източно от Благоевград и на 88 км южно от София, с дълбочина 19 км, уточниха от Европейския сеизмологичен център.Според Геофизичния институт на БАН земният трус е с магнитуд 3 по Рихтер с епицентър край село Баня, Разложко, с дълбочина 15,6 км. Няма данни за материални щети. ", "date": "2019.05.15", "title": "Трус с магнитуд 3 по Рихтер край разложкото село Баня"}
{"url": "http://www.cross.bg/taneva-desislava-ministur-1604253.html", "text": "/КРОСС/ Ще има промени в политическия екип, това са нормални неща, заяви новоизбраният земеделски министър Десислава Танева. Веднага след като депутатите одобриха кандидатурата ѝ, Десислава Танева увери, че Иванка Багдатова-Мизова, чийто телефонен номер беше посочен в обява за къща за гости, ще бъде освободена от поста заместник-председател на ДФ „Земеделие\".Според Десислава Танева няма нищо изненадващо в нейния избор за министър, защото през целия си професионален път се е занимавала само със земеделие.„Има много проблеми, репутационни проблеми и с тях трябва да се справяме и да ги решаваме\", подчерта тя и увери, че в работата си ще следва единствено политиките на диалог и планиране, както и предизборната програма на партията ѝ и коалиционното споразумение.На въпроса какви ще бъдат първите и действия като министър, тя отговори кратко: „Ежедневните проблеми на българските земеделци\".Заемайки поста обаче, Танева очаква и атаки срещу нея, напомняйки, че се намираме в условията на предизборна кампания.„Животът ми е свързан само със земеделие, била съм в частния сектор 14 години. Имам ясно декларирани доходи. Да, те бяха значително високи, особено за времето си, да не говоря за възрастта ми, но всичко е декларирано. Знае се къде живея, какво съм придобила\", заяви още новоизбраният министър.Засега не е ясно кой ще заеме мястото на Танева в парламента, както и кой ще оглави ръководената от нея земеделска комисия. ", "date": "2019.05.15", "title": " Десислава Танева: Ще има промени в политическия екип "}
{"url": "http://www.cross.bg/predpriemachestvoto-ychastie-konkyrsa-1604254.html", "text": "/КРОСС/ Министерство на икономиката отправя покана към всички публични институции - национални, регионални и местни, с проекти в подкрепа на предприемачеството, да участват в конкурса Европейски награди за насърчаване на предприемачеството. Допустими за участие са и проекти, реализирани чрез публично-частно партньорство между публичните органи и неправителствени организации, университети, бизнес организации и представители на бизнеса. Проектите трябва да бъдат в областта на някоя от изброените по-долу категории и да имат две годишна история с отбелязан напредък.Европейските награди за насърчаване на предприемачеството са конкурс целящ да отличи най-успешните и оригинални проекти, реализирани на национално, регионално и местно ниво, в подкрепа на предприемачеството, предприемаческите умения, мислене и култура, подобряването на бизнес средата, интернационализирането на бизнеса и ефикасното експлоатиране на ресурсите.Конкурсът се провежда ежегодно и има два етапа - национален и европейски. За да продължат участие на европейския етап, кандидатите трябва първо да са преминали успешно през селекция в собствената си страна. На национално равнище, от българско жури под ръководството на Министерството на икономиката, ще бъдат отличени две кандидатури в две отделни категории, които ще бъдат наградени на специална Церемония през месец юни 2019г. и ще получат право на участие в европейския етап на конкурса.Крайният срок за участие в конкурса ще бъде удължен до 28-ми май 2019 г. Формуляра за участие и повече информация относно регламента на конкурса ще откриете на интернет страницата на Министерство на икономиката.Категориите, в които се присъждат Наградите са:-\tНасърчаване на предприемаческия дух;-\tИнвестиране в придобиването на предприемачески умения;-\tПодобряване на бизнес средата;-\tПодкрепа на интернационализирането на бизнеса;-\tПодпомагане развитието на „зелени\" пазари и ефикасното експлоатиране на ресурсите;-\tНаграда за отговорно и интегриращо предприемачество.Европейските награди за насърчаване на предприемачеството се провеждат от 2006г. Над 3400 проекта са участвали до момента и всички те са допринесли за създаването на хиляди нови фирми. Целта на Европейската комисия е да възнагради и постави във фокуса на публичното внимание най-значимите инициативи и дейности, предприети на национално, регионално и местно ниво, насърчаващи предприемачеството и малкия бизнес в Европа. В конкурса през 2018 г. участваха 32 държави с 56 проекта, които достигнаха до европейския финал.Снимка Архив ", "date": "2019.05.15", "title": "Стартират Европейски награди за насърчаване на предприемачеството"}
{"url": "http://www.cross.bg/informatziya-visshi-litza-1604256.html", "text": "/КРОСС/ Главният прокурор Сотир Цацаров изиска от председателя на ДАНС цялата налична в агенцията информация (включително и от финансовото разузнаване) относно банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности и недекларирани по съответния ред. Такава информация се изисква и за имущества, притежавани от лицата, както лично, така и чрез свързани или подставени лица.Публикуваме пълния текст на писмото на главния прокурор  . ", "date": "2019.05.15", "title": "Цацаров изиска от ДАНС информация за банкови сметки и офшорки на висши публични фигури"}
{"url": "http://www.cross.bg/pomosht-durzhavna-dopystima-1604236.html", "text": "/КРОСС/ Проектът за изграждане на завод за изгаряне на RDF-гориво не е получил одобрение за допустима държавна помощ.  Независимо от твърденията на управляващите Столична община той е на трупчета. Това заяви лидерът на БСП - София Калоян Паргов.Това, че има доклад за съответствие от \"Джаспърс\" не значи, че средствата по проекта са на разположение за усвояване, поради простата причина, че всеки проект, свързан с Оперативна програма „Околна среда и енергетика\" трябва да е получил разрешение, съгласно насоките на Съвета на Европа от 2014 г., за допустима държавна помощ. Това е задължително за всички страни-членки, които е трябвало да въведат тези насоки до 30 декември 2016 г. Към момента такова нещо не е факт в българското законодателство. До сега не е приета промяна на формите за държавна оперативна помощ, която да даде възможност на министъра на енергетиката да нотифицира и да получи одобрение за допустима държавна помощ в секторите \"Околна среда\" и \"Енергетика\".Според Калоян Паргов твърдението, че е сбърканата пътеката за кандидатстване за финансиране на проекта, се основава на факта, че при кандидатстване за финансиране по структурните фондове, в случая „Околна среда\", задължително към него трябва да бъдат приложени механизмите за държавна помощ, когато се касае за такава. А случая с инсталацията за изгаряне на RDF попада в обхвата на насоките за допустима държавна помощ по \"Околна среда и енергетика\", които са задължителни за всяка една страна-членка. \"Предвидените средства са одобрени по \"Джаспър\" за подпомагане, но не могат да бъдат усвоени, докато не се получи одобрение от Генерална дирекция \"Конкурентоспособност\" за допустимост на този вид инвестиционна държавна помощ . В следствие на което можем да кажем, че този проект се връща в изходно положение\", категоричен е Паргов.\"Първият етап от кандидатстването за финансиране, за който са отделени 4 години, не се е движел паралелно с необходимата процедура за допустима държавна помощ. Това време е загубено и трудно ще бъде наваксано от този момент нататък. Тоест проектът е в състояние на невъзможност за усвояване на средствата в обозримо бъдеще, без България да има одобрена процедурата от Генерална дирекция \"Конкурентоспособност\" за допустима държавна помощ в секторите „Околна среда\" и „Енергетика\", обясни Калоян Паргов.Той изтъкна, че искането за допълнителна информация към Столична община, де факто, е спиране на проекта. Докато не се отговори на всички европейски изисквания, не може да бъдат усвоени средствата. „Ако Столична община не се справи в нужните срокове, този проект не може да се състои\", убеден е лидерът на БСП - София.„Най-вероятно, този проект ще бъде обвързан от Генерална дирекция „Конкурентоспособност\" с искането на България за нотификация и одобрение на държавната помощ за оперативно подпомагане на производството на енергия от отпадъци и комбинирано производство. Това е записано в изменения Закон за енергетиката и срокът, в който министърът на енергетиката трябва да го приключи, е до 30 юни 2019 г., което е твърде скоро.\", констатира Калоян Паргов. ", "date": "2019.05.15", "title": "Калоян Паргов: Проектът за изграждане на завод за изгаряне на RDF не е получил одобрение за допустима държавна помощ"}
{"url": "http://www.cross.bg/bulgariya-evropa-stanishev-1604238.html", "text": "/КРОСС/ \"Има реален шанс Франс Тимерманс да стане президент на ЕК. 25 години президентът на Комисията е от ЕНП. След успешното представяне на социалистите, ще имаме най-вероятно девет премиера в Европейския съвет и единадесет еврокомисари в новия състав на ЕК. Нашата цел е да сформираме ново ляво-центристко мнозинство в ЕП. Това е нашата амбиция за промяна. Франс Тимерманс е много диалогичен и чува всички доводи и аргументи\", Това каза за БНТ, президентът на ПЕС и кандидат за евродепутат от \"БСП за България\" Сергей Станишев. Според него веруюто на Тимерманс е Европа да е силна и единна, а не разделена на силни началници и такива, които да изпълняват. \"Тези избори са ключови и хората ще кажат дали искат статуквото, или промяна. Това важи и за Европа. В България управлява ГЕРБ в коалиция с националистите, с подкрепата на ДПС, в голяма степен. Кой управлява в Европа? Същите - ЕНП с европейските консерватори и реформисти, които са националистически настроени и либералите. Еднакво е статуквото и тук, и там. Битката на БСП е за промяна в България, както и на европейските социалисти е за промяна на една социална България и Европа\", обясни той.Повишаване на доходите и борба с бедносттаСпоред президента на ПЕС няма да има националистическо цунами, както се опитват да ни убедят анализатори, но вероятно ще има ръст на националистическите партии и добави, че в Европа този тип формации  нямат обща цел и са в постоянни конфликти. \"Десните предадоха идеята за солидарността и единността и всеки да се чувства с по-добра перспектива. Те заложиха на пазара и макроикономическите механизми. Разрушиха социалната тъкан на много общества. Има огромно обедняване на хората в много страни. 42% от хората в България са под линията на бедността или живеят в тежки материални лишения, според НСИ. Необходимо е повишаване на доходите и борба с бедността\", каза още Сергей Станишев. Той припомни че манифестът на ПЕС - \"Нов социален договор за Европа\" е истински ляв документ, с конкретни социални мерки. \"Такава фундаментална промяна трябва да се случи и в ЕС, и в България\", отсече кандидатът за евродепутат от левицата. Той беше категоричен, че е работил и ще работи с всички български евродепутати по въпросите, които касаят българския национален интерес.Най-голямата заплаха за България е да бъдем изтласкани в периферията на Европа\"България е в ЕС. Нейното настояще и бъдеще е свързано с неговото развитие. Затова трябва да се борим той да бъде такъв, какъвто искаме и да го има - справедлив, със солидарност между страните, социален и да няма разделение на ядра и периферии в него. Това е най-голямата заплаха за България - да бъдем изтласкани в периферията.\"  По думите му, именно социалната политика е в основата на линията на евросоциалистите, и тя отговаря и на интересите на България, която е най-бедната страна в ЕС. Станишев добави още, че хората трябва да са в центъра на вниманието, а не корпорациите и пазарът. Според него има политически сили, които залагат в кампанията и политиката си на несигурността, и страховете на хората.Помолен да коментира ситуацията с оставката на земеделският министър Порожанов, Станишев заяви, че подобен акт би отпушил събраната негативна енергия. \"Хората са гневни, че институциите в страната не функционират достатъчно ефективно и прозрачно. В крайна сметка за какво са еврофондовете? Те са израз на европейската солидарност към България, да се помогне на страната ни, която е по-назад в социално, икономическо и инфраструктурно отношение да навакса и да се приближи до средния стандарт в ЕС. Когато има злоупотреба с еврофондове, това е скандално и трябва да има променени механизми на по-стриктен контрол, така че и европейските данъкоплатци да са сигурни, че парите им се използват по предназначение и реално да се помогне на икономиката ни\", обясни президентът на ПЕС. Според него у нас непрекъснато се говори за еврофондове, но реално те отивали в ръцете на един кръг от хора. \"21 години след членството ни в ЕС сме все на опашката. Значи имаме проблем тук - у нас\", заключи Сергей Станишев. ", "date": "2019.05.15", "title": "Сергей Станишев: Има реален шанс президентът на ЕК да е социалист"}
{"url": "http://www.cross.bg/deteto-detza-horata-1604237.html", "text": "/КРОСС/ Всеки министър си носи оставката в джоба. Когато премиерът му я поиска, министърът си я дава. Не мисля, че оставката на Румен Порожанов ще доведе до трусове и сътресения в управлението. Не мога да коментирам темата за скандалите с апартаментите и къщите за гости. Има си органи, които извършват проверки и те ще дадат цялата информация. Това каза в сутрешния блок на БТВ „Тази сутрин\" социалният министър Бисер Петков. Той коментира и темата за пенсионната реформа и преизчисленията на пенсиите. \"Промените в изчисляването на пенсиите няма да засегнат никой. Напротив, хората ще бъдат облагодетелствани. Промените дават право на хората да избират до 1-и януари 2021 година по коя методика да се изчислява индивидуалният им коефициент и съответно размерът на пенсията - по т.нар. нова - с осигурителният доход след 2000 година или по старата - с включване на трите най-добри последователни години от последните 15 години преди 1-и януари 1997 и осигурителният доход на човека след тази дата. В новия образец на заявлението хората трябва изрично да посочат, че желаят изчисление по старата методика и да отбележат кои са въпросните три години. Тогава експертите на НОИ ще пресметната и по новата методика, след което ще отпусне по-благоприятният размер на пенсията\", разкри министър Петков.Изчисленията на прогнозния ѝ размер се правят с обновения електронен калкулатор, който беше качен на сайта на НОИ. Ако хората нямат компютър и интернет, могат да ползват услугите на служителите на института в териториалните му поделения, в изнесените приемни или мобилните екипи, които извършват обиколки по график. Консултациите в териториалните дирекции на НОИ са безплатни. Хората ще могат да изчислят пенсиите си и по двата модела и да получат по-големия размер, категоричен беше Бисер Петков.Ще има нови правила и при получаването на целеви помощи за отопление. С новите правила ще се разшири кръга от хора, които получават тези помощи. Ще има и сериозно увеличение на сумите за помощи. Тази година са предвидени 40 млн. лева повече за енергийна подкрепа и цялата сума вече е в размер на 120 млн. лева. Най-същественото увеличение ще е за най-рисковите групи, като това се самотните пенсионери\", обяви социалният министър.Стратегия за детето е необходимо да има и това произтича от Закона за детето. Вероятно проектът за Стратегия за детето, който беше подготвен от експертна група, не беше представен добре и даде предпоставки за разпространението на неверни новини. Най-сериозното невярно твърдение е, че държавата ще отнема или краде деца от биологичните им родители. Категорично такова нещо няма. В България годишно се изоставят над 1000 деца. Целият смисъл на процеса по деинституционализация на домовете за деца, който се провежда вече няколко години, е да се осигури нормална семейна среда на всички тези деца. Всички мерки в Стратегията за детето и Закона за закрила на детето са насочени в тази посока. В никакъв случай мерките не омаловажават действията на родителите и не засилват ролята на социалните работници, камо ли да им дават права да взимат деца от биологичните родители. Стратегията за детето е спряна, защото не срещна обществена подкрепа. Тя ще бъде преработена сериозно, за да отпаднат всички притеснения у хората\", категоричен беше Бисер Петков. ", "date": "2019.05.15", "title": "Бисер Петков: Всеки министър носи оставката в джоба си"}
{"url": "http://www.cross.bg/bulgariya-zayavi-nyama-1604235.html", "text": "/КРОСС/ „Борисов вади България от ЕС\". Това заяви водачът на листата на \"БСП за България\" за евроизборите Елена Йончева във Враца. По думите й българите сме талантлив, смел народ и нашите сърца са революционни, а България се намира в революционна среда. „Революция се прави и с гласуване, ние можем да победим на 26-ти май с бюлетина номер 18\", заяви тя. По думите й няма режим, който ще издържи, ако народът се вдигне и каже: „Искаме свобода\". Тя попита как може вече 12 години да сме в  ЕС, а Северозападна България да се превърне в най-изоставащия регион в ЕС, след като се наливат милиарди и има политика на ЕС за субсидиране на регионите, които са по- слаби. „Какво се случва с вашата болница с 15 млн.лв. задължения, която всеки момент ще фалира и хората няма да имат достъп до помощ?\", попита тя врачани. Йончева подчерта, че Конституцията казва, че всички трябва да имаме достъп до качествено здравеопазване. „Борисов вади България от ЕС и по качество и достъп до здравеопазването\", заяви тя. По думите й даваме 50% от джоба си за здравеопазване, а в Европа дават 15%, във Франция - 8%. Тя попита и как е възможно държавата да се превърне в мащеха за народа си. „Левицата има изход от тази ситуация. В Европа няма общинска болница, която да е търговско дружество. Това искаме да стане и в България\", обясни тя. Йончева допълни, че БСП залага и на намаляване на ДДС за лекарствата. Тя заяви, че ако продължаваме така, България ще се превърне в демографска пустиня. „И макар да си мислят, че няма кой да ги накаже,  както Цветанов казва, има - народът ще ги накаже\", заключи Елена Йончева.Проф. Мариела Модева: На 26-ти май, с бюлетина номер 18, да дадем старт на социална Европа„Нека на 26-ти май, с бюлетина номер 18, да дадем старт на социална Европа и по-добро бъдеще в България за всички нас\", заяви кандидатът за евродепутат проф. Мариела Модева. Тя подчерта, че трябва да гласуваме и не трябва да ни е страх да си казваме мнението, за да не сме на 111-то място по свобода на словото. „Ще покажем, че имаме не само ентусиазма, но и компетентността, познавайки всички процедури в ЕС, да дадем възможност за промяна на нормативната уредба за по-справедлив бюджет за България и по-сериозен контрол върху разходването на европейските средства\", заключи проф. Модева.  На събитието присъстваха зам.-председателят на БСП Кирил Добрев,  председателят на областния съвет на БСП-Враца Ивайло Лилов и на общинския Цветелина Дамяновска, както и народните представители от областта Николай Иванов и Иван Генов и председатели на общински организации от област Враца.  ", "date": "2019.05.15", "title": "Елена Йончева: Борисов вади България от ЕС"}
{"url": "http://www.cross.bg/krustev-ivan-bulgariya-1604239.html", "text": "/КРОСС/  Привилегирован режим за предоставяне на държавна помощ за специализираните предприятия за хора с увреждания - това е един от основните ангажименти на кандидата за евродепутат от „БСП за България\" Иван Кръстев. Той и колегата му в листата на „БСП за България\" Тодор Стоилов се срещнаха с пловдивските членове на Съюза на глухите. Двамата бяха категорични, че държавата е длъжник на хората с увреждания по всички направления - финансови, нормативни и институционални.  В конкретната случай, най-неотложни са проблемите с липсата на преводачи и тълкуватели. „Това възпрепятства комуникацията ви с институциите, но управляващите отказват да го разберат\", каза Иван Кръстев, който е експерт и в дълбочина познава трудностите на нечуващите.  Той припомни, че парламентарната комисия по труда и социалната политика отхвърли законопроекта за българския жестов език, само защото не са го написали от ГЕРБ. И до днес няма депозиран, въпреки обещанието на управляващите. Кръстев гарантира, че, когато БСП вземе властта, тази грешка ще бъде незабавно поправена.„Вярваме ви, защото вие сте ангажиран с нашите проблеми. Изпълнихте всичко, което казахте, както в България, така и като експертен сътрудник в ЕП\", обърна се млада дама към него и съобщи, че именно той е авторът на Законопроекта за българския жестов език.Тодор Стоилов се спря на темата за данъчно облекчение на предприятията за хора с увреждания и други специални стимули за работодатели. Кандидатите от БСП подчертаха, че България е страна по международни конвенции, които предписват решаването на проблемите и дори описват стъпка по стъпка как да стане това. „Преди година ЕС прие Европейски стълб за социални права, който има  пожелателен характер  Ние, социалистите, ще настояваме чрез резолюция да бъдат препоръчани законодателни инициативи, за да започнат да се решават вашите проблеми\", изтъкна Иван Кръстев.Идеите на левицата за европейското икономическо пространство, балансираното развитие на регионите, социалната защита на работещите и единен европейски  стандарт за минимални възнаграждения- двамата кандидати представиха през деня пред избиратели в пловдивския район Северен. Те анализираха и състоянието на българския стопански живот,  в който по думите на Стоилов, само 24 % е делът на индустрията, 3-4% е този на селското стопанство и останалото са услугите. „Няма как да работи икономиката, когато има мащабна корупция, липса на законност, тежки административни процедури, които спират инвеститорите\", обясни той. Пловдив не е изключение от този порочен модел. Регионът все още е един от трите мотори в българската икономика, но компаниите се регистрират в съседните общини. „Ползват града логистично, инфраструктурно и кадрово, но не плащат данъци в нашия бюджет\", поясни пловдивчанинът. За да има промяна у нас и в Европа, на 26 май, вотът трябва да се превърне в наказателен, категорични бяха Тодор Стоилов и Иван Кръстев. ", "date": "2019.05.15", "title": "Иван Кръстев и Тодор Стоилов обсъдиха в Пловдив проблемите на глухите в България "}
{"url": "http://www.cross.bg/rymen-gerb-tochka-1604242.html", "text": "/КРОСС/ Това, което казва Корнелия Нинова относно оставката на земеделския министър Румен Порожанов - това е политическо говорене в предизборна кампания. Смятам, че действието, което направи Бойко Борисов в момента, е правилно от гледна точка на интереса на ПП ГЕРБ. Това каза в сутрешния блок на БТВ „Тази сутрин\" политическият психолог проф. Антоанета Христова. Партията в момента се намира в много тежка криза, която се опитва да управлява - неслучайно Борисов взе на ръчно управление предизборната кампания, допълни тя.  В момента това, което се опитва да направи ГЕРБ е да види всички пукащи звена от гледна точка на структури, на политики, от гледна точка на личности, които винаги в криза не се справят. В случая с Порожанов по време на интервютата му в медиите и действията му откакто започна кризата и скандала с къщите за гости, се видя, че той не се справи с това да защити собственото си управление, собствената си политика, а и не беше бърз в реакциите си в ситуацията на криза. Тогава един лидер какъвто е Борисов, трябва да реагира и той го направи.От моя гледна точка оставките в правителството са разделяне с хора и личности, но все още не е ясно дали е разделяне и с модела. И тук е големия проблем за ГЕРБ, защото моделът, който се наложи е такъв на скрита коалиция между ГЕРБ и ДПС, която управлява и която дава някакви привилегии на управляващите. Това каза от своя страна политологът Даниел Смилов. Според него разделянето с хора върши работа донякъде, но проблемът е системен и възниква въпроса кой носи политическата отговорност.Директорът на Института за анализи и оценки на туризма Румен Драганов от своя страна коментира  новия земеделски министър Десислава Танева. Според него няма смяна на модела, има смяна на един изпълнител с друг изпълнител. Десислава Танева не е по-различна. Тя е виновникът за този скандал с къщите за гости. Аз дори бих благодарил на Румен Порожанов. Не го сменяме с по-добър човек, а с човек, който ще прикрива корупцията в министерството, заяви Румен Драганов. ", "date": "2019.05.15", "title": "Румен Драганов: Десислава Танева е виновникът за скандала с къщите за гости"}
{"url": "http://www.cross.bg/dolara-miliona-mone-1604243.html", "text": "/КРОСС/ Картина от серията „Купи сено\" на Клод Моне беше продадена за рекордните 110,7 милиона долара на търг в Ню Йорк, предаде АФП. Аукционна къща „Сотбис\" съобщи, че това е световен рекорд за художника и първата творба от импресионист, преминала границата от 100 милиона долара на търг. Прогнозната цена за нея бе $55 млн.Картината от 1890 г. е една от четирите от серията „Купи сено\", предлагана на търг през този век, и една от осемте в частни ръце. Останалите 17 са в музеи, сред които музея „Метрополитън\" и Института по изкуство в Чикаго. Моне рисува 25-те си композиции от тази серия през зимата на 1890-1891 г. в дома си в Живерни в Нормандия.Всяка една от тези картини на Моне представлява един и същи пейзаж, но през различно време на денонощието и съответно промяната, която настъпва в зависимост от това.Друга картина от серията е била продадена през ноември 2016 г. от аукционната къща „Кристис\" в Ню Йорк за 81,4 милиона долара. Продаденото в „Сотбис\" произведение е сред най-разпознаваемите картини на МонеПредишните собственици са купили картината през 1986 г. за 2,53 милиона долара. „Сотбис\" не даде информация за купувача. Последният рекорд за картина на Моне бе поставен с продажбата на „Nympheas en fleur\" през май 2018 г. за 84,6 милиона долара. ", "date": "2019.05.15", "title": "Продадоха картина на Клод Моне за рекордните 110,7 милиона долара"}
{"url": "http://www.cross.bg/sybsidii-taneva-desislava-1604240.html", "text": "/КРОСС/ Десислава Танева от ГЕРБ е новият министър на земеделието, храните и горите. Досегашният председател на парламентарната земеделска комисия беше избрана със 121 гласа \"за\" и 5 \"против\". Със същото гласуване от поста беше освободен Румен Порожанов, който подаде оставка заради започнало разследване за злоупотреби с европейски средства в Държавен фонд \"Земеделие\", когато институцията е ръководена от него.Една от първите задачи на Десислава Танева като земеделски министър е да удължи срока на кампанията за директни плащания. Кампанията изтича днес, но преди два дни от агроведомството съобщиха, че имат готовност за удължаването. A, тъй като все още се очаква подаването на над 20 хиляди заявления за субсидии.Два дни преди крайния срок бяха подадени 93 100 заявления за субсидии с обща очертана площ около 36 милиона декара. Практиката от предишни години сочи, че се подават около 110 хиляди заявления за субсидии.Макар от агроведомството да отричат проблеми, фермерите недоволстват, че на много места в страната е имало закъснения и проблеми с подаването, очертаването и приключването на заявленията.Очаква се днес да бъде публикуван регламент на ЕС, който ще разреши удължаване. И ако това се случи, земеделците ще разполагат с време до 23 май да подадат заявленията си.Румен Порожанов подаде оставка заради скандала с къщите за гости, финансирани с евросредства и публикации, че е собственик на имот, закупен на ниски цени в престижен столичен квартал. ", "date": "2019.05.15", "title": "Десислава Танева е новият министър на земеделието "}
{"url": "http://www.cross.bg/remonti-po-am-trakiya-zatrydnyavat-trafika-1604241.html", "text": "/КРОСС/ До 17 ч. днес движението от км 84 до км 85 на АМ „Тракия\" в  посока София ще се осъществява в изпреварващата лента поради ремонтни дейности. Шофьорите да се движат с повишено внимание и съобразена скорост, като се съобразяват с пътната сигнализация.", "date": "2019.05.15", "title": "Ремонти по АМ Тракия затрудняват трафика"}
{"url": "http://www.cross.bg/sistemata-avramova-otsechka-1604245.html", "text": "/КРОСС/ Тол системата е един от вариантите да финансираме една система, която от години е недофинансирана и средства, които се определят от бюджета всяка година са недостатъчни да покрием всички нужди за ремонт на пътища.Това каза министърът на регионалното развитие и благоустройството Петя Аврамова в ефира на „Здравей, България\".8000 км действително, от направената инвентаризация на цялата републиканска пътна мрежа, са в лошо състояние. За да финансираме този сектор е необходимо да направим и тази тежка и трудна, но необходима реформа и да въведем тол системата. От случващото се в последните дни е ясно, че няма да е лесно нейното въвеждане, призна министърът.Регионалният министър заяви, че се работи регулярно по график, така че технически на 16 август да бъде пусната тол системата. Започна тестови период от днес. Той ще продължи три месеца, за да се тестват всички компоненти на системата.  От 16 август ще започне и тестване в реално време, т.е. доказване в реално време на вече фискалната част на системата с реално събиране на такси. Технически се движим по график, уточни тя и добави, че само 25% от цялата пътна мрежа ще бъде заплатена с такси, а от тях ще има и такива, които ще бъдат включени в тол системата, но няма да се плаща такса. Аврамова посочи още, че преминаването по общинските пътища също няма да се заплаща.По повод твърденията на превозвачите за размера на таксата, Аврамова коментира,че са направили една среща в МРРБ с превозвачите, след това имаше втора среща и след това са чули техни коментари. Всъщност търсим конструктивен диалог, но това, което беше изнесено от тях в голямата си част са неистини, защото ние също сме направили сметки за отражението на тол таксите върху хранителните продукти. Най-голямото увеличение е около лев оскъпяване на билета, при положение, че автобусът е изчислен на 20 пътници, а не на 45 или 50, колкото е 100-процентовият обем. Ако цялата тежест отиде в цената на билета, най-скъп би бил от Варна до София, заяви министърът.Аврамова заяви, че има нагласа преди 24 май да бъде отворена новата отсечка по АМ \"Струма\". Ще се опитаме да отворим новата отсечка  от 6,5 км на АМ „Струма\"  преди почивните дни за 24 май, тъй като предполагаме, че ще има по-интензивен трафик по пътищата на България. Строителите имат готовност, каза тя.Това е отсечка, която ще облекчи трафика и няма да се налага влизане в Благоевград. Това е отсечка от Благоевград до пътен възел Благоевград - юг. Вчера направихме инспекция на строежа, разговаряхме със строителния надзор и със строителя, проследихме напредъка в изпълнението. Очаквам в близките дни, преди празниците, да има готовност да пуснем пътното платно в завършен вид. От АМ „Струма\" остава тежкият участък през Кресненското дефиле. До края на годината трябва  да имаме избран строител, да се проектира и да започне строителството. До 2023 г. трябва да приключим с магистралата, за да не изгубим европейско финансиране, обясни министърът.Петя Аврамова  уточни, че за пътя Видин-Ботевград в момента се избират изпълнителни. Очаквам в близките една-две седмици да бъдат отворени и ценовите оферти, подадени за двата ЛОТ-а на участъка от Мездра до Ботевград, така че до края на годината да започнат и реални строителни дейности, добави тя.Регионалният министър коментира и наложените ограничения до 90 км/ч по АМ\"Тракия\" от Чирпан до Стара Загора. По думите й ремонтът ще струва над 60 млн. лв. и ще може да започне след летния сезон. Действително има проблеми с пътната основа, което е предизвикало и неравностите по пътното платно. Ограничението е единствено с цел безопасност. Всеки, който е пътувал по този участък, знае, че 140 км/ч е невъзможна скорост по тази отсечка. Необходими са над 60 млн. лв. за ремонтиране на този участък, защото има нужда от ремонт на пътната основа, а това е непосилна сума за определения бюджет на АПИ и затова за там ще се търсят целеви средства. Това е основен ремонт, за който трябва да изберем изпълнител и да го възложим, но предвид и наближаващия летен активен сезон и пътуването по магистралата, ремонтните дейности ще се опитаме да ги изнесем след летния сезон, обясни тя. ", "date": "2019.05.15", "title": "Министър Петя Аврамова: Тол системата ще заработи в цялост на 16 август"}
{"url": "http://www.cross.bg/evro-trimesechie-osigyryat-1604233.html", "text": "/КРОСС/ Доклад за изпълнението на държавният бюджет за първото тримесечие на годината ще приеме правителството днес. Допълнително средства ще се осигурят по бюджетите на министерствата на икономиката и на отбраната.Ще бъде отпусната хуманитарна помощ за Сирия и регионът в размер на 100 хиляди евро, други 50 хиляди евро ще се осигурят за преодоляване на хуманитарната криза в Йемен.В дневния ред на правителственото заседание е предвидено, да се одобрят и промени Законът за приватизация и следприватизационен контрол. ", "date": "2019.05.15", "title": "МС приема доклад за изпълнението на бюджета за 1-во тримесечие "}
{"url": "http://www.cross.bg/stotinki-tzena-durzhava-1604231.html", "text": "/КРОСС/ От днес влиза в сила нова максимална цена за всички международни повиквания и SMS в рамките на ЕС.Жанет Захариева от голяма мобилна компания у нас обясни, че промяната е на основата на решение на Европейския парламент от 14 ноември миналата година, съгласно което потребителите, които се обаждат от своята държава към друга държава от ЕС, ще плащат не повече от 44,5 стотинки на минута и 14 стотинки за съобщение.От мобилната компания уточниха, че максималната цена е ограничена само за частни клиенти. Бизнес клиентите са изключени от това регулиране поради специалните оферти, които предлагат операторите към  бизнес ориентираните компании. ", "date": "2019.05.15", "title": "Нови цени на международните повиквания и SMS услугите влизат в сила в рамките на ЕС "}
{"url": "http://www.cross.bg/valezhi-grumotevitzi-dostigat-1604224.html", "text": "/КРОСС/  Жълт код е обявен в 13 области на страната за 15 май, предаде БГНЕС.Кодът е за очаквани интензивни валежи и гръмотевични бури, и е в сила за областите: Видин, Монтана, София област, София-град, Перник, Кюстендил, Благоевград, Враца, Плевен, Ловеч, Пловди, Смолян и Пазарджик. Ще има валежи от дъжд, временно интензивни с гръмотевици. По-значителни ще са през нощта. На места количествата ще достигат до 25-30 л/кв.м, в планинските части на областите и повече. До петък ще продължат следобедните валежи и гръмотевици. От събота времето постепенно ще се стабилизира и следващата седмица температурите ще достигат летни стойности. ", "date": "2019.05.15", "title": "Жълт код за валежи и гръмотевици в 13 области"}
{"url": "http://www.cross.bg/razshireni-pregledi-veni-1604232.html", "text": "/КРОСС/ През май и юни в 8 града на страната, Българското национално дружество по съдова хирургия организира безплатни прегледи за разширени вени.Така ще се постави началото на национална информационна кампания за превенция на хроничната венозна болест.В интервю за БНР председателят на дружеството проф. Веселин Петров коментира, че между 46 и 60 на сто от възрастното население страда от проблеми с вените:\"При жените е два - три пъти по-голяма честотата от тази при мъжете. По данни на наши проучвания, пациентите изобщо не се лекуват, а само 1 % се обръщат към лекари и получават адекватна терапия\". ", "date": "2019.05.15", "title": "Безплатни прегледи за разширени вени в 8 града в страната "}
{"url": "http://www.cross.bg/zalozhnik-bili-parlament-1604230.html", "text": "/КРОСС/ Двама души бяха арестувани за опит за вземане на заложник в турския парламентМъж и жена са били задържани днес следобед, след като са се опитали с бръснач да вземат за заложник служител в Меджлиса. У арестуваните е бил открит и обвит с тиксо макет, който наподобявал взривно устройство. Турските медии съобщиха за инцидента вечерта.Когато пристигнали пред първите контролни пунктове на турския парламент, мъжът и жената поискали среща с депутат от Истанбул от опозиционната Народнорепубликанска партия. Докато били съпровождани към място, където да изчакат отговор от офиса на депутата, двойката се е опитала с бръснач, прикрепен към писалка, да вземе за заложник служител, но е била бързо обезвредена от охраната.Арестуваните са се оказали свързани с малката крайнолява групировка Революционен фронт за народно освобождение (DHKP - C), която е обявена извън закона в Турция. Срещу тях в миналото са били повдигнати множество обвинения за пропаганда и членство в терористична организация и организиране на незаконни митинги и протести и увреждане на публична собственост по време на тях, а единият от задържаните е изтърпял и присъда в затвор в Коджаели по тези обвинения. ", "date": "2019.05.15", "title": "Двама арестувани, опитали да вземат заложник в турския парламент "}
{"url": "http://www.cross.bg/rysiya-sochi-temi-1604234.html", "text": "/КРОСС/  Напрежението около Иран и кризата в Украйна са водещите теми на разговорите между президентите на Русия и Австрия, Владимир Путин и Александър Ван дер Белен днес в Сочи. Те слагат началото на редовни двустранни преговори.Австрийският президент Ван дер Белен пристига в Сочи след американския държавен секретар Майк Помпео. Очаква се една от основните теми в разговорите с Владимир Путин да бъде бъдещето на ядрената сделка и отношенията с Иран.Кризата в Източна Украйна хвърля сянка върху сътрудничеството между Европа и Русия, призна говорител на австрийския президент.„Австрия се придържа към външнополитическия курс на ЕС и подкрепя санкциите срещу Русия. Успоредно с това обаче Виена търси път към решение на конфликта\", допълни говорителят. Възможност за това дава т.нар. „Диалог от Сочи\", чието начало слагат двамата президенти.Двустранният формат между гражданските общества на Русия и Австрия е по подобие на платформите за диалог между Русия и Германия и Русия и Франция.„Тази форма на контакт позволява да се повдигат и теми, които не са непременно приятни за Кремъл\", коментира говорителят на австрийския президент Райнхард Пикл-Херк. ", "date": "2019.05.15", "title": "Ван дер Белен пристига в Сочи на среща с Путин "}
{"url": "http://www.cross.bg/pylev-syshi-dzheni-1604223.html", "text": "/КРОСС/ Атлетическата комисия на щата Калифорния наложи конкретно наказание на българския боксьор Кубрат Пулев във връзка с придобилата широка популярност целувка с репортерката Джени Суши, съобщи Gong.bgОт спортния ръководен орган на американския щат решиха лицензът на Кобрата да бъде отнет до 22 юли. Дотогава той има срок да завърши обучителен курс във връзка със сексуалните посегателства. Той трябва да заплати и глоба от 2500 щатски долара.При каквото и да е било бъдещо провинение от подобен характер, Пулев ще бъде лишен до живот от правото да се боксира в пределите на щата Калифорния. В САЩ обаче съществува практиката независимите една от друга комисии да уважават решенията на останалите. Наказанието беше наложено с пълно единодушие при гласуването сред 7-членната комисия.Българският боксьор Кубрат Пулев разказа своята версия за случилото се с Джени Суши след победата му над Богдан Дину през март месец тази година. Пулев се изправи пред Атлантическата комисия в щата Калифорния (САЩ) заедно с мениджъра си Ивайло Гоцев. В залата бе и приятелката на Кобрата - певицата Андреа.Репортерката Джени Суши обвини боксьора в сексуален тормоз и поиска 600 000 долара обезщетение. По време на изслушването пред комисията боксьорът заяви, че е бил много емоционален след мача с Богдан Дину и затова целунал репортерката.„Мачът беше много тежък за мен, 4-ти рунд бях загубил и след като победих, бях много щастлив. Бях доволен от себе си. И всички хора, които бяха около мен, всички българи допринесоха за тази атмосфера. Просто бях супер емоционален. И исках да поздравя моите фенове. Тогава дойде госпожа Равало\", обясни Пулев.По думите му Джени Суши не се съобразила с обстановката и поискала да вземе интервю. По време на него той бил в изключителна еуфория. \"И тогава я целунах. Беше емоционално и за това съжалявам и й се извинявам\", заяви още Кобрата.Той разказа още, че след това отишъл в болницата, за да го шият. \"Бях много зле - повръщаше ми се и ме болеше главата. След това бяхме с мои приятели на парти, което никой не беше организирал. От някъде дойде г-жа Равало и започна да ми сипе комплименти. Първите няколко пъти се почувствах готино и гордо. Тя беше удивена от мен, постоянно ми сипеше комплименти. По едно време ми стана неудобно заради повтарянето на комплименти\", каза той. „Наистина съжалявам за постъпката си. Не е редно\", заключи боксьорът. А от своя страна Дженифър Равало обясни, че е получавала съобщения от Кубрат Пулев, неговия брат и неговата приятелка в социалната мрежа Instagram. В тях тримата казвали, че имат още видеоклипове с нейно участие, и че Кобрата ще направи всичко, за да изчисти името си.„Искахме да му отнемем правата, защото не мисля, че той съжалява за това, което е направил\", заяви Суши. Комисията, гласува предложението при поредно подобно провинение в рамките на изпитателния срок от 3 месеца, лицензът на Пулев да бъде отнет до живот.След изказването на Пулев думата взе адвокатът на Джени Суши - Глория Олред. Тя опроверга думите на Кобрата, като заяви, че до момента той не се е свързвал с клиентката ѝ, за да ѝ поиска извинение. Юристката акцентира на това, че между Суши и Пулев няма как да е възникнало приятелство, тъй като двамата са се запознали в деня преди боя на българина с Дину.Колкото до видеата, които бяха разпространени от щаба на Пулев от партито в лобибара на хотела, Олред подчерта, че те в никакъв случай не променят фактите. Заседанието продължи с въпроси, от страна на членовете на комисията към Пулев:„Не смятам, че трябва да се разплача, за да ми повярва (бел. ред. - Джени Суши), че се извинявам от сърце и душа. Извинявам се на хората, които видяха тази целувка, тоест на целия свят\".„Много жени снимайки се с мен, след този случай, вече искат целувки\", допълни боксьорът, цитиран от gong.bg. ", "date": "2019.05.15", "title": "Комисията в Калифорния наказа Кубрат Пулев"}
{"url": "http://www.cross.bg/montirani-testvane-kameri-1604228.html", "text": "/КРОСС/ От днес започва поетапното тестване на тол системата. Първият етап от изпитванията ще започне със симулации на данни за движение по пътната мрежа, а не със събиране на реални данни на терен. Зам.- министърът на регионалното развитие Николай Нанков обясни:\"Първо в пунктовете за продажба, най-вероятно ще започнем на границите с тестовите изпитвания, ще сключим протокола с „Капш трафик солюшънс„. На база на първите монтирани камери, имаме вече почти 327 камери монтирани, 63 разрешения, които сме издали, ще бъдат монтирани в следващите няколко дни\".Стартирането на ТОЛ-а за преминаване по републиканските пътища на камионите над 3 и половина тона е предвидено за 16 август. ", "date": "2019.05.15", "title": "Започва поетапното тестване на тол системата от днес"}
{"url": "http://www.cross.bg/protest-leva-zaplatite-1604229.html", "text": "/КРОСС/ Медицинските специалисти излизат днес на пореден национален протест пред Министерския съвет. Те настояват за стартово възнаграждение от две минимални заплати, както и болниците да не бъдат повече търговски дружества. Специалистите по здравни грижи настояват и за отделянето на физиотерапевти, кинезетерапевти и рехабилитатори в отделна съсловна организация. Пред „Хоризонт\" Мая Илиева обясни за днешния протест:„Разчитаме, разбира се, да дойдат много лекари, да ни подкрепят. Разчитаме също на много граждани, пациентски организации. Същите искания, както в декларацията, няма да се откажем, независимо от това дали ще ни бъдат увеличени заплатите, или не и тотална промяна в системата на здравеопазването. Не желаем да участваме повече в тези корупционни схеми, не желаем повече такова здравеопазване\".Специалистите по здравни грижи не се отказаха от протестите въпреки гласуваните от правителството 50 млн. лева за повишаване на заплатите.С отпуснатите средства се цели постигане на стартово възнаграждение от 950 лева, което обаче е под искания праг от две минимални работни заплати в размер на 1120 лева.През март медицинските сестри излязоха на протест. След това бяха гласувани 50 милиона лева за увеличение на заплатите на специалистите по здравни грижи. Преди това бяха заделени 30 милиона извънредно на болниците, от които също се очаква да има средства за работни заплати. Министерството на здравеопазването готви специална методика за изчисление на заплатите.„Това е пети пореден протест (третият в София, другите два бяха във Враца и в Стара Загора). За тези две години нищо не се е променило, излъгаха ни. Отпуснатите милиони, от тези пари нищо не е стигнало до нас. Исканията ни в декларацията не са само за заплати. Искаме промяна и реформа в здравеопазването\", каза още в предаването „Преди всички\" Мая Илиева, представител на протестиращите сестри. ", "date": "2019.05.15", "title": "Медицинските специалисти излизат на пореден национален протест "}
{"url": "http://www.cross.bg/tema-pylev-ministur-1604216.html", "text": "/КРОСС/ Тема: Как ще работи ТОЛ системата - шефът на АПИ Георги Терзийски за старта на тестовия период;Тема: Визия за столицата - главният архитект на София Здравко Здравков;Тема: След заседанието на спортната комисия в Калифорния - ще бъде ли отнет лицензът на Кубрат Пулев заради случая с Джени Суши?Тема: Социалният министър Бисер Петков за новите пенсии и оттеглената след скандалстратегия за детето?;Тема: Какво се крие зад оставката на земеделския министър Румен Порожанов?;Тема: Очаква ли се шоково поскъпване на храни и горива след въвеждането на новите толтакси?;Тема: Ще бъдат ли задължени младите лекари да работят три години по разпределение,след като завършат?;Тема: Ще продължи ли Кубрат Пулев да се боксира в съединените щати след целувката сДжени Суши?;Тема: Емблематичното три от \"Мастър шеф\" за новото кулринарно шоу Men in the kitchen?Тема: Eксклузивно пред NOVA: Kубрат Пулев и Джени Суши коментират поредния рунд след скандалната целувка? На живо от Калифорния.Тема: Битката за Европейския парламент, политическите компромати и раздорът в патриотичната коалиция. Говори Валери Вимеонов.Тема: Тема: Тема: Има ли напрежение заради цените на тол системата и още - кога ще бъдат завършени автомагистралите „Хемус\" и „Струма\" - разговор с регионалния министър Петя Аврамова.Тема: Самолетът, който катастрофира и уби двама души край Оризаре е бил бракуван преди 18 години. Разследване на Генка Шикерова.Тема: Медицински сестри от цялата страна тръгват на поход към столицата. Протестите им за по-високи заплати продължават.Тема: Какво се случва в шоуто „Като две капки вода\" зад кадър и кои са невидимите герои на най-гледания формат в България?Тема: Жители на Герман скочиха срещу безразборно паркиране в пътното платно, което създава задръствания. Родители, изпращащи децата си в местното училище, блокират тесния път. Румен Бахов проверява.Тема: Рут Колева с нова песен и клип. Среща с певицата след концертите й в Китай ", "date": "2019.05.15", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzite-na-maii-1604217.html", "text": "/КРОСС/ Александър Велев, генерален директор на БНР Чл. кор. проф. Григор Горчев, д.м.н, управител на болница „Света Марина\" - Плевен Джема Грозданова, депутат от ГЕРБ в 44-ото НС Евелин Костова, актриса Константин Семерджиев - Коко Тайсъна, боксьор. Маргарита Попова, вицепрезидент (2012-2017)Михаела Филева, певица Славчо Николов, музикант и композитор, член на група Б.Т.Р на рок група „Фондацията\"", "date": "2019.05.15", "title": "Рождениците на 15 май "}
{"url": "http://www.cross.bg/chasa-sreshtne-gerb-1604218.html", "text": "/КРОСС/София.От 14.00 часа президентът Румен Радев ще приеме на „Дондуков\"2 министъра на правосъдието Данаил Кирилов. От 15.30 часа държавният глава ще проведе среща с главния инспектор в Инспектората към Висшия съдебен съвет Теодора Точкова.***Шумен.От 13.00 часа в Шуменския университет „Епископ Константин Преславски\" вицепрезидентът Илияна Йотова организира Студентска лаборатория „Тема: Европа\".***София.От 09.00 часа Народното събрание ще проведе заседание.***София.От 10.00 часа ще се проведе заседание на Министерския съвет.***София.От 13.00 часа в Министерския съвет ще се състои заседание на Координационното звено по Механизма за съвместна работа на институциите по обхващане и включване на деца и ученици в образователната система.***Варна.От 11.00 часа, министърът на транспорта, информационните технологии и съобщенията Росен Желязков ще посети полигона за практическа подготовка на морски лица, към „Български морски квалификационен център\" ЕАД.***Ловеч.От 17.00 часа министър Боил Банов и Н.Пр. Роналд Дофинг - извънреден и пълномощен посланик на Люксембург ще присъстват на откриването на изложбата „Кралско вълшебство от порцелан\", представяща културното наследство на Люксембург.***София.От 09.00 часа УМБАЛ и ДКЦ \"Александровска\" ще бъдат част от Националната кампания за безплатна профилактика на рака на кожата Евромеланома '2019.***София.От 09.00 часа в хотел „Маринела\" pаместник-министър инж. Валентин Йовев ще участва в Международен форум по пътна безопасност и иновации и в Европейска научно-практическа конференция ЕДА. В 13.30 часа заместник-министърът ще открие Европейска научно-практическа конференция ЕДА 2019 - „Условия и процеси на инвестиране, планиране, изграждане и развитие на строителната индустрия\".***София.От 09.30 часа в БТПП Съветът по иновации при БТПП организира кръгла маса на тема: „Предизвикателства пред държавната администрация за развитието на иновациите и технологиите у нас при програмирането на Програмен период на ЕС 2021-2028 г.\"***София.От 10.00 часа пред Министерски съвет ще се проведе рротест на 300 малки ВЕИ с мощност до 200KW.***София.От 10.30 часа в Дома на Европа българският екип на Европейския център за наблюдение на изборите (ЕЕМС) публично ще оповести първите междинни резултати от направения до момента мониторинг на посланията, символите и нагласите в предизборната кампания на основните политически партии, участващи в надпреварата за Европейски парламент.***София.От 11.30 часа в най-голямата зала на НСА - Аула Максима Димитър Бербатов ще изнесе открита лекция в НСА.***София.От 12.00 часа в депото на гараж „Земляне\" Йорданка Фандъкова ще присъства на представянето на 20 нови автобуса.***Варна.От 11.00 часа ще се състои откриване на реновираната АГ болница\"Проф. д-р Д. Стаматов\".***Видин.От 11.00 часа кметът на Община Видин Огнян Ценков ще присъства на тържеството за официалното изпращане на випуск 2019 в СУ \"Цар Симеон Велики\" в гр. Видин.***Горна Оряховица.От 11.00 часа ще бъде направена първа копка по проект „Модернизация и внедряване на мерки за енергийна ефективност на Детска градина \"Първи юни\", град Горна Оряховица.***Казанлък.От 18.00 часа в Музея на фотографията в Казанлък ще бъде открита изложбата „Отражения\" на Александър Иванов.***Кърджали.От 11.00 часа МБАЛ „Д-р Атанас Дафовски\" предлага безплатни профилактични прегледи за меланом и тумори на кожата във връзка с кампанията под надслов \"Борбата с рака на кожата... започва от теб\".***Кюстендил.От 08.30 часа в Художествена галерия „Владимир Димитров - Майстора\" Красимир Георгиев, който бяга по така наречения Коридор № 8, който свързва България, Северна Македония и Албания ще бъде изпратен от кмета на Община Кюстендил Петър Паунов.***Кюстендил.От 10.00 часа в залата на Възрожденското училище ще се проведе съвещание к кметовете и кметските наместници на селата от община Кюстендил.***Монтана.От 10.00 часа в заседателната зала на ОДМВР-Монтана ще се проведе редовен месечен брифинг.***Пловдив.От 10.00 часа в Стария град кметът на Пловдив инж. Иван Тотев ще даде старта на дейностите по реставрацията и реновирането на Постоянната експозиция на Градска художествена галерия - Пловдив, която се намира на ул. „Съборна\"№14 А.***Пловдив.От 11.00 часа в заседателната зала на община Пловдив ще се проведе пресконференция с участието на заместник-кмета Георги Титюков и представители на Медицинския университет във връзка с предстоящия първи Фестивал на пешеходеца.***Перник.От 10.30 часа в двора VI СУ \"Св. Св. Кирил и Методий\" ще се състои патронен празник и изпращане на абитуриенти.***Русе.От 16.00 часа на алеята до хотел „Дунав\" министърът на отбраната Красимир Каракачанов ще участва в националната информационна кампания „Бъди войник\". От 18.00 ч. в залата на Доходно здание в Русе ще започне концертът на Представителния ансамбъл на въоръжените сили, и представителния духов оркестър на Военноморските сили и местни изпълнители.***Шумен.От 13.00 часа в аулата на Шуменския университет „Епископ Константин Преславски\" вицепрезидентът на Република България Илияна Йотова организира Студентска лаборатория „Тема: Европа\".***Шумен.От 16.00 часа в сградата на КОЦ ще се проведе извънредно съвместно заседание на икономическа, здравна и бюджетна комисии. Д-р Караниколов ще информира за състоянието на КОЦ. Заседанието има информативен характер. Входът е на новата пристройка, качването е с асансьор с чип, на входа ще ни посрещнат.***ЕВРОПЕЙСКИ ИЗБОРИ 2019***София.От 11.00 часа на площада, в гр. Годеч, Петър Витанов ще се срещне с граждани в центъра на града. В 15.00 часа в салона на читалището в с. Искрец, общ. Своге, той ще се срещне с граждани. В 18.30 часа в читалище \"Иван Вазов 1947\", в гр. Констинброд, Витанов ще се срещне с обществеността. В 10.30 часа в Гранд хотел \"София\", гр. София, проф. Румен Гечев и Димитър Данчев ще се срещнат с представители на малкия и средния бизнес. В 17.45 часа, в парк \"Възраждане\", гр. София, Сергей Станишев ще се срещне с жители. В 18.15 часа той ще тръгне по бул. \"Ал. Стамболийски\" към ул. \"Позитано\" и ще се срещне с граждани.***Аксаково.Лиляна Павлова ще се включи в конференцията „Моята Европейска община\", която ще се проведе в заседателната зала на Общинския съвет в гр. Аксаково.***Варна.От 14.30 часа в Концертното студио на Радио Варна Лиляна Павлова ще се срещне с представители на Камарата на строителите. В следобедните часове тя ще се срещне с граждани и на организираната изнесена приемна в центъра на морската столица. По-късно по инициатива на структурата на ГЕРБ в район „Одесос\" кандидатът за евродепутат ще се срещне с членове и симпатизанти на партията. Събитието ще се състои от 18.00 часа в залата на Тракийския дом. От 19.00 часа в клуба на ГЕРБ - Одесос Лиляна Павлова ще представи приоритетите на ГЕРБ за предстоящите евроизбори пред Старейшини ГЕРБ.***Варна.От 15.00 часа в Дома на сержанта и офицера, в гр. Варна, Велизар Енчев ще се срещне със запасни офицери. В 18.00 часа, в клуба на БСП, в район Владислав Варненчик в града, той ще се срещне с граждани.***Велико Търново.От 19.00 часа в ДКС „Васил Левски\" започва основното предизборно събитие на ГЕРБ за област Велико Търново, на което ще бъдат представени кандидатите за евродепутати от листата на ГЕРБ и СДС.***Монтана.От 09.30 часа пред читалище \"Постоянство\" в гр. Лом, Елена Йончева и проф. Мариела Модева ще се срещнат с обществеността. В 11.30 часа, на площада в центъра на гр. Монтана, те ще се срещнат с граждани. В 14.00часа в центъра на гр. Берковица, Йончева и Модева ще се срещнат с жители.***Перник.От 11.00 часа в кметството на с. Извор, общ. Радомир, Крум Дончев ще се срещне с жители на общината.***Плевен.От 16.00 часа в центъра на гр. Плевен, Цветелина Пенкова ще се срещне с обществеността. В 18.00 часа в х-л \"Ростов\" в града, тя ще се срещне с младежи.***Пловдив.От 15.00 часа в Клуба на БСП в гр. Триадица, Тодор Стоилов ще се срещне с членовете на клуб \"Подкрепа\". В 11.00 часа в земеделската кооперация, в с. Пролом, община Карлово, Деница Златева ще се срещне с работници от кооперацията. В 13.00 часа, в сградата на общината, в гр. Карлово, тя ще се срещне с граждани.***Полски Тръмбеш.От 16.30 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов и Даниел Панов ще бъдат в град Полски Тръмбеш, където ще се срещне с актива на ГЕРБ.***Русе.От 10.30 часа в читалището в с. Ценово, Валери Жаблянов ще се срещне с жители.***Свищов.От 09.00 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще посетят ТПК „Милан Василев\" където ще се срещне с представители и работници на предприятието.***Свищов.От 10.00 часа кандидатът за евродепутат от листата на ГЕРБ и СДС Ева Майдел и председателят на  Националния предизборен щаб на ГЕРБ и зам.-председател на партията Цветан Цветанов ще посетят свищовското предприятие „Устрем\" ООД, а по-късно и месопреработвателен комбинат „Биляна\" ООД, намиращ се в с. Българско Сливово.***Свищов.От 12.15 часа кандидатът за евродепутат от листата на ГЕРБ и СДС Ева Майдел и председателят на  Националния предизборен щаб на ГЕРБ и зам.-председател на партията Цветан Цветанов ще се включат в организираната от ПГЕРБ - Свищов дискусия с представители на местния бизнес. Срещата ще се проведе в Конферентната зала на хотел „Калето\", намиращ се на ул. „Т. Пантелеев\" №2.***Свищов.От 13.55 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов и придружаващите ги лица ще разговарят със студенти и преподаватели от СА „Д. А. Ценов\", пред барелефа на дарителя, на ул. „Ем. Чакъров\".***Свищов.От 14.40 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще посетят с. Овча могила, където ще се срещнат с местни жители.***Стара Загора.От 11.00 часа в спортната зала на СУ „Иван Вазов\" двамата кандидати за евродепутати Андрей Новаков и Николай Диков ще се срещнат с абитуриенти. От 12.30 часа Андрей Новаков и Николай Диков ще открият изцяло рехабилитирана улица в село Ягода, община Мъглиж.***Стара Загора.От 17.00 часа в залата на Художествената галерия в гр. Раднево, Иван Кръстев и Деница Златева ще проведат с граждани дискусия за проблемите в енергетиката. В 19.00 часа, в залата на Дома на културата \"Енергетик\", в гр. Гълъбово, те ще проведат среща с граждани за проблемите в енергетиката.***Харманли.От 15.30 часа в залата на Културен център Харманли кандидатът за европейски депутат от листата на ГЕРБ и СДС Андрей Новаков ще се срещне с жители на общината и симпатизанти.***Хасково.От 10.00 часа на ул. \"Бургас\" 23, в гр. Хасково, Иво Христов ще се срещне с Тракийско дружество \"Георги Сапунаров\". В 11.30 часа в сградата на НТС в града, той ще се срещне със СОЗР и клуб \"Родолюбие\". В 13.00 часа в завод \"МИР\", гр. Хасково, той ще се срещне с ръководството и работниците в завода. В 15:00 часа в предприятие за производство на машини за хранителната индустрия, Иво Христов ще се срещне с ръководството и работещите в предприятието. В 18.30 часа в клуб \"Сакар\" в гр. Свиленград Христов ще се срещне с обществеността.***Царево.От 18.30 часа в салона на народно читалище „Георги Кондолов 1914 на ул. „Хан Аспарух\" ", "date": "2019.05.15", "title": "Предстоящи събития на 15 май "}
{"url": "http://www.cross.bg/georgi-tzurkvata-markov-1604215.html", "text": "/КРОСС/ 1215 г. - В Англия е подписана Магна харта, ограничаваща правата на монарха за сметка на правата на аристокрацията и църквата.1253 г. - Българският цар Михаил II Асен сключва договор с Дубровник, насочен срещу сръбския крал Стефан Урош I.1389 г. - Състои се Битката на Косово поле (стар стил), при която Османската империя побеждава обединените сили на сърби и босненци.1510 г. - Папа Лъв X отлъчва от църквата Мартин Лутер за ерес.1826 г. - В Цариград избухва Бунт на еничарите с участие на около 20 000 наемници, който е против решението на султан Махмуд II да модернизира армията и да създаде редовна турска войска.1836 г. - Арканзас става 25-я щат на САЩ.1858 г. - Изигран е първият мач по Австралийски футбол.1863 г. - Излиза първият брой на вестник Гайда, редактор на който е Петко Славейков.1876 г. - В резултат на цунами в Япония загиват около 28 000 души.1907 г. - В Хага започва Втората световна мирна конференция с участие на представители на 44 държави.1911 г. - Основана е корпорацията Tabulating Computing Recording Corporation (IBM).1930 г. - В София е създаден Съюз на славянските дружества.1954 г. - В Базел, Швейцария, е учреден европейският футболен съюз УЕФА.1969 г. - По време на вътрешната премиера на пиесата на Георги Марков „Аз бях той\" (режисьор Методи Андонов) в Сатиричния театър представлението е спряно и забранено; по-късно на същия ден Георги Марков напуска страната, за да избегне преследване.1976 г. - 7 (33) Народно събрание преизбира Тодор Живков за председател на Държавния съвет и държавен глава; Станко Тодоров за министър-председател на България и Владимир Бонев за Председател на Народното събрание.1977 г. - В Испания са проведени първите демократични избори след 41 години тоталитарно управление.1985 г. - Спускаемият модул на съветския космически апарат Вега-2 изследва атмосферата и повърхността на Венера.1988 г. - В Пакистан е приет за върховен закон Шериата, което на практика означава, че държавата става ислямска република.1994 г. - Израел и Ватикана установяват дипломатически отношения след дългогодишните претенции на Израел за безразличието на католическата църква по време на Холокоста.2001 г. - Китай, Русия, Казахстан, Киргизстан, Таджикистан и Узбекистан създават Шанхайска организация за сътрудичество.2006 г. - Сърбия признава независимостта на Черна гора. ", "date": "2019.05.15", "title": "15 май в историята"}
{"url": "http://www.cross.bg/pompeo-vuoruzheniyata-vuprosi-1604219.html", "text": "/КРОСС/  При първата си визита в Русия като държавен секретар на САЩ Майк Помпео влезе в открит сблъсък с руския външен министър Сергей Лавров по редица въпроси - от Украйна до Венецуела, предаде БТА.На съвместната им пресконференция след днешните им разговори в черноморския курорт Сочи и двамата отбелязаха, че имат дълбоки различия по много от обсъдените проблеми. Те обаче изразиха желание за подобряване на силновлошените отношения между двете страни, но така и не потвърдиха предположенията за среща между президентите Доналд Тръмп и Владимир Путин на върха на Г-20 в Япония идния месец. Помпео отбеляза все пак, че днешните разговори са \"добра стъпка\" към разведряване в двустранните отношения, каквото било и очакването на президента Тръмп.Едни от най-острите разногласия бяха по отношение на Украйна. Помпео каза на Лавров, че САЩ няма да признаят руската анексия на Крим през 2014 г. и няма да отменят наложените по този повод санкции на Москва. Друг остър сблъсък имаше за Венецуела. Лавров остро критикува Вашингтон за опитите му да свали президента Николас Мадуро. Помпео пък каза, че Мадуро трябва да се оттегли заради дълбоката икономическа криза, до която е довел страната, и масовите протести срещу неговото управление. Руската страна изложи в паметна записка, предадена на държавния секретар, редица идеи за позитивно развитие на двустранните отношения със САЩ и изрази надежда, че Вашингтон ще разгледа тези предложения.Наред с останалите обсъдени проблеми, Помпео каза на пресконференцията, че САЩ са готови да направят всичко, за да може и Китай да се присъедини към диалога за контрол над въоръженията, който водят Москва и Вашингтон. \"Ние правим всичко, за да продължим да разговаряме (с Русия) за контрола над въоръженията и за включването в тези преговори и на други страни\", отбеляза Помпео, като конкретно назова Китай. Той добави, че темата за разширяване на този диалог и включването в него на въпроси на стратегическата стабилност, ще се обсъжда \"в близките седмици\".Държавният секретар изрази също надежда, че САЩ ще успеят да се договорят с Русия по редица въпроси на контрола над въоръженията, включително за продължаване на договора за съкращаване на стратегическите нападателни въоръжения (СНВ-3). \"Ние се договорихме да проведем срещи на нашите екипи, които ще започнат да работят не само над сключването на нов договор за СНВ и възможността за неговото разширяване, но и по по-широк кръг въпроси в областта на контрола над въоръженията, решението на които, по мое мнение, е в интерес на нашите две страни\", посочи Помпео. ", "date": "2019.05.15", "title": "Срещата Лавров-Помпео: Различия с надежда за сближаване"}
{"url": "http://www.cross.bg/namereni-zhena-sledi-1604221.html", "text": "/КРОСС/  Тримата души, които бяха намерени мъртви в хотел в Германия със забити в тях стрели от арбалет, са умрели от тези рани, показват публикувани  резултати от аутопсията. Полицията обаче посочи, че не е имало следи от борба или признаци за намеса на други лица, предадоха Асошиейтед прес и Франс прес.53-годишният мъж и 33-годишната жена, намерени в хотелско легло в Пасау, близо до границата с Австрия, са умрели, прободени с арбалетна стрела в сърцето. 30-годишната жена, която е лежала на пода на същата стая, е умряла, пронизана от арбалетна стрела във врата.Полицията съобщи, че до телата на двамата души в леглото, които са се държали за ръце, са намерени завещания. Данните от от разследването сочат, че по-младата жена е убила другите двама души, а след това се е самоубила. Случаят изглежда като \"доброволно прието убийство\" или самоубийство. Изследва се дали в телата има следи от лекарства, алкохол или наркотици.Очакват се резултатите от аутопсията на другите две жени, намерени вчера мъртви в апартамента на 30-годишната жена в Северна Германия, на неколкостотин километра от Пасау. По телата им не е имало следи от наранявания. ", "date": "2019.05.15", "title": "Хипотеза за прободените с арбалет: \"Доброволно прието убийство\" и самоубийство "}
{"url": "http://www.cross.bg/ninova-bulgariya-zayavi-1604226.html", "text": "/КРОСС/ \"Нека идем до всеки, който се страхува от управляващите и му дадем кураж. 26 май е ключов ден хората да излязат и да изразят волята си свободно\". Това заяви лидерът на БСП Корнелия Нинова във Враца, където заедно с водача на листата на \"БСП за България\" Елена Йончева се срещнаха с граждани. По думите й вълната от недоволство, която залива България, и високата избирателна активност могат да сложат началото на края на режима Борисов. \"Питат ни, ако спечелите избори и управлявате- какво ще направите различно, откъде ще започнете? Наясно сме колко много проблеми има в страната. Наясно сме, че не всичко може да се оправи веднага с магическа пръчка. Но знаем какво искаме да постигнем и как да стане\", категорична бе тя. Според нея, за да има пари за силна социална политика, трябва икономика и производство. Нинова заяви, че много мерки ще помогнат, но спешните са две- първо, махане на политическия и бюрократичен рекет от малкия и среден бизнес. \"Гарантирам ви, че ще имате условия за спокойна работа. И втората е- максимално запушване на каналите, през които се краде национален ресурс\", заяви тя. По думите й оттам нататък едно от първите неща е да помогнем на онези един милион и половина души, които живеят под прага на бедност. Тя наблегна, че това са пенсионерите и младите работещи семейства с деца. \"За пенсионерите - преизчисляване на всички пенсии. БСП е единствената партия, която го е правила. Ще го направим отново. За младите- еднократна помощ от 6000 лева за второ и трето дете на тези, които са работили и са си плащали осигуровките\", каза тя. Нинова допълни, че това са спешни мерки, но ни чака и много работа за държавното и общинско здравеопазване, за образование, обвързано с икономиката, за земеделие на дребните фермери и най-вече за върховенство на закона за всички еднакво. \"Това може да започне на 26 май с победа на БСП. Но една партия сама няма да се справи, ако народът не я подкрепи. Затова се обръщам към всеки, който иска справедливост сега. Подкрепете БСП като единствената партия, която на тези избори може да победи ГЕРБ и да започнем заедно да възстановяваме България след погрома, оставен от тях\", заключи Корнелия Нинова.", "date": "2019.05.15", "title": "Нинова: Възстановяване на България- започваме от производството"}
{"url": "http://www.cross.bg/webit-kiber-harmuni-1604220.html", "text": "/КРОСС/  Робот компаньон, кибер обувки и летящ мотор - това не е реквизит от фантастичен сюжет, а това са реални открития. При това днес можеха да бъдат видяни в София - в рамките на технологичния фестивал Webit 2019. Тази година форумът за иновации и предприемачество събира у нас 15 хиляди делегати от 120 страни.Хармъни е първият робот компаньон, който успешно наподобява реална фигура на човек и дори има силиконова кожа. Може да общува и се приспособява към характера на притежателя си. „Можете да настройвате нейния характер - по-разговорлива, по-забавна, по-наивна,също да изберете външния й вид. Хармъни би могла да се използва за здравни грижи, като секретарка, като рецепционистка\", казва Гаил Линдрот.Хармъни е една от десетките иновации, които стават част от технологичния Webit фестивал. Сред новостите тази година са и кибер обувките. С тях изпитваме усещане, че тичаме виртуално, докато всъщност не сме се поместили от стола си.„Искаме да покажем на хората как ние променяме живота им. Когато казвам, че в бъдещето няма професия, наречена шофьор, те не разбират какво това означава. Когато видят обаче летящия мотор ще разберат, че бъдещето се случва сега и да развият способности, които ще им помогнат да бъдат успешни\", заяви д-р Пламен Русев изп. директор на фондация Webit и създател на фестивала.„За нас българите, освен всичко друго, Webit е и гордост. Webit доказа нещо много важно - че в областта на иновациите няма малки и големи държави, а такива с амбиции за успех и каузи за проспериращо бъдеще\", каза президентът Румен Радев.След 11 години у нас - догодина домакин на Webit  ще бъде испанският град Валенсия. Целта е събитието да бъде в още по-големи мащаби.„27 европейки града се борят за нещо, което се нарича иновация и е създадено в този град - това е поредното доказателство за нашето послание - София е дигитална столица\", добави д-р Русев. ", "date": "2019.05.15", "title": "Робот компаньон, кибер обувки и летящ мотор на Webit 2019"}
{"url": "http://www.cross.bg/vestnik-ministur-chasa-1604222.html", "text": "/КРОСС/ Оставката на министъра на земеделието Румен Порожанов е водеща тема за днешните вестници.Скандалът с къщите за гости, строени с европари, но ползвани за лични цели, най-накрая доведе до оставката на земеделския министър Румен Порожанов, пише вестник \"Сега\". В опит да се тушира напрежението и с цел секторът да не остава за дълго без министър, на неговото място още днес ще бъде назначена Десислава Танева. Така на практика Борисов запазва статуквото в сектора, който разпределя най-много пари от еврофондовете, коментира изданието.\"Седми министър напусна кабинета\", пише по темата вестник \"Дума\".\"По-евтини горива за началото на лятото\", информира вестник \"Труд\". Председателят на Българската петролна и газова асоциация Живодар Терзиев, който изразява надежда, че в края на май или началото на юни може да се забележи успокояване на цените на горивата и дори намаление.\"Поскъпване на всички хранителни продукти вещаят превозвачите след влизане в сила на новото таксуване по родните пътища за камионите над 12 тона\", съобщава \"Монитор\". По 0,30 стотинки за яйце и 16,50 лева за кг кашкавал средно ще плащаме в магазините при сегашните цени на тол системата след 16 август. Горивата пък ще скочат с 3-4 ст. на литър, посочва \"Монитор\".\"Търсят двоен стандарт при 7 стоки от 5 страни\", съобщава вестник \"24 часа\". Новото проучване ще покаже има ли разлики при храните, продавани в България спрямо продуктите в други европейски държави.То ще обхване 7 групи стоки - алкохол, макаронени изделия, млечни продукти, сладкиши, зехтин, подправки и консерви. Пробите ще бъдат закупени от Португалия, Испания, Германия, Гърция и Унгария и резултатите трябва да излязат до 31 януари 2020 г., уточнява \"24 часа\". ", "date": "2019.05.15", "title": "Преглед на вестниците "}
{"url": "http://www.cross.bg/porozhanov-zemedelieto-hranite-1604227.html", "text": "/КРОСС/ Парламентът ще гласува Проект на решение за персонални промени в Министерския съвет, с което Румен Порожанов ще бъде освободен от поста министър на земеделието, храните и горите, а на негово място ще бъде избрана Десислава Танева.Министърът на земеделието подаде оставка във вторник.В мотивите за решението си Порожанов посочва, че не желае атаката срещу него да влияе на работата на правителството.Премиерът Бойко Борисов заяви от своя страна, че Румен Порожанов е подал оставка, тъй като не е спазил обещанието си да освободи от длъжност зам.-директорката на ДФЗ Иванка Мизова. Той припомни, че още миналата седмица в своя телевизионна изява е казал, че проблемът трябва да бъде решен бързо. Причина за уволнението на Мизова стана фактът, че личният й мобилен номер е посочен в обява за една от къщите за гости, строени с евросредства.Министър-председателят предложи поста на Порожанов да заеме Десислава Танева, която в момента е председател на парламентарната комисия по земеделието и храните в НС. ", "date": "2019.05.15", "title": " Парламент гласува оставката на Порожанов"}
{"url": "http://www.cross.bg/chyh-i-zabravih-1604213.html", "text": "/КРОСС/ „Чух и забравих. Видях и запомних. Преживях и разбрах.\" - Конфуций", "date": "2019.05.15", "title": "Чух и забравих"}
{"url": "http://www.cross.bg/geshov-hristo-saiita-1604252.html", "text": "/КРОСС/ Журналистът Христо Гешов е в неизвестност повече от денонощие и е обявен за национално издирване, съобщиха от сайта \"Бивол\". От известно време насам Гешов е под полицейска закрила. През февруари тази година срещу него бяха отправени заплахи. Тогава той е работил върху репортаж за незаконна ВиК инсталация в курортния комплекс \"Чифлика\" край Троян. Година по-рано той беше нападнат и пребит пред дома си.През последните дни в сайта \"Блиц\" излязоха поредица от \"жълти\" публикации срещу Христо Гешов. \"По наша информация Христо е преживял много тежко тези клевети. Заблудил е полицая, зачислен за защитата му и е изчезнал по собствено желание. Възможно е да е напуснал страната. Или по-лошо...Молим, ако някой има информация за местонахождението му, да сигнализира на МВР.\", написаха колегите на журналиста от сайта \"Бивол\". ", "date": "2019.05.15", "title": "Журналистът Христо Гешов е обявен за национално издирване"}
{"url": "http://www.cross.bg/pylev-syshi-neshto-1604246.html", "text": "/КРОСС/ Кубрат Пулев и Джени Суши коментираха наказанието на боксовата ни звезда. \"Искам Кубрат Пулев да понесе отговорност за това, което направи\", заяви пред NOVA репортерката Дженифър Равало.Адвокатът ѝ Глория Олредобясни обясни какви са възможните санкции за българският боксьор. „Те имат няколко опции - да продължат спирането на лиценза от март, могат да му вземат лиценза за Калифорния, могат да му наложат финансова глоба или да изберат друго\", каза тя.Олредобясни отрече твърденията, че са подали иск за изплащане на голяма сума пари, както и че са подали криминално оплакване в прокуратурата. „Нямаме такъв план към този момент\", обяви тя.Според Дженифър Равало  боксьорът не съжалявал за стореното, въпреки думите му пред Спорната комисия на Калифорния.\"Аз не мисля, че той съжалява. Той каза само че се извинява, защото го наказват. Аз мисля, че трябваше да му отнемат лиценза за по-дълго време. Не мисля, че съжалява. Ако беше така, щеше да ме потърси по-рано, вместо да говори тези лъжи за мен\", каза тя.Репортерката заяви, че има снимки от чатове с приятелката на Кубрат Пулев - Андреа. „Тя ми пише: „Гордее ли се майка ми с мен\", на български също ме обижда с тази дума. Когато те тормозят  в интернет се чувстваш сам, страхуваш се. Няма лице зад заплахите. Бях много уплашена. Никога преди не ми се е случвало такова нещо\", заяви тя.  Олред беше категорична, че случилото се между Суши и Пулев след интервюто е сексуален тормоз. хотела. Суши обаче каза, че не си спомня.„В този момент бях емоционален и напълно нормално. В крайна сметка, ако тогава не съм емоционален - не знам кога трябва да съм\", коментира той.По отношение на твърденията, че е възможно Равело и адвокатът й да заведат иск за обезщетение, Пулев коментира: „Не смятам, че ще се стигне до нещо, което те да получат. Най-важното е, че човек, за да иска да вземе, трябва да даде. Те искат да вземат нещо и да направят нещо, при положение, че те не са дали нищо. Искат да ми спрат правата. Хубаво, ще ми спрат правата, но на какво основание. Грешката е грешка, аз съжалявам. Извиних се пред Комисията, и на нейната адвокатка, и на цялото общество. Осъзнах си грешката. Аз не мога да се извинявам докато тя приеме. Няма да им падам на колене, ръце не целувам. В крайна сметка нито съм извършил убийство, нито съм направил нещо, което дори е подсъдимо\".„Това е едно много тежко наказание - спиране на правата за шест месеца, след това глоба, обучение и още едно изслушване на 22 юни. Смятам обаче, че Суши може да заведе и иск за пари\", каза от своя страна главният треньор на българските национални отбори по бокс Михаил Таков ", "date": "2019.05.15", "title": "Джени Суши: Кубрат Пулев не съжалява за стореното "}
{"url": "http://www.cross.bg/namalyavane-stoki-danutzi-1604249.html", "text": "/КРОСС/ Гръцкият парламент ще проведе важно гласуване за намаляване на данъци и цени на хранителните стоки.Опозицията определи мерките като \"предизборни подаръци на Ципрас\", но подкрепя социалните облекчения.Приключиха дебатите по проектозакона на правителството за намаляване на данъци и цените на хранителните стоки. Голяма част от депутатите от опозицията заявиха, че ще подкрепят мерките, въпреки политическите различия със СИРИЗА.Пакетът от мерки включва 13-а пенсия са хората с ниски доходи, намаляване на ДДС от 24 на 13% за всички хранителни стоки, както и данъците в сектора на общественото хранене.Въвежда се разсрочено плащане от 120 вноски за длъжниците към държавата.Консерваторите поискаха сваляне на ДДС дори за петролните продукти, а социалистите настояват за увеличаване на помощите за отопление и възстановяване на ниските данъци за островите.Днес съветът на собствениците на вериги от супермаркети съобщи, че след гласуването в парламента магазините са готови незабавно да свалят цените. ", "date": "2019.05.15", "title": "В гръцкия парламент гласуват намаляване на данъци и цени на хранителните стоки "}
{"url": "http://www.cross.bg/pahomiii-zhivot-hristiyanite-1604214.html", "text": "/КРОСС/ Преподобни Пахомий се родил в Тиваида (Египет) в края на ІІІ век. Родителите му били езичници, но Пахомий от ранни години имал отвращение към идолослужението. Не познавайки още християнската вяра, той вече чувствал лъжливостта на езичеството, и скоро Господ по Своята милост му посочил истината.Пахомий бил на 20 години, когато поради войната събирали войници в оная военна област, където той живеел. Всички младежи били принуждавани да постъпят на военна служба. Пахомий нямал никакво желание да бъде войник, но бил принуден и той да остави родителския дом и да отиде на война.По пътя войниците се спрели в един град, където имало мното християни. Те ги приели с радост и любов и им оказали всякаква помощ. Трогнат и учуден от техния прием, Пахомий ги запитал, защо са така милостиви, и получил отговор, че те са християни. Пръв път Пахомий чул това название. Той започнал да разпитва за тях и научил, че християните са добри и честни люде, на които техния Бог заповядал да обичат своите ближни - всички човеци и да бъдат милосърдни.Добрите дела на християните внушили на Пахомий уважение към тяхната вяра. Но когато той по-близко я изучил, чул за всемогъщия Бог, Който сътворил небето и земята, узнал за Иисуса Христа, Божия Син, Който приел човешко естество, за да спаси човеците от вечно осъждане, разбрал благодатното учение за вечния живот. Сърцето на младия Пахомий се възпламенило от любов към Бога и от желание да Му служи. Той паднал на колене, вдигнал очи към небето и извикал:\"Господи, Боже на християните, Който си сътворил небето и земята, милостиво погледни към мене и ми дай да Те позная. Помогни ми да ти служа и да изпълнявам Твоите заповеди\".И тук още той дал обещание да бъде християнин.Наскоро Пахомий заедно с войската оставил града и продължил своя път. Но той не забравил за Бога на християните и се стараел да живее честно, за да Му угоди. Когато го сполетявало някакво изкушение, той си спомнял, че е обещал да служи на Бога, молил Го за помощ и така предпазвал себе си от зло и порок.След свършване на войната разпуснали войската, и Пахомий се върнал в своята страна. Първа негова грижа била да намери християнски свещеник, за да получи от него свето Кръщение. Свещеникът го подготвил и го кръстил.В това време разни лъжеучения вълнували Църквата и смущавали вярващите. Новопокръстеният Пахомий се смущавал от тия ереси. Но той искрено желаел да узнае истината и решил да се оттегли в пустинята и да търси ръководството на опитен и мъдър старец.В Тиваидската пустиня живеел в това време отшелникът Паламон, който се славел със своя живот. Пахомий дошъл при него. Пустинникът го погледнал и казал:- Но ти си твърде млад, а отшелническият живот е твърде труден. Мнозина искаха да живеят при мене, но се върнаха в света, като се уплашиха от труда и лишенията.- Изпитай ме - казал Пахомий. - Аз вярвам, че Бог чрез твоите молитви ще ми дарува сила и търпение.Старецът се съгласил да приеме Пахомия. Животът на Паламон бил действително много тежък. Той почти не спял, а прекарвал и дните и нощите в труд и молитва. Денем той работел и същевременно шепнел наизуст псалми. Работата му била да преде вълна и да тъче груб плат за власеници, от продажбата на които той се издържал и дори помагал на бедните. А самият той вкусвал само по малко хляб със сол и вода.Пахомий почнал да споделя всичките му трудове и му оказвал безусловно послушание. Когато старецът забелязвал, че Пахомий бил налегнат от дрямка, извеждал го вън и там заедно влачели тежки кошници с пясък от едно място на друго. Това трябвало да го приучи да бъде буден и да побеждава себе си.Трудният живот не отвърнал Пахомия то предприетия подвиг. Напротив, той все повече и повече се разпалял от любов към Бога и охотно понасял трудове и лишения, помнейки колко много Христос страдал, за да ни спаси. Паламон с радост гледал на неговото усърдие и благодарял на Господа.ОТЕЦ АХИЛИЙ, ЕПИСКОП НА ЛАРИСАТози преподобен живял при царуването на император Константин Велики и произхождал от благочестиви родители. Като се отдал на благочестив и богобоязлив живот и изучил светските науки и висшата философия, той се украсил с всякакви богоугодни деяния, поради което бил поставен за епископ на горна Тесалия за християните, живеещи по цяла Елада. Присъствайки на Вселенския събор в Никея, той изобличил Арий и неговите съмишленици.Като се върнал в Лариса след събора, разрушил много идолски капища, изгонил бесовете от бесноватите и извършил множество други чудеса. Освен това той отново построил църковните сгради и богато ги украсил, след което с мир си отишъл от този живот.", "date": "2019.05.15", "title": "Преп. Пахомий Велики. Св. Ахилий, еп. Лариски"}
{"url": "http://www.cross.bg/madona-finala-izrael-1604225.html", "text": "/КРОСС/  Кралицата на попа Мадона обясни решението си да пее на финала на конкурса \"Евровизия-2019\" в Израел, заявявайки, че винаги ще говори в защита на човешките права, както и че се надява да види \"нов път към мира\", предаде Ройтерс.Поп певицата ще бъде-гост звезда на финала в събота в Тел Авив. Мястото на изявата предизвика призиви за бойкот от страна на пропалестински активисти, които искат компании, изпълнители и правителства да се \"откопчат\" от Израел.Тази година в конкурса участват представители на 41 страни. Миналогодишното му издание беше проследено от 189 милиона зрители, припомня агенцията.Коментирайки за първи път решението си да пее на финала на \"Евровизия-2019\", Мадона заяви: \"Никога няма да спра да изпълнявам музика заради нечии политически интереси, нито ще спра да говоря срещу накърняването на човешките права, където и по света да се случва това\".\"Сърцето ми се къса всеки път, когато чуя за невинни жертви в този регион, а насилието продължава, за да обслужва политическите цели на хора, които се възползват от отдавнашния конфликт. Надявам се и се моля, че скоро ще се освободим от този порочен цикъл на разрушение и ще поемем по нов път към мира\", допълва 60-годишната изпълнителка.Очаква се Мадона да изпълни на финала на конкурса две песни - един от големите си хитове и парче от предстоящия си нов албум \"Madame X\", който ще излезе на музикалния пазар през юни.Израел стана домакин на \"Евровизия-2019\" г. след миналогодишната победа на Нета Барзилай, която представи страната в Португалия с песента \"Toy\".За Мадона това ще бъде четвърто гостуване в Израел. Най-скорошната й изява в страната беше през 2012 г. в рамките на турнето й MDNA. ", "date": "2019.05.15", "title": "Мадона обясни защо е приела да пее на „Евровизия” "}
