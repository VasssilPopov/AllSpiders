{"url": "http://www.cross.bg/po-malko-intzidenti-putnotransportni-1602290.html", "text": "/КРОСС/  Анализът на „Пътна полиция\" показва, че 204 по-малко са тежките пътнотранспортни инциденти (ТПТП) през 2018 г. в сравнение с предходната 2017, когато са регистрирани 6888 ТПТП. Това съобщиха от пресцентъра на МВР, цитиран от \"Фокус\". Намаление има и в броя на загиналите. През 2018 г. на пътя живота си са загубили 611 души - 71 по-малко от 2017 г., когато са регистрирани 681 загинали. За същия период са регистрирани по-малко ранени в следствие на тежки пътнотранспортни инциденти - 8466 ранени (с 214 по-малко от 2017 г.). Данните са от презентацията на началника на отдел „Пътна полиция\" в Главната дирекция „Национална полиция\" комисар Росен Рапчев, която бе представена на форума на Българската браншова асоциация по пътна безопасност. Отчита се, че най-голям е броят на тежките пътни инциденти в часовия пояс около 17.00 часа. Тогава се регистрират най-много ТПТП със загинали и ранени. Като цяло прави впечатление, че с напредването на деня - в интервала между 08.00 и 09.00 часа сутринта, броят на тежки пътнотранспортни инциденти рязко започва да се покачва, в обедните часове бележат известен спад, но следобед отново започват да зачестяват, пикът е привечер и едва около 20 часа честотата бележи спад. Намаление на ТПТП се отчета по всички класове пътища, като най-сериозно е по първокласните - от 175 за 2017 г. на 131 за 2018 г", "date": "2019.04.20", "title": "МВР отчита намаление на тежките катастрофи и загиналите през 2018 г."}
{"url": "http://www.cross.bg/tahirov-semeiistvoto-ylitzata-1602292.html", "text": "/КРОСС/  Българският гражданин Теннур Илиязов Тахиров (31 години) е извършил двойно убийство в турския град Маниса, след което се е самоубил. Това съобщават турски медии.Бившата приятелка на Тахиров Рабиа Байрам, на 23 години, която е турска гражданка, му заявила, че не иска повече да го вижда и иска той да остави семейството ѝ на спокойствие. Впоследствие Тахиров разбил вратата на дома на семейството и след скандал с майката на момичето Фатма Байрам я прострелял, след което застрелял на улицата и опиталата се да избяга през балкона Рабиа. След извършеното Тахиров се е самоубил с пистолета си.Трагедията се е разиграла вчера на обяд в община Юнусемре, област Маниса.При огледа полицейските служители са открили 9 гилзи - 3 в дома на семейството и 6 на улицата.До вчера турските медии съобщаваха само инициалите на човека и че е \"влязъл в Турция от България\". Днес вече съобщават за националност, имена и години. ", "date": "2019.04.20", "title": " Български гражданин извърши двойно убийство в Турция и се самоуби"}
{"url": "http://www.cross.bg/roboti-liga-robo-1602275.html", "text": "/КРОСС/  Техническият университет - филиал Пловдив стана домакин на кръг от състезанията с роботи, организирани от Робо лига България. За първи път Пловдив пое домакинството на това състезание и е много вдъхновяващо да видим тук ученици и студенти, които се интересуват от роботи, каза Дилян Михнев от Робо лига България. Състезанията се организират за шести път у нас, но за първи път има четири предварителни кръга в градовете Пловдив, Велико Търново, Варна и Бургас, като финалите ще бъдат в София през ноември. Робо лига България е сдружение от близо 100 доброволци, които  имат единствена цел - популяризация на роботите чрез състезания. „Ние сме съучредители на Робо лига България и сме доволни, че нашият университет стана домакин на състезание. Днес в подготовката на състезанието и в сглобяването на роботи участват 11 наши студенти от 3 специалности, свързани с електроника, автоматика и механика.\" - каза доц. д-р Никола Шакев, заместник директор на Техническия университет - филиал Пловдив. Студентите  от вуза участваха в сглобяването на два сложни робота, както и в настройките на алгоритъма  за следене на линия. Най-малките участници в състезанието бяха  първокласници, като пускаха роботите на тепиха. От Робо лига България казаха, че имат амбиции да вкарат автономни летящи роботи в състезанията през следващата година.  = Състезателни дисциплини = Днешното състезание между роботи в Пловдив беше в три дисциплини. Първата от тях е „Мини сумо\" , в която абсолютно автономни роботи с еднакво тегло и размери трябваше сами да открият съперника на тепиха и да го изблъскат извън него. Втората дисциплина е „Супер линия\", в която участваха автономни роботи - по четири машини във всеки старт. Тук няма ограничение в размера и скоростта, но целта е да се направят повече обиколки по сложна линия с много завои. Изблъскването и изпреварването на съперника е част от играта.Третата дисциплина е „Свободен стил\". В нея жури и публика оценяват идеи и тяхната реализация в сложни роботи.   ", "date": "2019.04.20", "title": "Състезания с роботи за класиране в националната Робо лига "}
{"url": "http://www.cross.bg/zonata-dulbochina-okean-1602289.html", "text": "/КРОСС/  Научна експедиция под британско ръководство, документирала промените в дълбините на Индийския океан край Сейшелите, завърши след 7-седмични изследвания, съобщи Асошиейтед прес, цитирана от БТА.Малко е известно за водния свят под дълбочина 30 м, докъдето се гмуркат обикновено водолазите. Учените от \"Нектън\" използваха спускаеми апарати и дронове, за да достигнат до 450 м дълбочина и да изследват биологичното разнообразие в зоната, където намалява слънчевата светлина и започва дълбокият океан.Главният учен Луси Удол определи мисията като \"много успешна\", като уточни, че са намерили доказателства край няколко коралови острова за т.нар. рарифотична зона или \"зоната на здрача\", която е на дълбочина от 130 м до 300 м. Специалистите са видели и изпълнени с живот рибни общности - от малки рибки до големи хищници.След края на експедицията започват анализите на събрания материал - около 1300 мостри, 20 терабайта данни за изследваните около 30 кв. км от морското дъно. ", "date": "2019.04.20", "title": "Приключи научната експедиция в \"зоната на здрача\" в Индийския океан "}
{"url": "http://www.cross.bg/sistema-ohladitelna-efekt-1602293.html", "text": "/КРОСС/  Инженери от Московския Национален изследователски технологичен университет \"МИСиС\" и Тверския държавен университет са създали охладителна система от ново поколение, в която работното тяло не е течност, преминаваща в газ, а намагнетизиран метал, съобщава РИА Новости. Руснаците твърдят, че твърдотелната магнитна система превъзхожда по енергоефективност традиционните газокомпресорни механизми с 30%-40%.Новата охладителна система използва магнитокалоричния ефект, при който металът променя температурата си при намагнетизиране. Технологията не е нова, но според старши научния сътрудник от \"МИСиС\" Дмитрий Карпенко той и колегите му за пръв път са успели да постигнат истинско изстудяване.Създадените през последните 20 години магнитокалорични системи могат само да поддържат определена температура, но не и да охлаждат. Руснаците са решили този проблем, постигайки каскаден ефект - решетъчна структура от метала гадолиний се поставя в специално колело, което при въртене с висока скорост я потапя в магнитно поле.Екипът, създал новата охладителна система, планира да развива каскадния принцип, за да увеличи температурния диапазон на магнитокалоричния ефект. В момента той е 10 градуса, но се планира да бъде доведен до поне 12-15.Карпенков отбелязва, че размерите на създадения лабораторен прототип не надхвърлят 15 сантиметра. Инженерът смята, че компактни магнитокалорични устройства могат да намерят приложение в автомобилните климатици и охладителните системи за микропроцесорна техника ", "date": "2019.04.20", "title": "Руснаци разработиха магнитен климатик"}
{"url": "http://www.cross.bg/miriam-printzesa-otvud-1602294.html", "text": "/КРОСС/  Принцеса Мириам де Унгрия представи в България бижута от авторските си колекции на изложбата \"Miriam de Ungria:Отвъд въображението\".Съпругата на първородния син на Симеон Сакскобургготски, княз Кардам за втори път показва своя колекции у нас.Експозицията бе официално открита със стилен коктейл, на който присъстваха Симеон II и съпругата му Маргарита, вицепрезидентът Илияна Йотова, както и редица дипломати и представители на бизнеса. Посетителите ще могат да разгледат и закупят бижута от най-новата колекция на принцеса Мириам - Meninas, вдъхновена от едноименната картина на испанския художник Диего Веласкес.„Българската публика ме очарова с вкуса и вниманието си към детайла. Затова държах да представя най-новата си колекция тук, защото знам, че красотата и оригиналният стил са високо ценени.В новата си изложба съм заложила на нестандартни форми, пречупени през усещането ми за елегантност и модерност\", сподели принцеса Мириам.Бижутата на марката на принцеса Мириам са ръчно изработени в Испания, с ярък почерк и запомнящи се акценти.Изложбата Miriam de Ungria: Отвъд въображението е отворена за посещение до 21 април от 11 до 21 часа в Paradise Center в София. ", "date": "2019.04.20", "title": "Съпругата на княз Кардам с изложба в България"}
{"url": "http://www.cross.bg/sofiya-godishniyat-ybiiistvoto-1602297.html", "text": "/КРОСС/  21-годишният Йордан Иванов, който е обвинен за убийството на майка си в София остава в ареста, реши Софийският градски съд. Тялото на 43-годишната жена бе намерено в столичния квартал „Младост\" преди дни. 21-годишният заподозрян за злодеянието бе заловен в пътническия влак София-Варна на гара Горна Оряховица. Той бил спипан от служители на Транспортна полиция. Скандал с финансов мотив вероятно стои зад убийството на жената от сина ѝ в София. Двамата са пристигнали в столицата на 16 април. Целта е било настаняване на сина в клиника за лечение на наркомании. Апартаментът, в който се настанили е бил на жена, която се запознала с майката в рамките на програма за лечение на деца със зависимости. Синът е криминално проявен за хулиганство, грабежи и други провинения, последното от които е от преди дни - опит за грабеж на казино във Варна. Лекуван е в психиатрии.", "date": "2019.04.20", "title": "21-годишният младеж, убил майка си в София, остава в ареста "}
{"url": "http://www.cross.bg/tzska-tochki-levski-1602296.html", "text": "/КРОСС/  Отборите на ЦСКА и Левски направиха равенство 0:0 в голямото дерби от четвъртия плейофен кръг на Първа лига. Мачът се игра на Националния стадион „Васил Левски\".Двата тима не предложиха атрактивна игра на зрителите, като преобладаваше битката и здравите единоборства в средата на терена, докато чистите голови положения отсъстваха. „Червените\" имаха териториално преимущество през първото полувреме, но не успяха да затруднят Николай Михайлов, като най-интересната ситуация бе в самото начало, когато изстрел на Кристиян Малинов срещна гредата.След почивката „сините\" изравниха играта, но също имаха затруднения да създават чисти положения, а в заключителните минути играта съвсем се накъса и в крайна сметка така и не падна голПо този начин ЦСКА се доближи на две точки от лидера Лудогорец, който днес приема Ботев Пловдив и ще има възможността да дръпне с пет точки на върха. Левски вече има 59 точки и остава на трета позиция, на шест точки зад ЦСКА и на осем от Лудогорец. Няма информации за нарушаване на обществения ред преди или по време на спортната среща. Столичната дирекция на вътрешните работи беше предприела всички необходими мерки за охрана. Полицейските служители следиха за недопускането на инциденти преди, по време и след самата среща.  Униформените служители извършваха щателна проверка на всички посетители на футболния мач. Предприети бяха стриктни мерки за недопускане на посетители, които имат наложена съдебна забрана за посещение на спортни мероприятия.", "date": "2019.04.20", "title": "ЦСКА и Левски  направиха равен 0:0"}
{"url": "http://www.cross.bg/chipove-samsung-tehnologiya-1602295.html", "text": "/КРОСС/  С мартфоните скоро ще станат още по-мощни и по-пестеливи откъм енергия. Това ще стане възможно още следващата година с навлизането на новото поколение чипове, съобщава CNET.Samsung вече започва работа по преминаване към производство с 5nm технология. Това означава, че транзисторите в чиповете ще са едва 5 нанометра от сегашните 7nm.Подобна компактна технология позволява разполагането на около 2000 транзистора един до друг на площ с широчината колкото човешки косъм. А това означава, че в чипове със сегашните размери ще може да се сложат още повече транзистори.Резултатът ще се изрази в още по-мощни процесори, които освен това харчат по-малко електричество. Samsung изчислява, че това ще позволи създаване на чипове, които са 10% по-мощни или харчат с 20% по-малко енергия, а броят на транзисторите може да се увеличи с 25%.Освен това Samsung произвежда чипове и за други компании, например Qualcomm. Те също ще могат да се възполззват от новия производствен процес за своите чипове. Samsung вече е започнала производството на тестови чипове, като очаква през втората половина на 2020 г. да премине към масово производство. Ако няма промени в графика, това означава, че още следващото поколение на смартфоните от висок клас на Samsung ще може да се възползва от новите чипове.Конкурентът на Samsung в този сектор, TSMC, също напредва по работата със своите 5nm чипове и вече произвежда прототипи. Компанията изчислява, че нейната технология дори ще увеличи производителността с 15%. Компанията не посочва каква ще икономията на енергия, защото е предпочела да се насочи главно към производителността. Освен това казва, че ще увеличи броя на транзистори с 80%. Тези чипове също може да се очакват догодина. ", "date": "2019.04.20", "title": "Ново поколение чипове подобрява смартфоните"}
{"url": "http://www.cross.bg/ograda-haskovo-obyasni-1602288.html", "text": "/КРОСС/  Вече е установена самоличността на мъжа, който загина под рухналата ограда на бившето военно поделение на улица \"Ком\" в Хасково. Това е 57-годишен мъж от квартал \"Република\", съобщава БНР. Инцидентът стана снощи, когато бурята разрушила тухлената ограда и под отломките загина мъж. Имотът е на Министерството на отбраната и военната прокуратура пое разследването по случая.Дияна Иванова от община Хасково обясни, че между институциите е имало непрекъсната преписка за опасната ограда.\"Общината е сезирала неколкократно министерството на отбраната, че тази ограда представлява непосредствена опасност за преминаващите по тротоара. През това време общината безброй пъти е ограждала мястото със сигнални ленти, които изчезват на следващия ден. Знае се, близко е до квартала, децата си играят\", каза тя.По-рано днес военният министър Красимир Каракачанов заяви, че падналата стена е трябвало да бъде съборена, като в ход е била процедура по избор на фирма изпълнител.\"Честно казано при такава цена, за около пет хиляди лева, едва ли ще има много мераклии да дойдат. Имало е обезопасителна лента, която е поставена и от общината, и от полицията, но явно покрай тези ветрове, които са съборили стената, и вятъра, и дървета, които вятърът е клатил, са подпирали стената и са довели до нейното събаряне. На мен по-скоро в момента ми изглежда като малшанс и трагичен инцидент, но въпреки това съм разпоредил още вчера да се направи пълна проверка\", обясни той.Проверката ще приключи в понеделник. Каракачанов допълни, че военното министерство има огромни проблеми с десетки бивши подделения в страната. ", "date": "2019.04.20", "title": "Общината е сезирала неколкократно МО за опасната ограда в Хасково"}
{"url": "http://www.cross.bg/evropa-bulgariya-levitzata-1602280.html", "text": "/КРОСС/ „Промяната на отношението към децата ни е нашата отговорност към тяхното  бъдеще. 26-ти май е денят на промяната\". Това заяви кандидатът за евродепутат от листата на „БСП за България\" Петър Витанов по време на представянето на листата на левицата.  Той подчерта, че днес българското правителство обрича на културна нищета и безпросветност собствените си деца, а в Европа след десетилетия дясна хегемония, младите хора сякаш са лишени от перспектива, амбиция и хоризонт. „Днес младите хора остаряват на 20 години, защото се чувстват отритнати и изолирани от пазара на труда, а огромна група от тях по неволя остават без образование. Тъжно, но в 21 век, в най-развитата част на света- старата немска поговорка, която гласи, че който се ражда беден, умира глупав, е по-валидна от всякога. Днес повече от всякога се нуждаем от цялостна политика, гарантираща: достъпа до образование, разширяване на обхвата на младежката гаранция и насърчаване на политики в областта на културата, насочени към младите хора.„Днес е историческа дата - навършват се 143 години от избухването на Априлското въстание. Ако преди толкова години неколцина българи промениха съдбата на нашия народ, днес повечето българи преживяват политиката пред телевизора. Трябва да надмогнем тази апатия\", каза кандидатът за евродепутат от листата на \"БСП за България\" Иво Христов  По думите му в хода на кампанията често ще упрекват левицата, че говори за вътрешна политика, а не за дигитализация, свързаност и многогодишна финансова рамка. Според него няма българска вътрешнополитическа тема, която да не е европейска. „Ако по плажовете край Шабла изплува кокаин - това е проблем с европейската граница. Ако стотици хиляди българи заминават на гурбет в чужбина, за да търсят препитание- това е проблем на Европа\", каза той. По думите му всички българи са европейци, наравно с другите в съюза и всеки възрастен българин, в което и да е обезлюдено село в Северозападна България, е също толкова европеец колкото е и Юнкер, Той коментира, че проблемът на всеки възрастен, забравен или бедстващ българин е общоевропейски проблем. Според него тези избори имат два залога - национален и европейски. „Националният е да създадат условия за коренна политическа промяна. Европейският е  да изпратим в ЕП критично мислещи хора, които да преведат Европа на езика на хората, защото Брюксел се отчужди от хората\", заключи Христов. „Нашата обща кауза е промяната в България и Европа\". Това заяви кандидатът за евродепутат от \"БСП за България\" и президент на ПЕС Сергей Станишев по време на представянето на листата на левицата. По думите му кандидатите на левицата са хора убедени, че влизат в битка с кауза, а левицата винаги е силна, когато има кауза - национална и европейска.  „Заедно ще дадем всичко от себе си и ще я постигнем като екип, защото от това имат нужда и България, и Европа\", каза той. Според него промяна винаги върви с лявото. „Демократичността в БСП изведе на челни места много млади хора и това е прекрасно. Знаете мъдростта, че ако си млад и не си ляв, значи нямаш сърце. Те имат сърца. Ние хората от средното и по -възрастното поколение също имаме сърца, които бият отляво\", заяви президентът на ПЕС. Сергей Станишев каза, че Европа също се нуждае от голяма промяна.  „Европейската идея създаде мир, роди идеята за взаимното добруване между нациите в Европа и разви социалната държава. Тази Европа десетилетия я разрушават десните\", обясни той и допълни, че сега в много страни те правят коалиции с крайни националисти заради властта и за да продължат разрушаването. „Ние сме тези, които трябва да дадем решителен отпор на разрушаването на европейската идея. Кой, ако не социалистите, ще го направи. Това е нашата мисия и в България, и в Европа\", категоричен бе той. Според него левицата трябва да спечели тези избори, за да има промяна в България, предсрочни избори и БСП да даде надежда на хората за по-добър живот. Да има президент на комисията от левицата, за да има промяна в Европа. „Само така ще можем да направим Европа онова добро място, в което никой не е забравен и никой не е изоставен\", заключи Сергей Станишев.", "date": "2019.04.20", "title": "Сергей Станишев: Нашата обща кауза е промяната в България и Европа"}
{"url": "http://www.cross.bg/borisov-hristov-govoryat-1602283.html", "text": "/КРОСС/  Няма да се сравняваме с чеверме социалистите, обяви лидерът на ГЕРБ Бойко Борисов на отчета на гражданския диалог „Европа в нашия дом\". Не ги обиждам, цитирам Иво Христов, но не този Иво Христов, който нарече българите дебили, а този Иво Христов, който ги нарече чеверме социалисти, „Явно паметта на хората е къса, а се надявам, че не е\", коментира той. „БСП разчита на късата памет, сега цялата Тройна коалиция говорят за борба с корупцията в един прекрасен Южен парк\", каза Борисов. „Те говорят, че ГЕРБ трябва да бъде заличен, така както заличиха СДС, за да остане само БСП\", допълни той. „Приеха си закон да ги брани от преследване. Те излезли да говорят и да сочат нас с пръст\", заяви премиерът. „Тоновете наркотици, които съм задържал при мои операции, не могат да ми преброят\", посочи той.Борисов говори и за инфраструктурните проекти, и за развитието на образованието.360 млн. лева увеличение на учителските заплати сме предвидили за догодина. Бързо да се провери състоянието на всички училищни автобуси съм възложил на Вълчев, обяви министър-председателят. Тук може да се разчита на 20 млн. лв. и още толкова за интерактивно обучение. В природните науки изоставаме, коментира премиерът.Ударно ще довършим пътя Шумен-Търговище. Мездра-Ботевград на Нанков съм разпоредил до 2-3 седмици да е готово да стартира трасето, добави Борисов.Ако има автокрация, как всички тези скандали цял ден не спират, апартаменти, къща, тераса, сауна, баня? От сутрин до вечер. Ако няма свобода на медиите как това ще се случва? Как след всичките тези скандали демокрацията си работи, каква автокрация? Пред кого автокрация?, попита Бойко Борисов. Когато върховният главнокомандващ призовава генералитета да не стои безропотно, това не е ли диктатура? Много са изнервени. Ние сме наложили стандарта - виновните си подават оставката, допълни той. ", "date": "2019.04.20", "title": "Премиерът Борисов: Жалко е Тройната коалиция да говори за борба с корупцията"}
{"url": "http://www.cross.bg/sdelka-stoiinost-imot-1602282.html", "text": "/КРОСС/  Простият отговор на въпроса \"Законно си е да правиш сделка под пазарната стойност?\" - е отрицателен. Това заяви пред bTV бившият нотариус и настоящ член ВАС адв. Валя Гигова във връзка със скандалите, свързани с \"Апартаментгейт\".\"Данъчната оценка е един от критериите за пазарна цена. Законът за нотариусите и нотариалната дейност определя пазарната цена като тази, за която две страни са постигнали съгласие да бъде сключена една сделка. Когато една сделка за един луксозен имот е под данъчната оценка има два въпроса, които се поставят - дали има друга сделка, която е паралелна на тази при нотариуса и ако това е така - няма проблем\", посочи юристът. Адвокатът обясни, че това е така, защото правото на строеж е на по-ниска стойност от цената на изработката на самия апартамент. Тя допълни, че договорът за изработка поема икономическата тежест на стойността на целия недвижим имот и уточни, че подобно е положението и с грубия строеж.\"След всичко, което се случи в политическото пространство, много хора се усъмниха в съдържанието и доказателствената стойност на Нотариалния акт. Бяха изключително разтревожени относно общите части при сделките\", каза адв. Гигова и допълни, че масово клиентите избягват вписването на реалната стойност на имота.Бившият нотариус заяви, че има много рискове, когато се сключва сделка за имот под данъчната му оценка. \"Страните трябва да знаят, че при едно разделяне на сделката, това което вече е дадено, това ще се върне. Ако си дал 200 хил. евро, но в сделката си записал 100 хил. лв., 100 хил. лв. ще ти бъдат върнати\", заяви адв. Гигова.Юристът каза още, че масово сделките се сключват със строителни предприемачи, пред закона те се водят търговци, а срещу тях може да бъде открито производство по несъстоятелност.\"При такова производство, всички сделки, които не са сключени по пазарна цена, се обявяват от синдика за недействителни. Тогава хората са принудени да разберат колко са сбъркали\", коментира адвокат Гигова. ", "date": "2019.04.20", "title": "Подводните камъни при сделка на имот под пазарните цени"}
{"url": "http://www.cross.bg/lista-nashata-bulgariya-1602291.html", "text": "/КРОСС/  В столичния  Южен парк БСП представи официално своята листа от 17 кандидати за евроизборите през май. Водачът Елена Йончева призова за Европа на социалната справедливост и добави, че България е далеч от такъв стандарт, тъй като страната, по думите й е завладяна от мафията.Председателят на Партията на европейските социалисти и поставен под номер пет в листата Сергей Станишев подчерта, че каузата на социалистите е промяна у нас и в Европейския съюз и допълни:Неволно сравнявам представянето на нашата листа единствено с тази на ГЕРБ. Какво видяхме при тях - стройни редици, тържествена зала, много вратовръзки, сила, мощ на властта и много говорене, но говорене без емоция - скучно, но това, което можем да ви обещаем, е,че с нашата листа няма да ви е скучно\".Председателят на БСП Корнелия Нинова призова да се гласува на 26 май, защото:\"Пълзяща диктатура на опозиция е безмислена, но едноличната власт в България е факт.Разрушени са българските институции, един човек управлява еднолично - народа и неговите пари\", каза лидерът на БСП Корнелия Нинова. ", "date": "2019.04.20", "title": "БСП представи евролистата и обвини Борисов, че управлява еднолично"}
{"url": "http://www.cross.bg/bili-ostanki-krakata-1602281.html", "text": "/КРОСС/  Археолози откриха 26 човешки скелета на около 3000 години в графство Оксфордшър, Англия, съобщи Сайънс алърт и БТА.Предполага се, че гробищата, в които били намерени въпросните тленни останки, са били използвани за ритуални погребения и жертвоприношения.Костите на краката на единия скелет били отделени и разхвърляни от двете му страни. Черепът на друг човек също бил отделен и заровен близо до краката му.Смята се, че подобни погребения, които се различават от обичайните, са свързани с религиозни обреди.По мнението на специалистите, разчленяването на телата било характерно за британските племена през желязната епоха, преди земите им да бъдат окупирани от Древния Рим. Човешките тленни останки, както и намерените край тях животински кости и предмети от ежедневието са отнесени за допълнителна експертиза. ", "date": "2019.04.20", "title": "В Англия откриха следи от масово погребение на хора"}
{"url": "http://www.cross.bg/evropa-bulgariya-dnes-1602279.html", "text": "/КРОСС/  Благодаря ви, че сте тук днес - общински председатели, областни председатели, кметове, председатели на общински съвети, народни представители, членове на Националния съвет.Вие сте моторът на БСП и ние заедно сме екипът, който тръгва в една емоционална и красива, вярвам и победоносна кампания. Тръгваме за европейски избори, за предсрочни парламентарни избори, но най-вече - тръгваме на битка за справедливост сега. Това е слогънът на нашата кампания. Справедливост днес, не след 5, не след 10 години, не с празни обещания и с кухи фрази. Днес, българският народ и Европа имат нужда от справедливост. Ние първи приехме своята програма за икономически развита, социална Европа, Европа на равните възможности, Европа без две и три скорости. Днес представяме пред вас и лицата на тази кампания - хората, които предлагаме да ни представляват в Европа. Остава да си свършим работата. Имаме идеите, имаме хората, от нас - от този екип и от вас - мотора на партията, зависи да си свършим работата. Да се обърнем към всеки български гражданин, тук или в чужбина.Скъпи българи, знаем, че мнозина от вас гледат на европейските избори с недоверие, някои от вас не вярват че Европа може да повиши доходите им. Може, ако се преборим за минимална работна заплатна и пенсия. Ако се преборим за инвестиции в България, които да осигурят работни места.  Други от вас не вярват, че Европа може да помогне на децата им. Може, ако нашите представители там, ако социалистите - левицата в Европа, се преборим да наложим младежката гаранция, младежкия план за образование и работа, кулурния чек за младите хора. Мнозина не вярват, че Европа може да помогне на българското правосъдие. Може, ако изградим силна, независима и подчинена единствено на върховенството на закона европейска прокуратура. Да се гласува на европейските избори има смисъл, защото те са важни за всеки българин, за справедливостта сега. Но за да стане всичко това възможно, там трябва да изпращаме не чиновинци за заплата, подчинени на брюкселската бюрокрация. Не хора, които срещу едно потупване по рамото и една снимка със силните на деня предлагат послушание и подчинение на България и на българския народ. Там трябва да изпратим достойни българи, професионалисти, каквито днес представяме пред вас. Българи, които да отстояват българския национален интерес в общия ни европейски дом. Българи, които да ни върнат достойнството на народ, равен на другите европейски народи. Това са те. Те са доказани икономисти, финансисти, еколози, лекари, хора на образователната система и културата, международници, авторитети - и в България, и в Европа. С още нещо обаче днес трябва да се обърнем към българския народ - 26 май е важен, за да свалим на правителството на ГЕРБ и патриотите, подкрепяни от ДПС. Нашата победа на Европейските избори означава начало на промяната в България. „Гражданите за европейско развитие на България\" - ГЕРБ, ни отчуждиха от европейските ценности, от българските ценности, лишиха ни от човешкото ни достойнство. Искаме свобода - основна европейска, българска и човешка ценност.Но свободни хора ли сме днес? На едно от последните места сме по свобода на изразяване на слово и медии. Който си позволи да мисли различно, да говори различно, да критикува, е подложен на безпрецедентен натиск. Ето ви Елена, най-ярък пример за това. Искаме равни възможности, но в България близките до властта са по-равни от другите. Искаме върховенство на закона и равенство пред закона, но се оказа, че колкото повече апартаменти имаш в България, толкова по-недосегаем си за закона. Пълзяща диктатура на опозицията е безсмислица, но едноличната власт в България е факт. Разрушени са българските институции - един човек управлява еднолично народа и неговите пари. Ето защо, 26-ти май е важна дата, можем да променим това.Но скъпи българи, не просто за да свалим това правителство, да го заменим с друго и да продължим по същия начин. Не просто една партия да падне от власт, а друга да спечели. Можем да поставим началото на промяната на модела, в който 30 години политици, икономически кръгове, олигарси са заедно единствено за личния си интерес и срещу интереса на народа. Този модел можем да променим.Обръщаме се към вас - излезте и гласувайте на 26 май. Не бъдете безучастни наблюдатели на началото на промяната. Бъдете активни съзидатели на човешкото си достойнство, на българското достойнство, на достойна България в справедлива Европа. Справедлива сега! Чрез нашите идеи, с нашия екип, на 26-ти, и с вашия глас - победа за Европа и за България! Блгодаря ви! Успех на всички и на добър час! ", "date": "2019.04.20", "title": "Корнелия Нинова: ГЕРБ ни отнеха човешкото достойнство"}
{"url": "http://www.cross.bg/lovech-poseti-chasa-1602284.html", "text": "/КРОСС/  На 21.04.2019г.(неделя) водачът на листата на БСП за България за предстоящите евроизбори Елена Йончева ще посети област Ловеч. В 9:30 часа тя ще посети Троянския манастир и ще се срещне с граждани. В 11:00 часа, в гр. Ловеч тя ще вземе участие в тържествата по повод Цветница и ще се срещне с обществеността.", "date": "2019.04.20", "title": "Елена Йончева ще посети област Ловеч "}
{"url": "http://www.cross.bg/godini-vitanov-bulgariya-1602285.html", "text": "/КРОСС/  „БСП е единственият носител на демократични ценности. Ако искаме да имаме друг начин на управление, по-висок стандарт, трябва да изберем хора, които могат да защитават правата, нуждите на работещите, на бедните, на онеправданите, а в България това може да е единствено БСП. Убеден съм в осъзнатата необходимост от промяна в България.\" Това заяви кандидатът за евродепутат от „БСП за България\" Петър Витанов пред стотиците, напълнили залата на читалище „Родолюбие\" в Асеновград. Повод за тази среща бе отбелязването на 120 години социалистическо движение в общината.  „Този юбилей е задължаващ,  той чертае пътя на социалистите и тяхната сила и вяра в идеите\", счита социалистът. Според него предстоящите избори изглеждат далечни за хората, донякъде и заради действията на правителството, което  не успява да се възползва от възможностите, които ЕС предоставя, и от друга страна, защото хората считат, че  може би този ЕС не е нашият -  солидарният, справедливият, основан на равенството.„През целия ни 120 годишен път сме се борили да печелим доверието и подкрепата на хората\", каза в словото си и председателят на общинската организация Енко Найденов. Той очерта и задачите, стоящи пред социалистите - да спечелят двата тежки избора - 26 май за членове на Европейския парламент и есента за местна власт. „Днес управляващата коалиция, начело с ГЕРБ, продължава да ни държи в блатото на застоя, корупцията и грабежа. По икономически и социални показатели през последните 10 години \"уверено\" стоим на последното място в Европейския съюз\", заяви лидерът на асеновградските социалисти.„Европейските социалисти са радетели на онези прогресивни идеи, които движат световните процеси, защото Европейският съюз много отдавна загуби своя социален характер. След 15 години дясно управление наблюдаваме процеси, които се характеризират с отстъпление на социалната държава, с отслабване на защити на европейските граждани, социалните, гражданските\", допълни Петър Витанов. Според него  това води до социална несигурност, до увеличаване на неравенствата до равнища, характерни за средните векове, а за да може да се промени това, трябва да дойдат хора, леви, социални, които да поставят  фокуса върху тези проблеми. Фланелка с надпис „120 години асеновградска партийна организация\" получи Витанов, а обещанието му бе да я носи и в Брюксел.  ", "date": "2019.04.20", "title": "Петър Витанов:  Убеден съм в осъзнатата необходимост от промяна в България"}
{"url": "http://www.cross.bg/parizh-vreme-subota-1602286.html", "text": "/КРОСС/  Сблъсъци избухнаха днес в Париж в началото на следобеда по време на демонстрация на \"жълтите жилетки\", които протестират всяка събота от ноември насам срещу социалната и данъчната политика на правителството, предаде АФП. Кадри, разпространени от френските медии, както и видеоклипове от социалните мрежи, показват участници в протеста, които рушат и палят бариери из парижките улици, а мнозина хвърлят бомбички, посочва ТАСС. Полицията нееднократно използва срещу демонстрантите шокови гранати и сълзотворен газ.Дотогава демонстрацията, събрала хиляди протестиращи, протичаше спокойно, допълва АФП.Префектурата съобщи за 126 души, откарани в полицейските управления, и за над 11 000 подложени на превантивни проверки от органите на реда.Според телевизия Бе Еф Ем по-рано днес президентът Еманюел Макрон спешно е извикал вътрешния министър Кристоф Кастанер, който да му докладва за развитието на ситуацията, добавя ТАСС. Днес се очакваха и шествия в различни региони на Франция, но Париж изглежда остава център на вълненията по време на 23-ата поредна протестна събота, отбелязва АФП.", "date": "2019.04.20", "title": "Над 120 арестувани след поредната демонстрация на „жълтите жилетки“ в Париж "}
{"url": "http://www.cross.bg/turnovo-veliko-zheni-1602287.html", "text": "/КРОСС/  Мъж и три жени са пострадали при верижна катастрофа на пътя Велико Търново - София, в района на село Ново село, съобщиха от ОДМВР - Велико Търново.Сигнал за произшествието е получен днес в 14.26 часа. По първоначална информация са се ударили 6 леки автомобила. Пострадали са един мъж и три жени. Всички са откарани в Спешна помощ във Велико Търново.Участъкът на произшествието временно е затворен за движение. Автомобилите изчакват на място. Извършва се оглед. ", "date": "2019.04.20", "title": "Верижна катастрофа с шест коли на пътя София-Велико Търново, 4-ма са ранени"}
{"url": "http://www.cross.bg/vidin-putno-krustovishte-1602268.html", "text": "/КРОСС/  За провеждане на Рали спринт Видин, до 15 ч. днес се ограничава движението по път III-1413 Грамада - пътно кръстовище Бояново - Синаговци, от км 0 до км 14.Трафикът на автомобили движещи се по път I-1 в посока Видин-Грамада и обратно се пренасочва по път I-1 /E-79/ - Граница Румъния - Видин до пътно кръстовище с път III-141 при Гара Срацимир - Грамада и обратно.Движението се регулира от \"Пътна полиция\" и сигналисти. ", "date": "2019.04.20", "title": "Ограничения в движението заради Рали Спринт Видин"}
{"url": "http://www.cross.bg/bulgariya-iioncheva-evropa-1602269.html", "text": "/КРОСС/  „Вече 12-та година вървим към Европа с копнеж, че България ще се доближи до тази Европа - на социалната защита, достойнство и свобода, за която всеки от вас е мечтал\". Това каза водачът на листата на БСП за изборите за Европейски парламент Елена Йончева по време на представянето на листата на левицата. Тя добави, че българинът се стреми към  Европа, в която гражданинът може да получи справедливост - и без да е приближен до властта. „Европа, където бизнесът не е подложен на рекет и можеш да получиш добро образоване, независимо от социалния си статус. В Европа, където доброто и безплатно здравеопазване е гарантирано от държавата\", каза още Йончева. Тя коментира, че днес бизнесът бяга от България, а парламентът работи за избрани клиенти - 72 процента от приетите закони са  лобистки, според Българската стопанска камара.  „Тотален е сривът на преките чуждите инвеститори - спадът е 11 пъти спрямо 2008 г., а здравеопазването се превръща в жест на милостиня, в зов за помощ\", коментира още Елена Йончева.„Преди 11 години бяхме на едно място по свобода на медиите с Франция. Тази седмица беше публикуван докладът на международната организация \"Репортери без граници\". В него се казва, че: \"България вече не е обетована земя на журналистиката. Организираната престъпност и властта в България подлагат на тормоз медиите\". Разбирате ли какво ни казват?  Организираната престъпност и властта са едно и също\", заяви още водачът на листата на „БСП за България\". Тя бе категорична, че там, където няма свободна журналистка,  се настанява диктатурата.„Днес страната ни се управлява от една банда, хора от престъпния свят. Те са завладели България. Те не могат да ни водят към Европа.Те не могат да защитават българския интерес\", заяви още Елена Йончева. Тя добави, че не могат, защото са зависими - от своето престъпно минало и от своето престъпно настояще. „Не могат, защото, ако преди са използвали малката бухалка, днес превръщат държавните институции в голяма бухалка срещу всеки, който не е част от бандата. Защото техните усилия са насочени за тяхното лично облагодетелстване\", категорична бе Йончева.Тя коментира още, че властта смята, че няма кой да я накаже. „Казва ни - \"Хвани ни, ако можеш.\" Смятате ли, че можем да ги хванем?\", попита Йончева.„За да можем да водим разговора за Европа, първо трябва България да е равнопоставена страна. Това е трудна битка, но левицата в ЕП успява да се бори за България и печели\", каза още Елена Йонева. Тя заяви, че левицата е спечелила  битката да не сме втора категория граждани, които ползват втора категория продукти. „Създадохме нов икономически модел за развитието на Европа - Европейски социален стълб, който може да прерасне в ново  законодателство. За да имаме социална защита, равни права за равен труд, общи принципи за определяне на минималната заплата и пенсия\", добави водачът на листата на БСП.  Тя бе категорична, че В ЕП предстоят трудни битки - за преодоляване на неравенството, за присъединяването към Шенгенското пространство, за обща отбранителна политика, която ще даде възможност на Европа да бъде самостоятелен играч и да защитава интересите на всички свои членове.Елена Йончева бе категорична, че левицата ще победи на тези избори. „Трябва след тази победа да започнат такива промени, чрез които България да победи- революция в доходите, преодоляване на бедността и регионалните различия, свободни медии и справедливост\", коментира още тя . Йончева заяви, че  днес битката не е само за Европейски парламент - това е битка за България. „Днес има два пътя пред родината ни - или позволяваме криминалното робство, в което живеем, да ни смачка окончателно, или въставаме. Това можем да направим на 26 май - с гласуване. Време е да заслужим свободата си, да отвоюваме своето достойно място в Европа\", заключи Елена Йончева ", "date": "2019.04.20", "title": "Елена Йончева: Да отвоюваме своето достойно място в Европа"}
{"url": "http://www.cross.bg/dali-nashite-aprilskoto-1602270.html", "text": "/КРОСС/ Днес отбелязваме 143 години от избухването на Априлското въстание. То избухва преждевременно на 20 април 1876 година в Копривщица и е организирано от Гюргевския революционен комитет.Въпреки че е потушено Априлското въстание постига своята основна политическа цел и намира силен отзвук в Западна Европа и Русия.Априлското въстание е най-мащабната проява на революционните борби през епохата на Българското възраждане. То е най-висшата проява на българската национална революция, на българския дух, желание и воля за Свобода и Независимост.Днес повече от всякога България има нужда от възраждане на духа на българската национална революция, както и волята и желанието за Свобода, Независимост и Справедливост.Нека всеки един от нас днес да се замисли, дали 143 години след избухването на Априлското въстание българите сме свободни, независими и единни ...Нека именно днес всеки един от нас да си направи равносметка и да си отговори, дали е готов лично да се включи в промяната на България, и дали е готов да последва примера и заветите на нашите предци, които се самопожертваха в името на Родината.България има нужда от промяна и от всеки един от нас зависи, дали и кога ще се случи тя. Битката за промяната и справедливостта в България я дължим на нашите предци, на нашите майки, бащи, баби и дядовци, но най-вече я дължим на нашите деца!!!Нека всеки един от нас да си сложи днес ръката на сърцето и да си каже, дали е готов да застане под знамето на промяната, така както нашите предци преди 143 години абсолютно непоколебимо застанаха под знамето \"Свобода или смърт\".Дълбок поклон пред делото и паметта на всички герои, дали живота си за Свободата на България!Да живее и да пребъде България!Симеон Славчев ", "date": "2019.04.20", "title": "Симеон Славчев: Априлското въстание е най-мащабната проява на революционните борби"}
{"url": "http://www.cross.bg/nomera-bulgarski-migranti-1602272.html", "text": "/КРОСС/  Гръцката полиция съобщи, че е спряла камион с откраднати регистрационни номера, в който открила 59 мигранти без документи за самоличност, предаде Асошиейтед прес.Камионът бил спрян в петък следобед на магистрала на около 30 километра от Солун, тъй като имал български регистрационни номера, за които било съобщено, че са откраднати.Зад няколко кашона с изолационни материали лежали 59 мигранти, повечето от тях от Сомалия, а останалите - от Бангладеш, Афганистан, Египет, Ирак, Палестина и Судан, съобщи днес полициятаМигрантите казали, че са платили по 1500 евро на трафикант в Турция, който им помогнал да преминат в Гърция с лодка, преди да бъдат качени на камиона.Шофьорът на камиона, 61-годишен български гражданин, е арестуван. ", "date": "2019.04.20", "title": "Откриха 59 нелегални мигранти в камион с крадени български номера в Гърция"}
{"url": "http://www.cross.bg/xpam-atedpalniya-hiolaii-1602273.html", "text": "/КРОСС/   Блaгoдaтният oгън, който Cтapoзaгopcĸият митpoпoлит Kипpиaн щe дoнece нa Beлиĸa cъбoтa oт xpaмa „Bъзĸpeceниe Xpиcтoвo\" в Йepycaлим, ще бъде пocpeщнат от ĸмeтa Живĸo Toдopoв, cвeщeници и мнoгo миpяни в 23 чaca нa цeнтpaлния плoщaд в града, пише в-к Стандарт. Cлeд тoвa литийнo шecтвиe щe oтнece oгъня дo ĸaтeдpaлния xpaм „Cв. Hиĸoлaй\", ĸъдeтo щe зaпoчнe Beлиĸдeнcĸoтo (Πacxaлнo) бoгocлyжeниe. Двe видeocтeни щe бъдaт мoнтиpaни нa плoщaдa и пpeд ĸaтeдpaлния xpaм „Cв. Hиĸoлaй\", нa ĸoитo щe ce пpeдaвaт пocpeщaнeтo на благодатния огън и бoгocлyжeниeтo в xpaмa.Πpoгpaмaтa нa Cтapoзaгopcĸaтa митpoпoлия зa Beлиĸдeнcĸитe пpaзници вĸлючвa  paзлични инициaтиви в Страстната седмица, cъoбщи митpoпoлит Kипpиaн. На Велика cpядa пpeд ĸaтeдpaлния xpaм „Cв. Hиĸoлaй\", тoй щe ce вĸлючи в кампанията нa нaциoнaлния oмбyдcмaн Maя Maнoлoвa „Beлиĸдeн зa вceĸи- Дapи пpaзниĸ нa бaбa и дядo\". Haд 200 възpacтни xopa в нyждa щe пoлyчaт пaĸeти зa пpaзниĸa. Ha Beлиĸи чeтвъpтъĸ в ĸaтeдpaлния xpaм „Cв. Hиĸoлaй\", зa тpeти път, откакто дядо Киприан е на митрополитската катедра, щe бъдe извъpшeн pитyaлa нa \"Умивaнe нa нoзeтe\". По традиция в този ден дeцa  от нeдeлнитe yчилищa щe бoядиcвaт яйцa пpeд xpaмa.Ha Paзпeти пeтъĸ сутринта зaпoчвaт Цapcĸи чacoвe и вeчepня, нa ĸoятo щe бъдe изнeceнa Πлaщeницaтa Xpиcтoвa в Mитpoпoлитcĸи xpaм „Cв. Димитъp\".", "date": "2019.04.20", "title": "Старозагорци посрещат благодатния огън на площада"}
{"url": "http://www.cross.bg/lazar-isys-lazaritza-1602274.html", "text": "/КРОСС/  С Лазарица, денят преди Цветница, започват най-светлите пролетни празници. И двата дни, известни още като Лазаровден и Връбница, са натоварени с много смисъл, традиции и легенди. В Северозапада все още има 80-90-годишни жени, които разказват за тях. Евангелското събитие, дало името на Лазаровден, е ясно. Пратили съобщение на Исус Христос, че приятелят му  Лазар е тежко болен. Близките му го молели да дойде и да му помогне. Исус тръгнал, но когато пристигнал, Лазар вече бил умрял. Лазаровите сестри - Марта и Мария, му казали, че ако е бил дошъл по-рано, Лазар щял да е жив. Исус ги успокоил - той ще възкръсне, защото, който вярва в мене, и умрял, ще оживее. Той застанал пред пещерата, в която бил погребан Лазар, наредил да отместят камъка и се провикнал \"Лазаре, излез вън! И станало чудо - Лазар излязъл. Така е според Йоан, глава 11.Но има една народна приказка, в която се разказва друго. Лазар умрял и бил оплакван от осем сестри. Като ги чул, Бог се смилил над тях и поживил Лазар. Като излязъл от пещерата, Бог го попитал: Какво почувства, когато умре и когато възкръсна. Когато умрях, заразказвал Лазар, ми беше леко, като че майка ми ме люлееше в люлка. При възкръсването изпитах страшни мъки. Тогава Бог се зарекъл никого да не възкресява. С това народът си е обяснявал факта, че хората не възкръсват. По легендата за Лазаровото възкресение Пенчо Славейков създава поемата си \"Чумави\".Според богослови, Лазаровден е зает от християнската от юдейската религия. Подобен празник са имали и древните гърци и славяни. С вековете празникът се обогатявал, изменял и станал ден, в който християните празнували в чест на нивите, пасищата и горите. В по-късния си образ Лазар е човек, който на този ден обикаля нивите, изсича храсти и чисти камъни, подготвя нивите за оран и сеитба. На него са посветени много народни песни, а най-важният обичай на неговия ден е лазаруването, което правят само момите. Някога можели да лазаруват само подевки - момичета преди замомяване, но след това започнали да лазаруват и моми, а днес дори и млади булки. Лазарица е аналог на Коледа, който е празник само на момците.В автентичния си вид днес обичаят се практикува в село Градец, Видинско. Само че за цялото село се събира една група момичета. В селото няма училище, но лазарките си идват в съботата преди Лазарица за обичая. Ученички и дори деца се обличат в народни носии и тръгват из селото. В няколко къщи ги чакат и посрещат с баници, сладкиши, с благодарност, че са ги зачели. Момичета се хващат за ръце и запяват, после нареждат благословии. Нека има щастие и плодородие в този дом, са най-честите пожелания. Но на този ден ни става много тъжно, споделя секретарят на читалището Пролет Цолова, ревностна пазителка на традицията. Защото на все повече къщи портите са заковани с дъски. Няма никой - старите са си отишли от този свят, а младите са някъде из големите градове или из чужбина.Всеки, който е посетен от лазарки, ги дарува. Някога това е ставало с орехи, ябълки, сушени сливи. Днес раздават на лазарките метални левчета, тарелки със сладки, парчета баница, опечена специално за  тях.На този ден трапезата е постна. Месят се питки и погача, която се прекадява.С края на деня си отива и Лазарица, а на другия ден следва Цветница или Връбница. Кой знае защо, в Северозапада денят се нарича още Куклинден по името на задължителния обреден хляб - кукла. Празнува се за прослава на цветята и върбата, на младите жени. Евангелското събитие е известно - на този ден Исус влязъл в Ерусалим, възседнал осел. Хората не го познавали и питали - кой е този. Знаещите им отговаряли - Това е Исус, пророкът от  Назарет. Исус влязъл в божия храм и изгонил търговците. Според Матей и Лука казал: Домът ми за молитви е отреден, вие го превърнахте в разбойнишки вертеп. В храма надошли слепи и хроми и Исус ги изцерил всичките...Не случайно денят се нарича още Връбница. И не само защото една от първите се раззеленява, а защото листята и клоните й имат магически свойства. Древните славяни вярвали, че тя гони злите духове, предпазва от бедствия и болести. Пазели клонките цяла година за лек. Векове по-късно медицината доказва, че върбата наистина има магически свойства. От нея се прави първото лекарство в света - аспирина. От латинското и име саликс идват медицинските салицил, ацетизал и т.н. Не е случаен и фактът, че на този ден носели върбови клонки в храмовете за освещаване, кичат с тях вратите на домовете си, а в селата - на кошарите и оборите.И както на Лазарица момите обикалят къщите, на Цветница се кумичат. Кумиченето е най-важният обичай. Той и досега е запазен в планинските села на Северозапада. Момичетата отиват на реката и в по-тихото и течение пускат дървесни кори, на които слагат залци от обредния хляб кукла. Чиято кора първа стигне най-далече по течението, собственичката и се обявява за кумица. Днес вместо хлябът кукла, който има вид на човешко лице, направено от тесто, в реката хвърлят венчета и китки. Всяка мома иска нейното цвете да стигне най-далеч. Някога вярвали, че такава мома не може да бъде отвличана от змей.На Цветница също се пеят специални песни, а на трапезата се слага качамак и джуркана коприва. Все пак празникът е във великденските пости. От следващия ден започва Страстната седмица - дните на Христовите страдания преди Възкресението. ", "date": "2019.04.20", "title": "Върбовите клонки от Цветница гонят болести "}
{"url": "http://www.cross.bg/kushti-bivolu-gosti-1602271.html", "text": "/КРОСС/  Вила \"Ани\" в царевското село Велика е финансирана със 186 830 лв. по Програмата за развитие на селските райони. Бенефициент е фирмата НЕДА АВРАМОВА - НЕДА.Едноличният собственик на фирмата е Неда Красимирова Аврамова, сестра на прокурора от Благоевград Анна Красимирова Аврамова-Градева Земята, върху която е построена вилата е на съпруга на Аврамова - Галин Градев, който е старши-експерт в МТСП. Вилата не работи по предназначение като къща за гости, а се ползва единствено лятото от семейство Градеви и техни приятели, алармира .- Здравейте, обаждам се за резервация на вилата \"Ани\" за Великден, дали е възможно? - Не, няма възможност. - А за по-късно, месец май? - Също не може, няма никой там. Лятото само. - Лятото кога? От юни? - Да, от юни. - А с кого разговарям? - Галин Градев се казвам.Този разговор проведе днес кореспондент на Биволъ, който се обади на контактния телефон +359 88 766 8771 във Facebook страницата Морски вили \"Ани\" с. Велика. Страницата не е обновявана от 2016 г. Но дори вилата да работи с туристи само лятото, което не е сигурно, налице е очевидно нарушение на правилата на Програмата за развитие на селските райони.Идеята на европейското финансиране за къщи за гости е да се подпомогнат райони с изостанала инфраструктура и недостатъчна леглова база, за да се създаде заетост, устойчив поминък и да се развие туристическия бизнес. Село Велика, което е популярна ваканционна дестинация на морето, няма проблем с обезлюдяването и поминъка, даже напротив. Въпреки това ДФЗ е одобрил субсидии за цели 12 проекта за къщи за гости именно там.През 2013 г. Галин Градев, съпруг на прокурор Анна Аврамова, учредява право на строеж на фирма на балдъзата си.Галин Градев придобива терена в с. Велика през 2009 г. Върху него има изградена стара къща 38 кв. м., а имотът е с площ 560 кв. м. Цената е само 4522 лв. Новата къща платена с европари изниква след като той учредява право на строеж на балдъзата си Неда Аврамова през 2013 г. за \"триетажна масивна жил.сграда със застр.площ 95.81 кв.м. и РЗП 319.87 кв.м\". Балдъзата кандидатства, печели и сега вместо къщурката от 38 кв.м. на терена има триетажна къща.От създаването си до момента време фирмата на Неда Аврамова е отчела 9 000 лв. приходи, което означава, че целите на програмата за финансиране не са изпълнени. Във вилата няма персонал, а фирмата има само един здравно и пенсионно осигурен служител.Биволъ изпрати въпроси до пресцентъра на Прокуратурата, до МТСП и до ДФЗ. Поинтересувахме се дали тази конфигурация за усвояване на еврофондове от овластени лица не ги поставя в ситуация на конфликт на интереси и злоупотреба с власт. До редакционното приключване на публикацията отговор не се получи.Още през 2017 г. Биволъ картографира къщите за гости, за които има съмнения, че не се използват по предназначение, а са частни вили, оформени на роднини на властимащи лица. Опирайки се на данните за заетите лица установихме, че около 300 къщи от общо 750 финансирани са за частно ползване. Разследването \"Човекът взе парите - построи си къща\", влезе и в \"Черната книга на правителствените разхищения\", но нито ОЛАФ, нито Прокуратурата предприеха системна проверка на всички обекти по тази програма.Една от най-известните \"къщи за тъщи\" е тази на бившия началник на ДФЗ Янаки Червеняков, който беше уволнен след като Биволъ разкри разточителния му начин на живот. По същото време ДАНС влезе в ДФЗ, но до момента няма никакви данни за образувани наказателни производства за злоупотреби във Фонда. Бившият му шеф Румен Порожанов дори се издигна и стана министър на земеделието.Миналата седмица разследване на Биволъ разкри, че една от тези къщи за гости се ползва от зам.-министъра на икономиката Александър Манолев. Той подаде оставка, а прокуратурата започна досъдебно производство за злоупотреба с еврофондове.Засечката на овластени лица с такива къщи е възможна благодарение на информационния масив на Биволъ, в който има данни за декларациите на властта, евросубсидиите, Търговския регистър и обществените поръчки. Последното попълнение там е информацията за декларациите на магистратите за 2017 и 2018, която сега се поддържа от Инспектората на ВСС и е непълна - липсват над 500 декларации. Работата на нашия разследващ екип по разкриването на \"къщи за тъщи и балдъзи\" продължава. ", "date": "2019.04.20", "title": "Прокурор си построил вила на морето с европейски пари"}
{"url": "http://www.cross.bg/geshev-proverka-zadurzhanite-1602276.html", "text": "/КРОСС/  9 души са задържани по време на спецакцията във Видинско за разследване на просия и пране на пари предимно в Кралство Швеция, съобщи зам.-главният прокурор Иван Гешев, като добави, че всички задържани са българи от ромски произход.Гешев уточни, че събраните пари са били инвестирани в скъпи коли и къщи, които вече са иззети. Зам.-главният прокурор подчерта и че ще има разследване за пране на пари, ще бъде назначена проверка на сградите и приходите на лицата.Претърсени са били 9 адреса, а някои от задържаните имат и роднинска връзка. Ангажирани са ДНСК и НАП за проверка на имуществото на задържаните при акцията, посочи още Иван Гешев.„Ангажирали сме ДНСК, която ще извърши съвместно с общината, цялостна проверка на сградите, за законността на пристройките. Ангажирали сме и НАП, които ще извършат проверка на придобитото от лицата с оглед на техните приходи. Съмнявам се, че могат да бъдат доказаните тези приходи\", посочи Гешев. „Съмнявам се, че с ТЕЛК, със социално помощи и без да имаш нито един работен ден, можеш да строиш такива сгради и да придобиваш тези коли\", коментира той.По думите му разследването по случая е от 2-3 месеца. Основно задържаните са от село Дреновец. Гешев отбеляза, че до този момент няма информация дали в просията са били включени и деца. „Информацията към този момент е тази, в понеделник или вторник ще бъде даден брифинг от Специализираната прокуратура и ГДБОП\", допълни Гешев. ", "date": "2019.04.20", "title": "9 души са задържани при спецакцията във Видинско "}
{"url": "http://www.cross.bg/zabaiikalskiya-kraii-rysiya-1602277.html", "text": "/КРОСС/  Потушен е пожарът във всичките 14 населени места в Забайкалския край в Русия, които бяха обхванати от огнената стихия. Огънят е погълнал над 110 къщи. Обстановката като цяло се нормализира, съобщават руските медии, позовавайки се на министерството на извънредните ситуации.При пожара бяха ранени общо 25 души, двама от тях са в тежко състояние, няма пострадали деца, уточняват от министерството. Не е изключно обаче броят на ранените да се увеличи, защото постоянно нови хора търсят медицинска помощ. Повече от триста души са изгубил имуществото си.В административния център  на Забайкалието град Чита бяха изпратени самолет Б-2/3, два хеликоптера МИ-8, които ще се включат в борбата с огъня. Вчера бе обявено извънредно положение.Причините все още не са установени. Според  временно изпълняващият длъжнсостта губернатор на Забайкалския  край Александър Осипов пожарът е дошъл от чужбина и се дължи на човешки фактор. ", "date": "2019.04.20", "title": "Потушени са пожарите в Забайкалския край на Русия "}
{"url": "http://www.cross.bg/byrgas-intzident-pochinalo-1602278.html", "text": "/КРОСС/  Седемгодишно момче е починало при пътен инцидент в центъра на Бургас.Малко преди 13 часа три деца пресичат ул. „Константин Фотинов\" в Бургас, при което движещ се автомобил засяга с калника едното от тях.Две от децата избягали, а шофьорът - 45 годишен мъж, откарал пострадалото в болница, където то е починало.Пробата за алкохол на водача е отрицателна. ", "date": "2019.04.20", "title": "Дете загина при пътен инцидент в центъра на Бургас "}
{"url": "http://www.cross.bg/dori-model-belogradchishkite-1602256.html", "text": "/КРОСС/  Българи създадоха виртуален модел на Белоградчишките скали. Чрез него можем да се пренесем в историята и дори да стреляме с автентична пушка от Сръбско-българската война.Авторите на проекта заснемат всеки детайл на площ от над 10 000 квадратни метра с камери, дронове и фотоапарати. Записват дори звуковете - шума на вятъра и листата, песента на птиците.Но предназначението на получената виртуална реалност не е само и единствено забавление. Целта е преживяващите я да се образоват, а красивите кътчета на родината ни да се рекламират.Моделът е създаден с дарения и собствени средства. А мечтата на авторите е да имат възможност да ни пренасят за секунди дори на другия край на света. ", "date": "2019.04.20", "title": "Създадоха 3D модел на Белоградчишките скали"}
{"url": "http://www.cross.bg/haskovo-ogradata-karakachanov-1602265.html", "text": "/КРОСС/  \"На мен по-скоро в момента ми изглежда като малшанс и трагичен инцидент. Но въпреки това съм разпоредил още вчера да се направи пълна проверка по цялата процедура, която се движи по събарянето на тази стена и въобще по този обект, за да сме наясно има ли някаква персонална вина в някоя от структурите, които отговарят за тези обекти с отпаднала необходимост\", това каза вицепремиерът и военен министър Красимир Каракачанов.Коментара си Каракачанов направи във връзка с оградата, която вчера уби човек в Хасково.За опасната ограда, която е собственост на Министерството на отбраната, общината в Хасково многократно е сигнализирала. Мъжът загина, след като се срути оградата покрай бившето военно поделение на улица \"Ком\" в Хасково. Според очевидци човекът е вървял по тротоара, когато при силния вятър, оградата е паднала и го е затиснала. ", "date": "2019.04.20", "title": " Каракачанов за убития от ограда в Хасково: Малшанс и трагичен инцидент "}
{"url": "http://www.cross.bg/glasyvaneto-obslyzhvane-informatzionno-1602261.html", "text": "/КРОСС/  ЦИК възложи на „Информационно обслужване\" АД компютърната обработка на данните в РИК и ЦИК от гласуването и издаването на бюлетин на ЦИК с технически носители за резултатите от гласуването в евровота на 26 май. Това става ясно от решение на ЦИК, съобщава БГНЕС.ЦИК е оправомощила председателя на комисията да подпише договора с „Информационно обслужване\". ", "date": "2019.04.20", "title": "„Информационно обслужване“ ще обработва данните от гласуването на евровота"}
{"url": "http://www.cross.bg/proverki-zasilenite-produlzhavat-1602262.html", "text": "/КРОСС/  Продължават засилените проверки на Пътна полиция. Акцията е в сила до 24 април. Алкохол, правоспособност, колани в колите, спазват ли се ограниченията в скоростта, предприемат ли се опасни маневри - за това основно следят пътните полицаи.Особено внимание в този период се обръща на водачите на мотоциклети, след като сезонът вече е в ход. При тях се следи най-вече за правоспособност, за употреба на обезопасителни средства от мотористите и техните спътници и за правилното поставяне на регистрационни табели на моторите.", "date": "2019.04.20", "title": " Продължават засилените проверки на КАТ по пътищата на страната"}
{"url": "http://www.cross.bg/makedoniya-pendarovski-stevo-1602263.html", "text": "/КРОСС/  Ден за размисъл преди президентските избори в Северна Македония. Един милион и осемстотин хиляди македонци ще избират между трима кандидати: Стево Пендаровски, издигнат от управляващата коалиция, Гордана Силяновска-Давкова от опозиционната ВМРО-ДПМНЕ и Блерим Река. Изборите са първите след промяната на името на страната и са тест за управляваща коалиция на премиера Зоран Заев.С финални митинги социалдемократите и ВМРО-ДПМНЕ приключиха предизборната кампания за първите президентски избори в Северна Македония след промяната на името.Хиляди жители на Охрид се събраха на площада, за да подкрепят Стево Пендаровски - кандидата на управляващата коалиция.От Охрид премиерът Зоран Заев призова македонците да гласуват за Стево Пендаровски, който щял да служи на всички граждани на Северна Македония от всички етноси.Стево Пендаровски, който обещава да продължи политиката на добросъседство с България, даде дума:На другия край на страната в Щип кандидатът на опозиционната ВМРО-ДПМНЕ Гордана Силяновска-Давкова обеща, стане ли президент, ще ревизира Преспанското споразумение с Гърция за спора за името.Опозицията призова за предсрочни избори, ако управляващите загубят президентския вот.Според Владо Перев, македонски българин - журналист от Скопие, Стево Пендаровски ще продължи сближаването с България. Но страната няма да получи дата за преговори с ЕС през юни заради нерешените проблеми.    Владо Перев: Нема реформи в съдебната система, нема реформи в икономиката, няма реформи в инвестиционната политика, нема казнивост. В Македония всеки може да извърши било како кривично дело и да остане неказнен, стига само да познава един човек - в правосъдието или в министерствата. В Македония владее абсолютна беззаконност.Според експерти, много от гласоподавателите на ВМРО-ДПМНЕ няма да гласуват за Силяновска, албанците ще разделят вота си на първия тур между Пендаровски и независимия албански кандидат Блерим Река и всичко ще се реши на втори тур на 5 май. ", "date": "2019.04.20", "title": "Ден за размисъл преди президентските избори в Северна Македония "}
{"url": "http://www.cross.bg/vustanieto-vustanie-bulgarite-1602257.html", "text": "/КРОСС/  Годината е 1876-а, а денят - 20 април. Една паметна дата в българската история. На този ден, преди 143 години, нашите деди се вдигат срещу Османската империя в името на свободата.Общото събрание на комитетите от Четвърти революционен окръг, проведено в местността Оборище на 14 април, уточнява плана за въстанието и решава то да избухне на 1 май. Поради предателство турски заптиета се опитват да арестуват председателя на комитета в Копривщица Тодор Каблешков и на 20 април той обявява въстанието, за което уведомява околните села с прочутото \"Кърваво писмо\". Същият ден въстава и Панагюрище, а Георги Бенковски сформира своята конна \"Хвърковата чета\", с която обикаля селищата в окръга и ги вдига на въстание. Скоро редовна турска армия и башибозук атакуват въстаналите селища. Първи падат Стрелча, Клисура, а след четиридневни сражения - и Панагюрище. Следва Батак и т.н.Въстанието завършва с разгрома на Ботевата чета и тази на Таньо Стоянов. Близо 80 селища са изгорени, убити са около 30 хиляди жени, деца и мъже.Това накратко е сухата фактология. Как оценява въстанието, кои са оспорваните моменти за него и значението му - коментира пред Dir.bg историкът проф. Андрей Пантев:Това е една епопея на обречените. Това е един взрив на нетърпеливите. Това е едно мъченическо усилие България да се присъедини към вече избухналите въстанически размирици на Балканския полуостров. Нека не забравяме, че това въстание беше част от голямата Балканска криза 1875-1879 година. Това до голяма степен предреши идеята, че не може вече само с такива козметични средства европейска Турция да бъде спасявана от мощния балкански и български национализъм.Сред най-оспорваните моменти е наивната героика, че може с черешово топче да гътнем една триконтинентална империя, но замисълът на въстанието не е въстаниците от Панагюрище и от Копривщица да влязат победоносно в Цариград, а на българите да ни бъде обърнато внимание. Дотогава се говореше за въстанията в Босна и Херцеговина, за Сръбско-турската война, която протича по същото време, за преследването с верски и етнически съображения на едно население, което лежи в основата на европейската цивилизация.Идеята бе най-сетне да изкрещим, за да ни чуят.И тук не е, че е противоречиво и погрешно. Имахме исторически късмет, че въстанието избухна в тези подбалкански градчета и слуховете отначало, а после и потвържденията, че това население незаслужено страда под такъв гнет. Благодарение на щастливата случайност, че се научава от журналисти, от мисионери, от дипломати, от временно пребиваващи пътешественици стигна до Цариград. Оттам то се пое от пресата, а после и от общественото мнение и стигна гигантски размери, че нямаше дори и в Англия един голям град, в който да няма протести в знак на солидарност с въстаналото, но жестоко избиваното българско население.Така можем да кажем, че онова, което днес наричаме гражданско общество, а тогава се е наричало обществено мнение, принуди цялата европейска дипломация да се занимава с българите, даже често пъти по-страстно, по-всеобхватно, отколкото другите огнища на славяно-християнската съпротива. И това до голяма степен спомогна Априлското въстание да стане един морален казус. Нашите въстаници искаха да покажат, че българите не са само добри орачи и копачи, земеделци и пастири, а са хора, които са носители на една дълбока историческа, държавна, институционна традиция, която най-сетне достигна пред очите на света.Какво се промениАприлското въстание го промени, колкото и парадоксално да звучи, неговият разгром, или това е триумфът на едно поражение. Тръгна словесна, даже и религиозна кампания в подкрепа на българите и това върза ръцете на антибългарски и антируски сили, които не можеха повече да се съпротивляват срещу освободителната мисия на руската армия и руската дипломация и политика.Снимка: Изгубената България", "date": "2019.04.20", "title": "20 април - паметната дата, на която избухва Априлското въстание"}
{"url": "http://www.cross.bg/sityatzii-pozhari-izvunrednite-1602258.html", "text": "/КРОСС/  Най- малко 17 души пострадаха при горски и степни пожари в Забалкайския край в Русия, съобщава БТА. Осем от ранените са настанени в болница, като шестима от тях са в тежко състояние.По данни на руското Министерство на извънредните ситуации при пожарите са били засегнати 14 населени места и 130 сгради, 87 от които - жилищни. Повече от 100 човека са били евакуирани.Президентът Владимир Путин изслуша по телефона доклад на министъра на извънредните ситуации Евгений Зиничев за мерките, предприети за борба с огъня в Източен Сибир и разпореди да бъде подсилена групата, която се бори с природните бедствия. Пламъците се разпространяват бързо заради силния вятър. Пожарите вероятно са тръгнали от степите в съседна Монголия. ", "date": "2019.04.20", "title": "17 ранени при пожари в Русия"}
{"url": "http://www.cross.bg/godina-tyristi-praznitzi-1602264.html", "text": "/КРОСС/  И тази година хиляди румънски туристи ще посрещнат Великденските празници в курортите край Варна. Резервациите, направени от българи, са значително по-малко. От бранша заявиха, че записванията са започнали още в края на миналата година. И тази година хиляди румънски туристи ще посрещнат Великденските празници в курортите край Варна. Резервациите, направени от българи, са значително по-малко. От бранша заявиха, че записванията са започнали още в края на миналата година.Близо 20 хотела в курортите \"Златни пясъци\" и \"Светите Константин и Елена\" ще отворят врати за Великден.Стела Деянова - хотелиер: Всъщност за нас това е началото на сезона. Голяма част от тях се връщат тук за пореден път и обикновено, идвайки за Великден, те идват и поне веднъж и през лятото.Гостите от Румъния предпочитат Черноморието ни заради атрактивните цени. \"Ол инклузив\" пакетът за човек на ден е около 100 лева.     \"Съотношението качество - цена е изключително приемливо за тях и това са хора, които вече години наред идват по време на тези празници тук в нашите хотели. Те станаха лоялни туристи на българското Черноморие. Тук им харесва.\", коментират от Варненска туристическа камара.За първите туристи хотелиерите са подготвили богата анимационна и спортна програма, боядисване на яйца и месене на козунаци. От туристическия бранш очакват по-слаб сезон тази година, макар че през март и април много от хотелите са успели да наваксат с резервациите. ", "date": "2019.04.20", "title": "Румънци слагат началото на сезона по северното Черноморие "}
{"url": "http://www.cross.bg/irlandiya-londonderi-beshe-1602267.html", "text": "/КРОСС/  Двама души са задържани във връзка със смъртта на журналистката Лайра Маккий, която беше простреляна по време на размирици в Лондондери, предаде Ройтерс.Двама мъже - на 18 и 19 години, са арестувани по силата на Закона за тероризма във връзка с убийството и са отведени в Белфаст за разпит, съобщи полицията на Северна Ирландия.29-годишната журналистка беше простреляна смъртоносно докато отразяваше размириците в жилищния комплекс Крийган в северноирландския град в четвъртък вечерта. Полицията обвини за случилото се дисиденти републиканци за убийството, което беше определено като \"терористичен инцидент\".На кадрите от улични камери в района, оповестени от органите на реда, както и от запис с мобилен телефон, се виждат последните моменти преди фаталната стрелба. Видеото ясно показва маскиран нападател, който изскача от прикритието си и насочва оръжие към полицията и случайни свидетели на размириците.Според разследващите местните хора в Крийган знаят кой е стрелецът и той живее именно в жилищния комплекс, където се разиграва трагедията.Насилието дойде в навечерието на Великден, когато републиканците, противопоставящи се на британското присъствие в Северна Ирландия, отбелязват годишнината от въстание от 1916 г. срещу британското управление.Междувременно българското Министерството на външните работи призова за бдителност българските граждани, които пребивават в Северна Ирландия, заради безредиците в Лондондери. От ведомството предупредиха за възможна ескалация на напрежението в следващите дни заради годишнината от Великденското въстание от 1916 година. Сънародниците ни, възнамеряващи да пребивават в страната и особено в района на Лондондери през април, да избягват протестни демонстрации, както и да се придържат към препоръки на британските власти, призоваха от МВнР. ", "date": "2019.04.20", "title": "Двама тийнейджъри са арестувани за убийството на ирландската журналистка"}
{"url": "http://www.cross.bg/vasilski-stefan-intzidenta-1602266.html", "text": "/КРОСС/  Двама души загинаха, след като малък частен самолет падна край стадиона на пловдивското село Оризари около 10:20 часа днес.Самолетът е бил двуместен \"Зодиак\". На борда са били двама души, като и двамата са загинали. Единият от мъжете е собственикът на самолета 42-годишният Стефан Василски, научи агенция КРОСС от организаторите на състезанието край Оризари.  Той е и дългогодишен авиоинструктор. Човек с много опит в управлението на летателни машини и един от основоположниците на клуба по авиомоделизъм в Пловдив. Другият човек на борда е бил 18-годишният Валентин Аламански, ученик в гимназията в Чирпан, който от 14-годишен се занимава с авиомоделизъм. Засега не е ясно кой от двамата е пилотирал самолета.Очевидци на катастрофата разказват, че буквално пред очите им самолетът е прелетял ниско над стадиона в Оризари, където се е очаквало да започне състезание с дронове. Стефан Василски е осигурил първата награда за състезанието , при откриването на което се разиграва трагедията. Победителят във въздушната надпревара щял да спечели правото на 15-минутен полет с двуместния моторен самолет на Василски.Машината се е приближила прекалено ниско до терена. В следващия момент пилотът е пробвал рязко да набере височина. Вероятно от създалото се внезапно голямо съпротивление едното крило буквално се е откъртило и отхвърчало. След това самолетът е набрал известна височина и се е насочил към дигата на близката река, където е паднал.Всички присъстващи са хукнали на мястото на инцидента, но за съжаление и двамата пилоти са били мъртви. Това разказа пред КРОСС оцевидец на инцидента. В момента мястото е отцепено, а състезанието в Оризари е отменено. Националната следствена служба поема инцидента.Една от хипотезите е, че самолетът е имал техническа неизправност и това е довело до катастрофата. Второто предположение е, че самолетът е управляван от по-младият пилот, който не е успял да овладее машината. Очевидците на инцидента разказват, че времето е ясно и почти няма вятър.Самолетът е бил оборудван и с камера, но не се знае дали тя е оцеляла при разбиването на самолета. На мястото се прави оглед на произшествието и започва разследване за причините.42-годишният Стефан Василски е и собственик на летището в Белозем. Има и транспортен бизнес. Оставя вдовица и две дъщери.Екипът на Агенция КРОСС изказва съболезнования на близките!", "date": "2019.04.20", "title": " Самолет се разби край Пловдив, загинаха 18-годишен пилот и инструктура му (обновена)"}
{"url": "http://www.cross.bg/promila-alkohol-kruvta-1602249.html", "text": "/КРОСС/   В болница в литовския град Клайпеда се роди момиче с 4 промила алкохол в кръвта, съобщи Sputnik.Майката на детето е 35-годишна жена, която при раждането била пияна. Според лекарите състоянието й е стабилно, но те не могат да дадат прогноза за бебето, защото то ще се нуждае от няколко седмици, за да извлекат целия алкохол.Лекарката неонатоложка Наталия Григориева призна, че за пръв се сблъсква с такъв случай в 40-годишната си практика. „Красиво момиче, тежи два и половина килограма, изглежда нормално. Трудно е да се каже какво ще стане по-нататък\", заяви тя.Изданието подчертава, че дори при възрастните 2,5 промила алкохол в кръвта е тежка фаза на напиване, а при 4 промила може да бъде нарушена работата на сърцето.", "date": "2019.04.20", "title": "Бебе се роди с 4 промила алкохол в кръвта "}
{"url": "http://www.cross.bg/vychich-surbiya-mitinga-1602250.html", "text": "/КРОСС/  Хиляди хора от цяла Сърбия се събраха снощи в столицата Белград на митинг в подкрепа на президента Александър Вучич, предадоха световните агенции.Ройтерс отбелязва, че демонстрацията се е състояла на фона на започналите преди пет месеца опозиционни протести срещу сръбския президент.Митингът снощи в Белград бе заключителният от кампанията \"Бъдещето на Сърбия\", в рамките на която президентът обиколи страната, за да представи постигнатите от него резултати и своите планове за бъдещето.Благодаря ви. Вие показахте, че цените действията много повече от обещанията, че уважавате тези, които искат една добра, модерна Сърбия, повече от онези, които само я заплашват и разрушават\", обърна се Вучич към множеството. В същото време той каза, че няма да каже \"нито дума за политическите си съперници\".В дългата си реч сръбският президент призова за диалог с опозицията, но подчерта, че \"ние няма да приемем никакви ултиматуми\".Множеството, което развяваше сръбски знамена, започна да скандира \"Ацо, Ацо\" (Галено на Александър на сръбски), когато Вучич се появи. Изстреляни бяха сигнални ракети.\"Няма по-подходящ човек, който да ни води, от Вучич, той е спасителят на Сърбия\", каза 28-годишната Невенка, сервитьорка от южния град Ниш.Драгана, медицинска сестра от Централна Сърбия, обаче призна, че не е дошла доброволно на митинга. \"Имах избор - да откажа и да загубя моята работа в (държавна) болница или да бъда тук\", довери тя.В сряда сръбският президент се закани вчерашната демонстрация да бъде от четири до шест пъти по-многобройна от най-големия опозиционен протест. Според проправителствени медии над 100 000 души са се включили в митинга снощи пред парламента - мястото и на последния опозиционен протест. Това число обаче изглежда сериозно преувеличено, отбелязва ДПА.Много хора бяха докарани на митинга от цяла Сърбия. Стотици автобуси бяха паркирани в три линии по протежение на над 3 километра по един от главните булеварди в Белград, а на участниците бяха раздавани безплатно сръбски знамена.В социалните мрежи се разпространяват снимки на заповеди за провеждането на митинга. Тяхната автентичност обаче не може да бъде проверена, отбелязва още ДПА.Преди митинга сръбският президент обвини опозицията, че планира да блокира пътища, за да провали митинга. Вчера обаче не бе съобщено за инциденти.Опозиционният блок, който оглавява протестите срещу Вучич - Съюзът за Сърбия - иска оставката на президента, свобода на медиите и рамка за честни парламентарни избори, посочва ДПА.Ройтерс припомня, че Вучич, който бе ултранационалист по време на войните в бивша Югославия през 90-те години на миналия век, е приел европейските ценности преди да дойде на власт през 2012 г. Неговата коалиция има мнозинство от 160 места в 250-членния парламент.Според анализатори една от целите на Вучич е да покаже, че има голяма народна подкрепа, преди да подпише споразумение за нормализиране на отношенията с Косово.Евентуалната сделка с бившата сръбска провинция няма да се понрави на националистическите сили, а ако няма сделка, това ще предизвика недоволството на проевропейските кръгове.Миналият месец Вучич предупреди, че ако преговорите между Белград и Прищина се провалят, това може да дестабилизира Западните Балкани - регион, който все още се възстановява от войните в бивша Югославия.За събота в сръбската столица е насрочен нов митинг на опозицията. ", "date": "2019.04.20", "title": "Хиляди хора се събраха на митинг в Белград в подкрепа на Вучич "}
{"url": "http://www.cross.bg/haskovo-voenno-vyatur-1602259.html", "text": "/КРОСС/  Според свидетели най-вероятната причина за трагедията в Хасково е силният вятър. През годините неведнъж са ставали подобни инциденти. Съседите споделят, че само за последните 5 години оградата е падала поне 3 пъти.Ограда на бивше военно поделение се срути в Хасково и уби един човек. Жертвата се движела по тротоара край падналото съоръжение в момента на рухването му.„Инцидентът стана малко след 18:30 ч. Минавах транзитно. Имаше силен вятър. Чух много силен удар. Помислих, че става въпрос за катастрофа. Имаше прахова завеса. Няколко метра по-нататък видях какво всъщност се е случило. С просто око може да се види, че оградата е опасна, тъй като е подкопана от влага\", каза свидетел на инцидента пред „Събуди се\" по NOVA.От пресцентъра на Община Хасково заявиха, че през годините многократно са изпращали писма до Министерството на отбраната, за да сигнализират за опасната стена. В петък от министерството публикуваха прессъобщение, в което заявиха, че дни преди инцидента са започнали процедура по бракуването на бившето военно отделение. ", "date": "2019.04.20", "title": "Свидетел за оградата-убиец: Лесно се вижда, че е подкопана от влага"}
{"url": "http://www.cross.bg/zemyata-razstoyanie-nasa-1602246.html", "text": "/КРОСС/  Опасният астероид GC6 с размерите на къща прелетя край Земята на разстояние 219 000 км от нея, съобщи порталът Space.com, позовавайки се на НАСА. Астероидът бе засечен на 9 април. В петък преди обед той доближил Земята на максимално близо разстояние - малко повече от половината разстояние до Луната.Скоростта му в този момент била 2300 километра в час. НАСА класифицира астероида като \"потенциално опасен околоземен обект\".", "date": "2019.04.20", "title": "Aстероид с размерите на къща прелетя край Земята "}
{"url": "http://www.cross.bg/myskyli-opori-korem-1602245.html", "text": "/КРОСС/  Много хора мечтаят за плосък корем - това е важно не само за нашия външен вид, но и за здравето ни. Един от най-големите проблеми на всеки, който иска да изглежда добре, са мазнините около корема. В основата на топенето им, разбира се, е хранителният режим, но има упражнения, която също биха помогнали. Те могат да се правят навсякъде, без екипировки, и дори не включват досадното тичане. Ето кои са те:Лицевите опори са едни от най-ефективните упражнения, които можете да правите за коремните мускули, защото те ангажират всички основни мускулни групи, напречните мускули и външните мускули. Те са перфектни и за цялостното физическо състояние. Едно упражнение, съставено от цели 4 елемента. И те, подобно на лицевите опори, са перфектни за цялостното състояние на тялото, като тук плюсът е кардио елементът.Изкачването на планини и върхове е страхотно, но не винаги имаме възможността. Упражнението е подходящо и за корем, и за рамо. Доброто старо упражнение си е старата класика в жанра. И има защо.Планковете са особено популярни в последно време и има защо! Ще развият не само корема, но и цялата област на кръста. Там участват и седалищните мускули, и раменете. Започнете от 30 секунди и увеличавайте.Там освен коремът, влиза и седалището, както и мускулатурата на краката. Ако вземете и бутилка вода в ръцете си, ще усетите и по-голямо натоварване. ", "date": "2019.04.20", "title": "Най-успешните домашни тренировки за плосък и стегнат корем "}
{"url": "http://www.cross.bg/geshev-ivancheva-interesi-1602253.html", "text": "/КРОСС/  „Делото срещу Иванчева го направиха важно интересите, които седят зад него. Дребните политически интереси на някакви образувания, които се наричат партии, се съчетаха по странен начин с тези на олигарсите, които са в ареста. Съчетаха се с интересите на хората, които се укриват в Сърбия. Съчетаха се с личностни интереси. И така се получи едно голямо кълбо от интереси, което превърна това дело в толкова интересно и толкова медийно\". Това заяви в ефира на ‘Събуди се\" заместник-главният прокурор Иван Гешев в коментар по темата за процеса срещу бившата кметица на „Младост\". Преди дни тя бе осъдена на първа инстанция на 20 години затвор за подкуп в особено големи размери. Гешев поясни, че все още не са ясни мотивите на съда. Затова не се знаело и за какво точно Иванчева, ексзаместничката й Биляна Петрова и предшественикът й на поста в столичния квартал Петко Дюлгеров са признати за виновни - дали за искане или за получаване на подкуп.„В залог на това дело се превърна оценяването на Специализираната прокуратура. Но това е дребна битка на фона на голямата борба с корупцията, обикновен криминален случай, който скоро вероятно няма да се повтори, защото е направен много елементарно и никой не взима пари по този начин\", каза още Гешев.Той бе категоричен, че това, че в хода на делото Дюлгеров се отказа от първоначалните си показания, не е учудващо. „Традиция\" било и подсъдими да твърдят, че са свидетелствали под натиск, както постъпи и Дюлгеров. Първоначално пред разследващите той заяви, че е бил посредник при получаването на подкуп, който Иванчева поискала от бизнесмена Александър Ваклин, за да придвижи преписка за строеж. След това разказа как е подхвърлил в колата на бившата кметица 70 000 евро, които бяха намерени при задържането й в центъра на София преди година.Гешев коментира и темата с арестите на телефонни измамници. В четвъртък беше разбита една от най-големите, по думите на прокуратурата, групи за „ало\" измами. Паралелни акции се проведоха в Горна Оряховица, София и Румъния. Заместник-главният прокурор каза, че обвинения са повдигнати на 11 от арестуваните 30 души и им е наложена мярка за неотклонение „задържане под стража\" за срок до 72 часа. Очаква се тя да бъде удължена.Според прокурор Гешев е „сложно\" да се продаде имуществото на измамниците и с получените средства да се обезщетят жертвите им. За целта трябвали законови промени, а самата идея бе дадена в петък от премиера Бойко Борисов.„Грешката на държавата може би е в това, че подходът при разследванията на телефонни измами досега беше сегментиран - задържаха се хора от съответните окръжни прокуратури и РПУ-та. Сега обаче Спецпрокуратурата има правомощия за действия на територията на цялата страна.Прокурорът разказа и за фрапиращ случай, при който в продължение на години, от една и съща жена са били откраднати около 800 000 лева. Тя била убедена, че дава пари, за да помогне на полицията за залавянето на „ало\" мошеници.„Според нас големите групи са 5-6 в цялата страна. Те са откраднали 8-9 млн. само през миналата година\", каза Гешев. Но поясни, че тази сума е изчислена на базата на подадените жалби. Имало обаче много жертви, които се срамували да се оплачат. ", "date": "2019.04.20", "title": "Иван Гешев: Делото „Иванчева” съчета политически и олигархични интереси"}
{"url": "http://www.cross.bg/zaplahite-kndr-rysiya-1602251.html", "text": "/КРОСС/  ЦРУ на САЩ използва „пари и изобретателност\" в операциите срещу Русия и КНДР, съобщиха в. „Ню Йорк таймс\" и ТАСС, позовавайки се на директорката на ЦРУ Джийн Хаспъл, която държа реч в Университета Абърн, щата Алабама.Тя заяви, че Русия и КНДР са двете страни, където „времето, парите и изобретателността\" позволяват на ЦРУ да постигне резултат.Засягайки въпроса за заплахите пред държавата, Хаспъл отбеляза, че мащабът на заплахите се преувеличава. „Понякога изпитвам обезпокоеност, когато се набляга на термина „заплаха\", заяви тя и поясни, че заплахите могат да бъдат сериозни, но не и за съществуването на САЩ. ", "date": "2019.04.20", "title": "ЦРУ залага на пари и изобретателност срещу Русия и КНДР "}
{"url": "http://www.cross.bg/vuzdyh-chastitzi-vidin-1602255.html", "text": "/КРОСС/  Гражданска инициатива измерва чистотата на въздуха в реално време. В петък сдружение \"AirBG\" представи обобщени данни от наблюденията си. Оказа се, че по време на отоплителния сезон, въздухът във Видин е бил най-замърсен.В ефира на „Събуди се\" доброволецът от \"AirBG\" Светослав Иванов заяви, че с настъпването на пролетта въздухът се е поизчистил. „Високите стойности на фини прахови частици определено са през зимата, в късните и ранните часове от денонощието. Според данните Видин е много, много замърсен град. От общо 160 денонощия отоплителен сезон цели 91 са били с повишение на фините прахови частици. Основният проблем е битовото отопление. На второ място по мръсен въздух се нарежда Пловдив\", каза още Иванов.„Медицинските проблеми варират в годината. Макар че фините прахови частици намаляват, трафикът и други източници увеличават замърсяването. През лятото се увеличава количеството на озон, който също е силно дразнещ. Проблемът със замърсяването на въздуха не е сезонен проблем\", коментира пулмологът Александър Симидчиев.Градовете с най-добри показатели са Бургас и Стара Загора. Според експертите столицата ни не е в топ 3 на градовете с лошо качество на въздух.Лошият въздух допринася за смъртта на над 14 000 души годишно в България, като най-честите причини за смъртността са сърдечните заболявания, пневмониите и инсултите. ", "date": "2019.04.20", "title": " Видин - градът с най-мръсен въздух през отоплителния сезон"}
{"url": "http://www.cross.bg/listata-vmro-karakachanov-1602260.html", "text": "/КРОСС/  ВМРО-БНД регистрира листата си за европейските избори в ЦИК в събота. Документите за регистрация бяха внесени от лидера на ВМРО, вицепремиер и министър на отбраната Красимир Каракачанов, заместник-председателя на партията и настоящ евродепутат Ангел Джамбазки и от ръководителя на предизборния щаб и народен представител Юлиан Ангелов, съобщава БТА.Водач на листата от 17 кандидати е Ангел Джамбазки, съобщи Каракачанов. В нея са и актьорът и режисьор Андрей Слабаков, както и бившият командир на 61-ва Стрямска механизирана бригада бригаден генерал Димитър Шивиков. Слабаков и Шивиков са от гражданската квота в листата на ВМРО.Каракачанов заяви, че политическата формация е предложила на избирателите листа от \"хора, които са доказали, че са способни да защитават българския национален интерес\".След внасянето на документите кандидатите за евродепутати от листата на ВМРО ще се отправят към паметника на революционерите от Македония, Беломорието и Одринско, където ще се поклонят пред подвига на героите от Априлската епопея. ", "date": "2019.04.20", "title": "ВМРО регистрира листата си за евровота, води я Ангел Джамбазки"}
{"url": "http://www.cross.bg/zasileni-merki-za-sigyrnost-v-sofiya-zaradi-vechnoto-derbi-1602254.html", "text": "/КРОСС/  Специални мерки за охрана на обществения ред в столицата преди предстоящата футболна среща между Левски и ЦСКА. Тя ще започне в 17:15 на Националния стадион. Полицията въвежда ограничения, за да не се стига до инциденти. Ще бъдат изградени контролно-пропускателни пунктове в района на срещата. Щателно ще се проверяват феновете, дошли на стадиона. Няма да се допускат хора, които носят забранени предмети или са в нетрезво състояние. Малолетните трябва да бъдат с възрастен придружител и попълнена декларация. В следобедните часове е възможно да има временни затруднения в движението в центъра на града.", "date": "2019.04.20", "title": " Засилени мерки за сигурност в София заради вечното дерби"}
{"url": "http://www.cross.bg/ohrana-beshe-vladimirov-1602241.html", "text": "/КРОСС/  Във ведомствата, в които няма нужда от най-висок клас автомобили, НСО трябва да използва коли „среден клас\", за да не ги свързват хората само с лъскавите возила и да не обвиняват службата, че се превръща в „скъпоструваща таксиметрова компания\". Това коментира в интервю за Дарик бившият шеф на Националната служба за охрана ген. Димитър Владимиров. Според него, не трябва да има политици с почти „пожизнена\" охрана от страна на държавата какъвто е случая с почетния председател на ДПС Ахмед Доган.„Изтичат средства за хора, които не трябва да се охраняват. Пламен Георгиев на КПКОНПИ, който сам си каза, че има заплахи, по същата логика трябва съдии и прокурор, които осъждат хора, също трябва да бъдат охранявани. Не е нужно човек да се подмазва на тези, които предприемат мерките за сигурност, а трябва да защитава позициите в името на закона. При мен също е имало такива опити да се охраняват хора. Ние ги охраняваме месец, месец и половина, МВР не потвърждава, че има развитие на сигнала и съответно се сваля охраната. Да им сложат 2-3 месеца охрана, ако толкова е нужно, но не така да се слага охрана за всеки, който „кихне\". Затова е тази комисия - да анализира и преценява\", обясни ген. Димитров.„Всеки в тази държава може да каже, че е застрашен. Трябва да се знае, че това е скъпоструващо средство. Тогава да обединят усилията си МВР и ДАНС, да изясняват случая и когато няма потвърждение и развитие на сигнала, самият политик вече може да си назначи, ако се страхува партийна охрана и да не е държавна. Иначе всичко е на гърба на данъкоплатеца\", посочи още той.Бившият шеф на НСО разказа за охраната на папа Йоан Павел Втори по време на визитата му в България през май 2002 година. Тогава ген. Владимиров беше награден с бронзов барелеф с лика на Светия Отец, наградени бяха и всички служители, участвали в охраната по време на папското посещение. Тогава швейцарската гвардия, която пази папата, се довери изцяло на НСО и нейният професионализъм - в България дойдоха само двама представители на гвардията и техния генерал, всичко друго беше осигурено от нас, припомни Димитър Владимиров.„Това посещение беше историческо, защото рухна митът за българската следа в покушението на папата. Най-малкият фал можеше да предизвика отзвук, че в България така или иначе сигурността не му е била на висота. Първоначално дойдоха двама представители от швейцарската охрана и казаха, че разчитат на Националната служба за охрана, защото тя се ползва с много висок имидж. Докарахме папамобила предварително от Ватикана, пратихме наш шофьор, който го докара и всичко беше разчетено до милиметри - къде спира, как да се постави стълбата, количката\", спомня си ген. Владимиров.„Когато дойде, още на Летище София ние подготвихме един асансьор, който да го поеме от самолета и да го свали долу от другата страна, за да не се вижда, че ходи трудно. След приключване на мероприятието неговият секретар дойде при нас и каза: Светият отец ви благодари за надеждната и дискретна охрана. Това беше голямо признание за нас. Това ни остана в сърцето и душата, като още на следващия ден той пожела среща с ген. Владимиров и неговата охрана. Благослови ни. За първо път награди началник на специална служба с баралеф. Изпратиха го един месец след посещението му от Ватикана. Бронзов образ на папата. Награди охраните с медали, с почетни знаци\", разказа Владимиров.„Външният министър тогава Соломон Паси поиска на самия площад да се качи в трабанта и да мине през хората. Бях категорично против това. Швейцарците си отдъхнаха, това е абсурд. Даже дойде човек, който да бронира евентуално трабанта, но аз казах: Картон как се бронира? Това беше безумно. Все пак удовлетворих и неговото желание, като разреших, когато беше концертът в НДК, трабантът да се сложи вдясно и когато слиза от стълбата, папата да благослови и трабанта\", спомня си още генералът. ", "date": "2019.04.20", "title": "Бившият шеф на НСО ген. Владимиров за това как се охранява папа "}
{"url": "http://www.cross.bg/pisov-godini-smurtta-1602248.html", "text": "/КРОСС/  Върховният касационен съд е издал окончателно решение за присъда от по 7 години затвор за петимата обвинени за смъртта на Ангел Димитров - Чората. Той почина при задържане на 10 ноември 2005 г. по време на акция \"Респект\". Наказания получиха петимата полицаи, участвали в акцията - Мирослав Писов, Георги Калинков, Янко Грахофски, Иво Иванов и Борис Механджийски.По първоначална информация един от петимата вече е задържан и откаран в Бобов дол снощи. От няколко години Янко Грахофски е в Германия и в събота щял да се върне, за да се предадеСлед продължителен процес у нас с променлив резултат, през юни 2011 г. Върховният касационен съд (ВКС) стигна до заключението, че петимата полицаи са невинни. През 2016 г. ВКС обаче възобнови делото за смъртта на Ангел Димитров - Чората, след като главният прокурор Сотир Цацаров поиска това. Основание за искането му беше решението на Европейския съд по правата на човека в Страсбург да осъди България на 1 юли 2014 година.В ефира на Нова телевизия единият от осъдените - Мирослав Писов, определи присъдата като политическа и директно обвини шефа на ВКС Лозан Панов.Според Писов присъдата е част от план за завземане на властта и налагане на джендърска идеология. \"Това е политическо решение. Тази група иска да вземе властта\", посочи Писов.Той посочи, че днес ще се предаде на властите. Открои обаче, че е разбрал да присъдата, когато са му се обадили хората, които живеят на адреса, на който е бил регистриран той преди 20 години. Именно там са го потърсили вчера вечерта властите, което, по думите на Писов, е абсурдно. Дори и по лична карта Писов отдавна е на друг адрес.Мирослав Писов заяви, че никой от обвинените не се е крил през тези години, не се и крие в момента.\"Решението на Върховния касационен съд не е съдебно, а политическо\". Това заяви в ефира на \"Събуди се\" Мирослав Писов - един от полицаите, осъдени за смъртта на благоевградчанина Ангел Димитров-Чората. Решението на магистратите стана известно късно в петък вечерта, 14 години след акция \"Респект\", при която Чората почина. Освен Писов, наказания от по седем години затвор получиха още четирима униформени - Георги Калинков, Янко Грахофски, Иво Иванов и Борис Механджийски. ", "date": "2019.04.20", "title": "Осъдиха полицаите за смъртта на Чората след 14 години "}
{"url": "http://www.cross.bg/zlateva-horata-denitza-1602252.html", "text": "/КРОСС/  \"Тръгваме към евроизборите напълно готови и със самочувствие, че можем да ги спечелим\". Това заяви зам.-председателят на БСП Деница Златева на пресконференция в Шумен. По думите й след пленума на БСП партията излиза консолидирана и силна. \"Показахме, че сме най-демократичната партия, че сме достатъчно мъдри, за да загърбим личните си предпочитания и отношения\", категорична бе тя.Деница  Златева разказа, че е била на обиколка в Шуменска област и е провела срещи с граждани в Нови пазар, Плиска, Мадара , Царев брод и Шумен. \"По време на срещите ми хората поставиха фрапиращи проблеми -  дисбаланс между инфраструктурата по селата и тази в областния град,  тежко състояние на общинското здравеопазване\", каза  Златева. Тя обясни, че в Мадара дори е бил зададен въпросът: \"Второ качество ли сме ние?\" По думите им този подход е несправедлив. Златева подчерта, че са отпуснати допълнително пари от държавния бюджет и това е станало по преценка на правителството, а не със санкция на Народното събрание, за каквато БСП настояват.Зам.-председателят на левицата подчерта, че хората са се оплакали, че трета година там не се ремонтират улици и тротоари, а в същото време за строителството на фонтан на площада пред Съдебната палата в Шумен се наливат половин милион лева. \"Когато говорим, че не искаме да сме второ качество европейци, трябва да гарантираме на хората в малките населени места, че те не са второ качество български жители\", каза Деница Златева.\"Докато за политиците приоритети са теми като Шенген, хората в страната очакват съвсем други неща от Европейския съюз - те искат достойни доходи, достойни пенсии, възможности да развиват бизнес и шанс за младите семейства да останат в България\", така обобщи срещите си в Шуменска област заместник-председателят на БСП и кандидат за евродепутат Деница Златева.", "date": "2019.04.20", "title": "Деница Златева: Тръгваме към евроизборите готови и със самочувствие, че можем да ги спечелим"}
{"url": "http://www.cross.bg/prane-pari-deiistviya-1602244.html", "text": "/КРОСС/  Специализираната прокуратура, ГДБОП и ОДМВР-Видин, с подкрепата на Дирекция „Жандармерия\" в МВР, извършват действия по разследване на организирана престъпна група за трафик на хора с цел просия (предимно в Кралство Швеция), както и пране на пари.Процесуално-следствени действия се водят в село Дреновец, община Ружинци, съобщиха от държавното обвинение.Извършват се обиски, претърсвания, изземвания, разпити на свидетели. ", "date": "2019.04.20", "title": "Спецакция във Видинско срещу група за трафик на хора и пране на пари "}
{"url": "http://www.cross.bg/levski-tzska-kypata-1602247.html", "text": "/КРОСС/  ЦСКА срещу Левски за трети път през сезона днес ще е темата на футболния ден у нас. Мачът на стадион \"Васил Левски\" е от 17,15 ч, ще го предава Диема спорт.Дербито е различно, част от плейофната фаза на първенството, като за първи път в него реалистичните цели пред двата отбора на старта са доста различни.В редовния сезон \"червени\" и \"сини\" се срещнаха в сходни позиции, мечтаещи да настигнат лидера Лудогорец.И двата пъти победи Левски с по 1:0, като и в двата случая автоголове на ЦСКА решаваха мача!Но днес на Националния стадион ситуацията вече е различна.\"Червените\" са на 3 т. зад шампионите и с победа биха се изравнили на върха с тях, въпреки че Лудогорец ще има мач по-малко (по-късно днес срещу Ботев у дома).Психологически, това ще е още едно препятствие, премахнато в преследване на два трофея. ЦСКА е и полуфиналист за Купата на България, като в сряда чака за реванш споменатия Ботев (2:3 в първия мач).Левски е на 9 т. зад първото място и само оптимист на ръба на лудостта може да смята, че има шанс за титлата.Не и в състоянието, в което е отборът в последните кръгове. \"Сините\" имат 4 т. от 9 възможни на старта на плейофната фаза и изостанаха фатално от върха.Освен това Левски е извън играта за Купата, което дава не е задължително \"минус\", ако гледаме само днешния мач.Докато ЦСКА се разкъсва в преследване на две цели и преди 3 дни имаше много тежък мач в Пловдив за Купата (с червен и няколко жълти картона, натрупана умора и тук-там някой пострадал), Левски използва седмицата за пълна концентрация и възстановяване. Три дни повече във футбола в наши дни не са малко време.Мотивацията на двата отбора не е под съмнение, независимо от разликата в реалистичните им цели. Това ще е мач с огромен заряд, каквито бяха и двата досега през сезона.ЦСКА е пределно мотивиран, защото гони титла и купа. Левски - за да спре големия съперник поне за едното.Букмейкърите виждат лек превес за \"червените\", коефициентите са около 2.15 срещу 2.50 за домакините на дербито.Предимството на ЦСКА към момента изглежда в добрия ритъм, който отборът натрупа със серията от добри резултати (6 победи и реми в Разград) преди да загуби в сряда първия полуфинал.Плюсът за Левски е повечето време за почивка и възстановяване, както и липсата на разсейващ фактор, какъвто определено е вторият турнир, в който съперникът продължава да се състезава.Това е само теория, но може да се окаже с голяма тежест. Преди година по същото време, в края на април, ситуацията бе сходна.ЦСКА гонеше титла, бе на 3 точки зад Лудогорец, а Левски - далеч назад. Тогава на полуфинал за Купата на България \"червените\" пристигнаха обезкървени с шестима контузени и наказани от битка в Разград, която освен друго и загубиха (2:3). Паднаха и от Левски, който ги посрещна отпочинал и свеж, изцяло концентриран в турнира за Купата.И загубиха на двата фронта за няколко дни.Днес ще разберем може ли отборът на Любослав Пенев да издържи на физическото и психическо напрежение от битката в два турнира. На мачовете през 3 дни с голям заряд.Както и дали Левски, сякаш доиграващ сезона, ще събере все пак сили да изиграе дербито на ниво.Мотивацията не подлежи на съмнение. Зарядът е гарантиран. ", "date": "2019.04.20", "title": "Събота е денят на голямото дерби Левски - ЦСКА"}
{"url": "http://www.cross.bg/tochno-chasa-marihyana-1602232.html", "text": "/КРОСС/ На 20.04., събота, точно в 4.20 часа (следобяд) група млади българи ще се съберат пред парламента на своеобразен протест. Те ще запалят по цигара марихуана, въпреки опасността да бъдат арестувани.Ще го направят точно в този ден и час, защото той е натоварен с определена символика сред хората, които пушат трева. Затова и от години хиляди по целия свят се събират и го правят, а когато в САЩ имаше битка за легализация на канабиса, по това време се правеха масови прояви.И утрешното събитие пред Народното събрание, което се организира в социалните мрежи - \"Голямото напушване\", има такава цел - да не бъдат задържани и да влизат в ареста в 21 век студенти и работещи хора, които са избрали да изпушат по един джойнт за удоволствие, вместо да пият алкохол, казват неофициално инициатори и призовават за промяна в закона, както в много други държави. Те са категорични, че нямат за цел да провокират полицията, а да заявят своята гражданска позиция.Кодът 4/20, както е международно известен, е измислен от група ученици от Сан Рафаел, Калифорния, още през далечната 1971 година. Тогава петимата тийнейджъри се срещали всеки ден, точно в 4,20 часа - веднага след края на часовете, пред статуята на Луи Пастьор в двора на гимназията им. Това се превърнало в традиция на групата, наричаща се Валдос.От тогава в 4,20 часа (понякога призори, друг път следобед) се смята за идеалното време за пушене, а цифрите се използват като синоним на марихуана. Заради огромна популярност на израза 20 април естествено е приет за празник на канабиса. ", "date": "2019.04.20", "title": "Масово пушене на марихуана пред парламента в знак на протест "}
{"url": "http://www.cross.bg/plovdiv-chirpan-yavorov-1602242.html", "text": "/КРОСС/  Председателят на Апелативен съд - Пловдив Магдалина Иванова посрещна в зала „Съединение\" на Историческия музей съдии, съдебни служители и гости на закриващото „Седмицата на отворените врати\"  мероприятие „Вечер на Яворов\".Атрактивна беседа за живота и делото на Пейо Яворов изнесе Тодор Иванов - уредник на къщата музей на поета в Чирпан. Той разказа за семейството на поета, за младите му години и за творчеството му, за Париж, за мъката му от загубата на Мина и за любовта му с Лора Каравелова - една от най-красивите жени в България за времето си. Младите таланти от СУ „Пейо К. Яворов\" гр. Чирпан представиха впечатляващия спектакъл „Любов в часа на синята мъгла\". С брилянтната си игра те разчувстваха зрителите, потопявайки ги в любовния роман на Яворов с Мина и Лора - двете жени, белязали живота и творчеството му.По-рано през деня  учениците, които са и актьори в пиесата, взеха участие в добилия популярност Час на класа: „Съдът отблизо\", който се проведе  в емблематичната зала №1 на Апелативния съд.В ролята на техен учител влезе апелативният съдия Христо Крачолов, който  разказа защо Темида е със завързани очи, какви дела се гледат в съда, как по цвета на папките мога да се ориентират какво дело се гледа, като в червени папки са наказателните дела, а в зелени - гражданските.  Учениците участваха в разпознаване на мъж, заподозрян в извършване на грабеж на мобилен телефон. Специалисти от Базовата научно - техническа лаборатория на ОД на МВР в Пловдив показаха на децата как се свалят дактилоскопични следи от вещи, станали обект на престъпление. Служители от Областното звено „Съдебна охрана\" демонстрираха поставяне на белезници на конвоирано лице, различни техники за сломяване на съпротивата на конвоирания. Показаха и оръжията, с които пазят подсъдимите при довеждането им от затвора в съда. Учениците облякоха тоги на съдии, прокурори и адвокати и „изиграха\" наказателен съдебен процес срещу обвинен в извършване на грабеж на мобилен телефон. След съвещание „съдиите\" осъдиха мъжа на 3 години лишаване от свобода.Председателят на Апелативен съд - Пловдив Магдалина Иванова награди с грамоти учениците от Чирпан и ги поздрави с отличното им представяне.", "date": "2019.04.20", "title": "Апелативният съд в Пловдив завърши  „Седмицата на отворените врати“ с „Вечер на Яворов“ "}
{"url": "http://www.cross.bg/evropa-desnitza-grazhdanite-1602231.html", "text": "/КРОСС/ \"Време е левите да спасят Европа. Отново\". Така президентът на Партията на европейските социалисти Сергей Станишев е озаглавил своя статия, публикувана във влиятелното европейско издание \"Обзървър\" малко повече от месец преди изборите за Европейски парламент.Ето какво пише той:Преди по-малко от един човешки живот Старият континент бе в руини. Войната беше опустошила съдби, бъдеще, доверие - между хора и държави. Стотици милиони бяха без дом, а десетки милиони се оказаха бежанци. Цивилизацията изглеждаше на ръба на силите си.Точно тогава, след две опустошени от войни поколения, Европа избра да направи нещо напълно различно. Да гледа напред, да се обедини в името на мира. Веднъж постигнала мир, тя продължи да се развива по посоката на взаимна помощ и благоденствие на всички страни-членки на ЕС. Заживяхме в Обединена Европа - сигурен, уютен и светъл дом за нейните обитатели.Обединена Европа е, убеден съм, не само върховото постижение на модерния свят. Тя е и най-красивият негов проект.Ние, левите и прогресивни сили, бяхме в авангарда на тези, които градиха обединена Европа в следвоенните десетилетия. Неслучайно историците формулираха концепцията за \"социалдемократическия консенсус\". Ние постигнахме този консенсус - \"златните десетилетия\" на Европа - стъпвайки върху нашите базисни ценности, формулирани още от френските революционери: Свобода, Равенство, Братство.Известно време десницата беше партньор в градежа на общия ни дом, но в последните десетилетия тя обърна тотално подхода си. От началото на икономическата криза през 2008 до днес, Европа притеснена от възможността за нов финансов колапс, постепенно премина в ръцете на десните партии. И това се оказа фатално. Десницата подмени Свободата с подчинението на човека на \"изискванията на пазара\". Според десницата, не икономиката съществува, за да обслужва човека, а точно обратното - човекът съществува, за да обслужва икономиката. От полезен инструмент за постигането на добър живот, пазарът бе превърнат в господар на човека. Категорично отказваме да приемем превръщането на свободните хора в обслужващ персонал на този пазар. За нас именно човекът, свободният и достойният гражданин, е в центъра на проекта \"Обединена Европа\". Това положение е залегнало дори в Лисабонския договор, но управляващата десница удобно го забравя.Десницата подмени Равенството с възстановяване на феодални по същността си отношения на неравенство. Разликата в доходите е нечувана, поне от края на 19-ти век насам. Свръх-богатите не връщат нищо в общността, защото им е дадена възможността да не плащат данъци изобщо, криейки се зад офшорни фирми. Разликите по отношение на властта заплашват да стигнат до средновековни мащаби. Докато \"върховете\" концентрират все повече власт - и все по-успешно се измъкват от контрола на гражданите, \"низините\" губят и власт, и права. Именно усещайки опасността да бъдат върнати към статута на крепостни селяни, в последните години европейските граждани непрестанно излизат на протести срещу управляващите елити.Десницата изтръгна Братството от сърцето на европейската идея. А именно чувството за братство породи политиките на солидарност, довели до онова благополучие на гражданите на Европа, което беше пречупено от десните политики на затягане на коланите. Докато обаче гражданите послушно затягаха, свръх-богатите съвсем развързаха своите.Изоставянето на базисните ценности на обединена Европа започна да отнема на европейците онова, което вече имаха. Нашият общ дом започна да става все по-несигурен, по-студен и по-мрачен. Под диктата на управляващата десница изгубихме Социална Европа. Европейските институции, доминирани десетилетия от ЕНП, се подчиниха на финансовия капитал, големите компании и парите, и загубиха доверието на европейците. Европа забуксува на различни скорости, без перспектива и без лидерство.Точно в този момент, в който Европа беше отслабена отвътре, я заляха кризите: мигрантски вълни, неравенство, промени в климата, тероризъм и насилие. Отслабени, ние не можахме да реагираме успешно на тези кризи. Загърбили наследството на основателите на ЕС, вместо да се обединим в обща визия за по-добро бъдеще, допуснахме разделение, взаимни обвинения, крамоли и нарастващо недоверие помежду ни. Доминиращият пазарен егоизъм прерасна в социален и в национален егоизъм. Катастрофата \"Брекзит\" е само най-явният симптом на това състояние.Жертването на базисни ценности в името на текущи печалби рязко изостри кризисните явления. Подчинението на цялото обществено развитие на \"изискванията на пазарите\" закономерно доведе до невиждана от поколения финансова и дългова криза. Обществата ни все още плащат социалната й цена, а по всичко личи, че се задава и следваща.Световната банка наскоро обяви, че пропастта между бедни и богати в ЕС е нараснала за 15 години с над 70 процента: 10 % от най-бедните граждани на Европа са обеднели с още 7 %, а 10-те % най-заможни са станали с 66 % по-богати. Тези неравенства породиха протести и стачки в целия ЕС. От Брюксел до София исканията на работещите са едни и същи: достойно заплащане за достоен труд, равни права, по-високи пенсии, перспективи за младите.Докато управляващата десница безпомощно наблюдаваше разгръщащите се кризисни явления, из Европа започнаха да бродят, за пръв път от поколения, мрачните пророци на омразата - крайните реакционери, националисти и ксенофоби. Само за няколко години фашизоидният език, със съответстващите му идеи, излезе от маргиналните сайтове и се настани на голямата арена на политиката. Омразата към другия започна да се опакована като израз на национално достойнство.Това сме го виждали и знаем до какво ще доведе: всекидневно насилие и, в крайна сметка, антисемитизъм. В последните месеци, в някои европейски страни приближихме тази крайна спирка.Имам честта да принадлежа към европейска нация, която по време на Втората световна война спаси евреите на своя територия от кървавите нокти на нацизма. Спаси ги всичките, 50 000 човешки същества. Ние, левите и прогресивни сили, няма да допуснем отново някоя народност, някоя група, да има нужда от спасяване.В същото време, управляващата десница влезе в опасен флирт именно с пророците на омразата. Вместо да стъпи върху базисните ценности и така да намери силата да реши заливащите ни кризи, управляващата десница реши да спасява себе си. За да остане в управлението на Европа, десницата прегърна национализма и се опитва да легитимира цяла плеяда от крайни реакционери, националисти и ксенофоби. Развързана, легитимирана и позиционирана, крайната десница вече се прицелва в сърцето на европейската идея. Вместо общ дом, националистите предлагат разпадането на обединена Европа на национални държави, гледащи се изпод вежди през граници, опасани със стени и телени мрежи.Точно както след Втората световна война, мисията на европейската левица е да не допусне разделение и разруха, а да спаси европейското бъдеще.Ние, социалистите, прогресивните и леви сили изградихме онази мирна и благоденстваща Европа, която днешната десница счупи. Наша е отговорността да спрем разпада и да започнем възстановяването. Ние сме от онази страна на барикадата, където е идеята за Европа, където са мечтите и правата на гражданите й, справедливостта, солидарността и надеждата. От другата страна са онези, които работят за разгръщане на националния и класов егоизъм, на разделението и популизма, на страха и обречеността.Такъв е залогът на предстоящите избори. Това ги прави истински съдбовни за всички нас. Няма да допуснем да се случи широко рекламираният предстоящ триумф на национализма. Ще се борим за възстановяването на Европа и отново ще назоваваме нещата със собствените им имена. Експлоатацията ще наричаме експлоатация, войнолюбието - войнолюбие, омразата - омраза, бедността - бедност, безаконието - беззаконие.Европейският съюз не може да има бъдеще, в което се отнася към гражданите като към досадни молители; заменя свободи в името на недоказана сигурност; подменя демокрацията и върховенството на закона заради политическа стабилност; третира здравеопазването като стока, а не като основно право; вижда кохезионните фондове като инвестиции за големи компании; съди гражданите на базата на това колко имат, а не какво правят.Затова сме убедени, че възстановяването на европейския проект задължително трябва да съдържа Нов социален договор за Европа - лява политическата платформа, която ще преобрази континента след изборите през месец май. Този нов договор е начинът да изградим наново нашия общ дом на основата на Свободата, Равенството и Братството.Европа или ще е прогресивна, единна и солидарна, или няма да я бъде изобщо. На върха на копието този път е оцеляването на този красив проект и запазването на човешкото достойнство, свободата и социалните права на всеки един от нас. ", "date": "2019.04.20", "title": "Сергей Станишев в статия за \"Обзървър\": Време е левите да спасят Европа. Отново"}
{"url": "http://www.cross.bg/bsp--iskur-organizira-praznik-v-zhk-dryzhba-1602243.html", "text": "/КРОСС/  Днес от 11 часа в Парка пред Дома на културата - Искър ще се състои поредния Празник на жк Дружба, на район Искър и на БСП - ИскърПриветствие ще отправи Борис Цветков, общински съветник от БСП в СОС и председател на РС на БСП Искър ", "date": "2019.04.20", "title": "БСП - Искър организира празник в жк Дружба"}
{"url": "http://www.cross.bg/suborut-rozhen-subor-1602240.html", "text": "/КРОСС/  Боксовата ни легенда Кубрат Пулев ще рекламира страната ни с личното си присъствие на Роженския събор тази година, съобщиха от общините Смолян и Чепеларе. Съборът на народното творчество и животновъдство \"Рожен\" ще се проведе от 19 до 21 юли. Кубрат Пулев, който е рекламно лице на кампанията „Година на вътрешния туризъм\", е приел поканата на министър Николина Ангелкова да посети Роженския събор като най-мащабното общобългарско събитие за годината. Ангелкова лично поканила боксовата легенда така да рекламира страната ни.Съборът на Роженските поляни се очаква да събере 300 000 души. Те ще гледат конкурсната програма за певци, инструменталисти, народни танци, обичаи и словесен фолклор на 4 или 5 сцени.За събитието организаторите издирват производител, който да направи огромен пилон, висок 80 метра. На него ще бъде окачен 8000 квадратни метра трикольор, който ще бъде символ на събора и ще остане и след него на поляните на Рожен. Община Смолян организира концерта по откриването на събора и звездната родопска вечер, както и цялата конкурсна програма, като подготвя награден фонд и грамоти за всички участници.В организацията на фолклорния конкурс на останалите сцени ще се включат и общините Девин, Чепеларе и Баните. Съборът на Рожен е част от националния културен календар. ", "date": "2019.04.20", "title": "300 000 чакат Кобрата на Роженския събор "}
{"url": "http://www.cross.bg/notr-otpraznyvaha-nyama-1602235.html", "text": "/КРОСС/  Архитекти и строителни работници стабилизираха структурата на емблематичната парижка катедрала \"Нотр Дам\" няколко дни, след като тя бе повредена при огромния пожар, съобщава БТА. Говорителят на катедралата увери, че вече няма риск от срутване на стените й. Пожарникарите са ги охладили и в църквата вече няма \"горещи точки\".Разследващите пожара смятат, че той е инцидент и проучват многобройни фактори, които може да са допринесли за неговото избухване. Най-вероятната причина е късо съединение.На фона на добрите новини за \"Нотр Дам\", съобщени от говорителя на пожарната, енориашите в прочутата катедрала отпразнуваха Разпети петък в близка църква. Те се помолиха за увредения архитектурен шедьовър и отпразнуваха спасяването на реликвите, сред които е и Тръненият венец на Исус Христос. ", "date": "2019.04.20", "title": " Стабилизираха структурата на \"Нотр Дам\""}
{"url": "http://www.cross.bg/hristiyani-katolitzite-velikden-1602234.html", "text": "/КРОСС/  Католическият свят се готви да посрещне Великден. Тази година католиците ще се поздравят за Възкресение седмица преди православните християни.Датите рядко съвпадат. За последно това се случи през 2017 г. Разминаването е заради различните календари, по които се определя денят.  Православните християни спазват Юлиянския календар, а католиците - Григорианския. ", "date": "2019.04.20", "title": " Католиците се готвят да посрещнат Великден"}
{"url": "http://www.cross.bg/bila-formirovanie-voiiski-1602226.html", "text": "/КРОСС/  Модулно формирование за овладяване и преодоляване на последиците от бедствия унищожи днес, 19 април, невзривен боеприпас, намерен в Благоевград. Силно корозирала ръчна настъпателна граната, тип „Бухалка\", е била открита случайно при обработката на двор на ул. „Освобождение\" в квартал „Струмско\". Боеприпасът е намерен  на около 40 м. от необитаема постройка. В 17,30 ч. е изпратен специализираният екип от трима военнослужещи с един автомобил от формированието на Сухопътните войски в Благоевград. Гранатата е била транспортирана до учебно тактически полигон „Симитли\", където е била унищожена малко преди 20 ч. До пристигането на модулното формирование, мястото, на което е открит боеприпасът, е било охранявано от органите на МВР.  ", "date": "2019.04.20", "title": "Военнослужещи от Сухопътните войски унищожиха невзривена граната от Втората световна война"}
{"url": "http://www.cross.bg/nato-more-cherno-1602229.html", "text": "/КРОСС/  Русия осъществява модернизация на силите си в Черно море, отчитайки приближаването на инфраструктурата на НАТО към нейните брегове и съразмерно на реалните потребности по укрепването на сигурността, каза в интервю за ТАСС руският заместник-външен министър Александър Грушко.Той добави, че Русия внимателно следи инфраструктурните проекти на алианса, които се осъществяват в Румъния и България, а също и опитите на страните от НАТО да създадат там опорни пунктове и да разположат допълнителни сили. \"На всичко това ние ще реагираме според нашите представи за това какво е нужно да се направи, за да гарантираме надеждно интересите на нашата отбрана и сигурност, - подчерта руският дипломат. - Не трябва да има никакви съмнения, че това ще бъде направено.\"Той посочи също, че НАТО се опитва да демонизира руската военна активност в Черно море. \"Ако отчетем цялата картина, там нищо не се е изменило, - каза Грушко. - Черноморският флот си е там от 200 години, включително и в периода, когато Крим беше украински. . . В качествено отношение нашето военно присъствие в Черно море никак не се е променило.\"Руският заместник-външен министър изрази очакване, че НАТО ще се въздържи от участие в провокационните действия на украинските власти спрямо Русия. \"Мисля, че се правят много политизирани изявления (за съпровождане от НАТО на украински съдове в Керченския проток). Вярвам, че в НАТО има хора, които са способни реалистично да оценят ситуацията и да се въздържат от съучастие в провокации, които могат да бъдат извършени от властите в Киев\", подчерта Грушко.Той засегна тази тема във връзка с изявлението на секретаря на украинския Съвет за национална сигурност и отбрана Александър Турчинов, че Киев преговаря с НАТО да се организира съпровождане на украински кораби при преминаването им през Керченския проток.За това, че НАТО планира мерки по гарантиране на безопасното преминаване на украински кораби през Керченския проток, както и да разшири мащабите на въздушното си разузнаване в района на Черно море, говори и постоянната представителка на САЩ в алианса Кей Бейли Хътчисън, посочва ТАСС. ", "date": "2019.04.20", "title": "Русия модернизира силите си в Черно море в отговор на НАТО"}
{"url": "http://www.cross.bg/ombydsmanut-slabi-hrana-1602238.html", "text": "/КРОСС/  Омбудсманът Мая Манолова ще раздаде пакети с храна на възрастни и социално слаби хора в София. Те са събрани в кампанията \"Великден за всеки\", която вече 4 години подпомага с храни и ваучери  пенсионери, оставащи без великденски надбавки към пенсиите.Омбудсманът ще дари пакетите тази сутрин след литургията по случай Лазаровден в храма „Св. Успение Богородично\" в столичния квартал \"Обеля\", на улица \"Дмитрий Лихачов\". ", "date": "2019.04.20", "title": "Омбудсманът дарява храна на пенсионери и социално слаби"}
{"url": "http://www.cross.bg/lazarkite-lazarovden-selo-1602239.html", "text": "/КРОСС/ Лазаровден е първият от трите големи християнски празника, следван от Цветница и Великден, свързани с чудото на Възкресението. Отбелязва се на подвижна дата, винаги в съботата преди Страстната седмица. Лазаровден носи името на Лазар, над когото Христос извършил чудото на възкресението и ясно проявил Себе Си като Господар на живота и смъртта. В народните вярвания Христовото възкресение се преплита с представата за възраждането на природата за нов живот. Затова Лазаровден е празник на събуждащите се гори, ниви и пасбища. По традиция на този ден се откъсват върбови клонки, които се освещават в храма, след което се сплитат във венец и се поставят на вратите на домовете на празника Цветница. Най-характерният български обичай за този ден е лазаруването. От ранни зорина Лазаровден  по улиците в градове и села излизат лазарките - момичета, облечени в невестини дрехи, които ходят от къща на къща като изпълняват ритуал с игри, песни и пожелания за любов, женитба, здраве и плодородие. В миналото е имало поверие, че мома, която не е лазарувала, не може да се омъжи, затова е било задължително всяко момиче от селото да лазарува. Лазарските песни се изпълняват единствено в този ден и се смята за лош знак, ако се пеят по друг повод. Влизайки в къщата, лазарките пеят песни за всеки член от семейството. Домакинът дарява лазарките с монети като символ на пожеланието за крепко здраве през годината.Празникът носи пролетното настроение. Много хора в градове и села днес очакват да чуят песента на лазарките по улицата, за да им отворят широко врати и да ги посрещнат в домовете си. Така е при Йорданка Коцева от софийското село Долни Богров, чиито дом винаги е бил отворен за лазарки, за коледари, за игрите на джамала:В Шопския край за Лазаровден момичетата се обличат в автентични шопски носии с черен литак, а отдолу имат красиво избродирана бяла риза, със специално коланче към нея, завършващо с пъстри помпони от прежда. На главата си слагат лента, украсена с монети и пъстри топчета, която на тила завършва с плитки, в които са вплетени цветни ленти. Така пременени, девойките минават първо през църквата, за да получат благословия от свещеника. След това тръгват да обикалят като се стараят да не остане непосетена къща. Всяка група си има главна лазарка, която се отличава от другите с по-пищната и богата украса на главата. Между лазарките има приемственост, тези които знаят песните и стъпките на обредния танц, ги предават на по-малките. Новите лазарки в групата от Долни Богров тази година са момиченца в първи клас. Те много се вълнуват, защото за пръв път ще лазаруват - казва Румяна Кръстанова, секретар на читалището.", "date": "2019.04.20", "title": "Лазаровден - предвестник на Възкресението "}
{"url": "http://www.cross.bg/perkite-lekarite-chasa-1602236.html", "text": "/КРОСС/  72-годишната Невяна Малчева, дългогодишен сътрудник на проф. Стефан Данаилов, се спънала в една от \"перките\" на ул. \"Граф Игнатиев\", счупила е дясната си ръка и е наранила лицето си. Инцидентът станал в четвъртък към 17 часа, докато жената вървяла от \"Св. Седмочисленици\" към площад \"Славейков\", за да хване такси и да се прибере, разказа тя за \"24 часа\".\"Спънах се в една от перките, фрактурите са на лъчевата кост и гривната на ръката Слава богу, на лицето имам само охлузвания, макар че лекарите се страхуваха за носа. Носът и зъбите ми не са счупени\", разказа Малчеваза помощта, оказана й от лекарите в \"Пирогов\". Те поискали да я хоспитализират, но тя помолила да я пуснат вкъщи, защото е с диабет и високо кръвно налягане и в домашна обстановка ще й бъде по-удобно.Гипсирана е, другият петък лекарите я викат на контролен преглед за снимка, за да проверят дали всичко е наместено добре. Д-р Тодоров бил щастлив, че е наместил добре костиците. Самият факт, че болката малко отшумява, означава, че наистина е така, ще внимавам, за да не ми правят операция, каза още Невяна Малчева.Веднага след падането много хора напълнили чантата й с имената и телефоните си, готови да свидетелстват. В \"Пирогов\" пък я посрещнали с думите: А, още един случай от \"перките\". ", "date": "2019.04.20", "title": "Сътрудничка на Стефан Данаилов се спъна в перка на \"Графа\" и счупи ръката си"}
{"url": "http://www.cross.bg/listata-registrira-vmro-1602237.html", "text": "/КРОСС/  ВМРО ще регистрира евролистата си за изборите на 26 май. Водач на листата е евродепутатът Ангел Джамбазки. В нея се очаква да бъдат и народните представители Александър Сиди и Юлиян Ангелов, както и общинският съветник Карлос Контрера. Част от гражданската квота ще бъдат режисьорът Андрей Слабаков и ген. Димитър Шивиков.Предизборни прояви ще имат и други политически сили. \"БСП за България\" ще представи листата си за евроизборите в Южния парк.ГЕРБ ще отчете инициативата \"Европа в твоя дом\" в театър \"Азарян\" в НДК. ", "date": "2019.04.20", "title": "ВМРО регистрира листата си за евроизборите"}
{"url": "http://www.cross.bg/poroshenko-zelenski-zayavi-1602228.html", "text": "/КРОСС/  Основните претенденти за поста - досегашният държавен глава Петро Порошенко и комикът Володимир Зеленски, размениха основните си виждания за политика и икономика преди балотажа на президентските избори в Украйна. Последните данни сочат, че на балотажа в неделя \"за\" Зеленски биха гласували около 72% от украинците, а за Порошенко - 25%.Стадион \"Олимпийски\" е разделен на две, но не по ширина, а по дължина. Има две сцени. Входовете за привържениците на Петро Порошенко и Володими Зеленский са отделни, като между групите ще има полиция и жандармерия.Преди да започнат да се упражняват в красноречие, двамата кандидати са организирали концерти за поддръжниците си. Разбрали са се обаче изпълненията да се редуват. Заявка за излъчване на живо на словесния двубой са подали 40 местни и 9 чужди телевизионни канала. На митинг преди дебата Петро Порошенко заяви, че Кремъл би искал да види един слаб и неподготвен новообранец начело на Украйна.Украинският президент Петро Порошенко заяви, че неговият съперник за президентския пост Володимир Зеленски си \"прави подигравка със страната\", предаде ДПА.Той заяви в днешния предизборен дебат в Киев, че Зеленски не е компетентен да бъде държавен глава на Украйна. Комикът Володимир Зеленски заяви в днешния предизборен дебат на Олимпийския стадион в Киев, че иска да стане президент на Украйна, за да разбие системата, предаде ДПАТой обвини държавния глава Петро Порошенко в корупция и му заяви: \"Аз не съм ви опонент, аз съм вашата присъда\". ", "date": "2019.04.20", "title": "Порошенко: Комикът е подигравка, Зеленски: Той е корумпиран"}
{"url": "http://www.cross.bg/tryd-razyznavat-izmami-1602230.html", "text": "/КРОСС/\"Гробна тишина настъпи в мрежата на ало-измамниците\", пише вестник \"Труд\". Всекидневникът обяснява, че нито една телефонна измама не е била регистрирана в поледните два дни, след като е била заловена най-голямата банда ало-измамници в Горна Оряховица. Това е станало ясно след съвещание на МВР, на което присъстваха премиерът Бойко Борисов и главният прокрурор Сотир Цацаров.Данните сочат, че от 2017 година досега групата е спечелила 2 млн. лева от телефонни измами. Според статистиката общо 2,2 млн. лева са щетите от такъв тип престъпления за първите 3 месеца на годината. Премиерът Борисов иска жервтите на телефонни измами да се обезщетяват с пари от отнети имоти на бандити, допълва \"Труд\".\"Лимит за извинителните бележки на учениците\", информира \"Монитор\". Това обмислят депутатите, след като вчера окончателно решиха при 5 неизвинени отсъствия за месец да се спират детските надбавки за цяла година. Освен за отсъствие в училище, парите ще бъдат спирани и ако детето не е ходило на детска градина 3 дни без уважителна причина. Средствата ще бъдат прехвърляни към учебното заведение, уточнява \"Монитор\".\"Наркодилърите избират жертвите си по родителите\" заявява в интервю за вестник \"24 часа\" психологът Ани Владимирова. По думите й пласьорите на дрога разузнават семсйствата на децата, които опитват да направят зависими към наркотиците и търсят такива с богати родители. \"Дилърите разузнават, че там има пари, лека-полека с внимание успяват да дръпнат такива деца, убедени, че родителите ще се намесят и ще спонсорират тяхното оцеляване\", предупреждава Владимирова пред \"24 часа\".\"Чернодробни проблеми мъчат всеки трети\", съобщава в друга публикация \"Труд\". Близо 30 на сто от българите страдат от някакви проблеми с черния дроб, а още толкова изобщо не знаят къде се намира той. Проучване показва, че близо 60% от хоратат рядко или никога не са си правили ехографско изследване. Една от основните причини за неглижирането на профилактиката е схващането, че при заболяване ще има болка. Според експерти обаче много от проблемите  с черния дроб протичат първоначално безсимптомно, предупреждава \"Труд\". ", "date": "2019.04.20", "title": "Преглед на съботния печат"}
{"url": "http://www.cross.bg/chasa-sustoi-provede-1602224.html", "text": "/КРОСС/  СофияОт 10.00 часа на централния стадион на Националната спортна академия „Васил Левски\" президентът Румен Радев ще открие спортен празник.***СофияОт 9 часа в зала 3 на НДК ще се проведе десетото издание на Форум за бременност и детско здраве.***СофияОт 9 часа в горублянския храм „Св. Вмчк. Георги Победоносец\" Мелнишкият епископ Герасим ще оглави Архиерейска Света литургия.***СофияОт 9 часа в столичния храм „Св. Успение Богородично\" в кв. „Обеля\", ул. „Дмитрий Лихачов\" №4 омбудсманът Мая Манолова ще присъства на празничната литургия по случай Лазаровден. След края на църковната служба, пред храма националният обществен защитни ще дари пакети с храна на социално слаби и възрастни хора, събрани в акция „Купи и сподели\", част от Националната кампания „Великден за всеки - дари празник за баба и дядо\", която омбудсманът организира за четвърта поредна година. След 11 и 30 часа в столичния магазин „Кауфланд\", ул. „Скопие\" №1, в кв. „Банишора\", Манолова се включва отново в събирането на хранителни продукти за възрастните, които няма да получат надбавка върху великденските си пенсии.***СофияОт 10.00 часа ВМРО ще регистрира в ЦИК листата си с кандидати за евродепутати за предстоящите избори.***СофияОт 10.00 часа до 17.00 часа в Технологично училище „Електронни системи\" (ТУЕС) към Техническия университет-София ще се проведе второто издание на изложението на ученически проекти ТУЕС-Фест.***СофияОт 10.00 часа в парка „Заимов\" Младежкото обединение в БСП-Оборище организира инициатива под мотото „Културата не е бутиково бижу\".***СофияОт 11.00 часа на терасата на галерия „Сердика\" на Жеския пазар ще се състои второто издание на Sofia vini fest.***СофияОт 11.00 часа в залата на кино „Люмиер Лидл\" ще се състои концерт-матине „Христос и Прометей\".***СофияОт 12.00 часа в Южния парк (зад музея „Земята и хората\") „БСП за България\" ще представи кандидатите си за евродепутати на предстоящите европейски избори.***София/с. НегованОт 12.00 часа в раона на водоема до с. Негован ще се проведе третата проредна историческа възстановка „Дравска епопея 06.ІІІ. 1945\".***От 12.30 часа в зала „Азарян\" в НДК ПП ГЕРБ ще направи обобщение на гражданския диалог „Европа в нашия дом\".***СофияОт 13.00 часа до 17.30 часа на бул. „Витоша\" 35 ще се състои протест срещу жестокостта над животните заради идващите Великденски празници.***СофияОт 16.00 часа в Градската градина (зад площадката на бившия мавзолей) ще се проведе възстановка по повод 143 години от Априлското въстани*** СофияОт 16.00 часа в Астрономическата обсерватория на Софийския университет ( в парка „Борисова градина) ще се проведе традиционният Ден на отворените врати във Физическия факултет на Софийския университет.***СофияОт 17 и 30 часа в Народно читалище „Д-р  Петър Беров 1926 г.\" ще се проведе благотворителен концерт под надслов: „Заедно за нашите деца\".***СофияОт 18.00 часа в зала „България\" ще се състои четвъртото издание на Националната инициатива „България пее\".***СофияОт 18.00 часа в НДК ще се състои фестивал Sofia underground.***СофияОт 19.00 часа в Централния военен клуб ще се състои концерт „Ангелски гласове - докосване до божественото\".***София.От 19.00 часа в зала „Арена Армеец\" ще се проведе състезание по кикбокс.***Асеновград.От 09.30 часа започва I част на Турнир по спортни танци „Изгряващи звезди\" от 09.30 ч., пот 13.30 е II част - Предварителни кръгове. Официалната част на събитието ще започне в 18.00 ч.***Асеновград.От 10.00 часа в спортната зала „Асеновец\" ще започне турнир „Изгряващи звезди\". От 18.00 часа ще започне официалната част на събитието.***Асеновград.От 10.00 ч. на площада в село Избеглии Народно читалище „Христо Ботев\", ще представи възстановка на обичая лазаруване, в който лазарки пеят песни за любов, плодородие, семейно благополучие и здраве. Детски танцов състав „Избеглийче\" ще представи богатството и красотата на българското хоро с танцов спектакъл.***Благоевград.В 10.00 часа започва Държавно първенство по хандбал за младежи до 19 години.***Благоевград.Продължава Националният ученически празник „За хляба наш\".***Бургас.От 09.30 часа на външното игрище в парк „Арена ОЗК\" ще започне пролетен женски футболен турнир.***Бургас.От 10.00 часа РИОСВ - Бургас и Образователен център „Британика\" ще почистят района около Укритие за наблюдение на птици в подържан резерват „Атанасовко езеро\" за Деня на Земята.***Бургас.От 11.00 часа ще бъде официално открит зоопаркът в града.***Бургас.От 11.30 часа на открита сцена „Охлюва\" ще започне пролетен концерт на пенсионерски клубове.***Бургас.От 11.30 часа в Етнографския музей на ул. „Славянска\" 69 ще се състои лекция „Морските фарове от нос Емине до Ахтопол\".***Бургас.От 19.00 часа в Културния дом на нефтохимика ще се проведе Националната инициативата на Българския хоров съюз \"България пее\" 2019 г.***Бургас.От 19.00 часа в изложбена зала на Националната художествена академия - Бургас в Магазия 1 ще се проведе Националната инициатива на Български хоров съюз \"България пее\".***Варна.В 10.00 часа в Катедралния храм „Св. Успения Богородично\" ще бъде отслужена заупокойна панихида за загиналите в Априлското въстание. След това ще започне велопоход и участници в него ще потеглят към Морската градина в посока бюст-паметника на Георги Бенковски за поднасяне на цветя и венци. Шествието ще продължи до края на Морската градина, преминавайки през „Станчова алея\", през Крайбрежната алея, до крайната точка - Морска гара.***Варна.От 10.00 часа в концертната зала на Младежкия дом ще се състои Официалната церемония по награждаване на лауреатите от Общинския конкурс \"Възкресение Христово\".***Варна.От 10.00 часа в актовата зала в СУ „Гео Милев\" ще се проведе Национален фестивал на клубовете по активно учителство в България. Той ще събере над 50 участници - учители от средните училища и детските градини от Варна, Велико Търново, Враца Лясковец и др.***Варна.От 10.00 ч. пред паметника на Георги Бенковски в Морската градина по повод отбелязването на 143 години от Априлското въстание ще бъде отслужена заупокойна молитва и ще бъдат положени венци и цветя с военен ритуал. Организатор е Община Варна със съдействието на Военноморските сили и Варненската и Великопреславска митрополия.***Варна.От 10.30 часа в залата на Македонски дом (ул. „Солун\" №2) ще бъде представена изложбата „България 1944 - 1989 г. Забранена истина\". Ще бъдат прожектирани филмите „Народен дом на терора\" и „България 1944 - 1989 г. Забранена истина\".***Варна.От 12.00 часа в Синия салон на комплекс „Морско казино\" ще се проведе Регионален форум на тема „Бизнес и инвестиции\", организиран от Предприемачи ГЕРБ и Фондация„Ханс Зайдел\". Форумът ще бъде открит от председателя на Предприемачи ГЕРБ Валя Чилова и кмета на грададомакин Иван Портних. Участие ще вземат и евродепутатите от ГЕРБ/ЕНП Ева Паунова, Емил Радев и Андрей Новаков.***Варна.От 13.30 часа в първа наказателна зала на Варненски окръжен съд ще бъдат гледаните мерките на 5-мата задържани по обвинение за държане на високорискови наркотични вещества с цел разпространение, задържани при акция на 18 април.***Велико Търново.От 10.00 часа в парк ''Дружба'' ще се проведат безплани тренировки на открито.***Велико Търново.От 11.00 часа на ВИП площадката за наблюдение на спектакъла \"Звук и светлина\" ще се състои пресконференция за предстоящото издание на Летен фестивал \"Сцена на вековете\" 2019.***Видин.От 15.00 часа зам.-кметът на Община Видин Венци Пасков ще награди победителите в Ралиспринт „Вида 2019 г.\".***Враца.От 10.00 часа пред хижа „Леденика\" ще се състои пролетен спортно-туристически празник.***Враца.От 11.00 часа на фестивалната сцена на централния площад ще се състои концерт по повод празника Лазаретен. От 18.00 часа в градската концертна зала ще започне гала-концерт.***Горна Оряховица.От 10.30 часа в НЧ „Пробуда-1904\" в кв. Калтинец ще се проведе празник „Ой, Лазаре, Лазаре\" - пресъздаване на обичая Лазаруване.***Горна Оряховица/с. Стрелец.От 08.00 часа в центъра на селото ще бъде пресъздаден обичаят „Лазаровден\".***Горна Оряховица/с. Първомайци.От 10.00 часа в НЧ „Иван Вазов-1893\" ще се проведе IV Национален преглед на любителските народни хорове и групи за обработен фолклор „Ганчо Михов\".***Горна Оряховица/с. Драганово.От 10.00 часа в центъра на селото ще се състои 36-и пролетни дни на културата. Ще бъде възпроизведен обичаят „Лазаруване\" от Детска вокална група „Палавите ноти\".***Горна Оряховица/с. Правда.От 10.00 часа в центъра на селото ще бъдат представени традиции и обичаи от детска фолклорна група.***Гоце Делчев.От 09.00 часа в гробищен храм „Св. Лазар\" Негово високопреосвещенство Неврокопски митрополит Серафим ще оглави Архиерейска света Литургия.***Добрич.От 09.00 часа в ж.к. „Рилци\" ще се състои възстановка на пролетни обичаи „Пъстър Лазар, шарена Цветница\".***Добрич.От 10.00 часа в Етнографската къща ще се състои възстановката „Пъстър Лазар\".***Добрич.От 10.00 часа в Младежкия център - Добрич ще се състои VI областен фестивал за руска песен, танц и поезия „Пустъ всегда будет солнце\".***Добрич.От 11.00 часа на пл. „Свобода\" ще се състои празничен концерт.***Добрич.От 13.00 часа в Народно читалище „Мевляна - 2002 г.\".***Добрич.От 16.00 часа в концертната зала „Добрич\" ще се състои кастинг „Добруджа търси таланти\".***Каварна.От 11.30 часа на площада пред храм „Свето успение Богородично\" ще бъде отбелязан Лазаровден.***Каварна/с. Българево.От 14.00 часа в пенсионерския клуб ще бъде представена четирилогията на Нидал Алгафари.***Каварна.От 17.00 часа в ХГ „Христо Градечлиев\" ще бъде представена четирологията на Нидал Алгафари.***Карлово.От 10.30 часа, в читалището в Клисура ще се проведат Дни на възрожденската и патриотична песен „Топчето пукна\".***Казанлък.От 10.00 часа в парк „Розариум\" ще започне записването на участниците в Детския колоездачен спортен празник.***с. Калипетрово/Силистра.От 10.30 часа в Духовния център, изграден към храм \"Св.ВМЧ Димитрий\" ще се проведе 15-ти Лазарски събор.***Кюстендил.От 09.30 часа на стадион „Осогово\" ще се проведе творческо предизвикателство „ИКАР\".*** Момчилград.От 10.00 часа ще бъдат поднесени венци пред паметника на Момчил, паметника-костница на падналите в Балканските войни и паметника на Капитан Петко войвода.*** Монтана.От 19.00 часа в Общинския младежки дом ще се състои рок концерт.***Перник/с. Люлин.От 08.30 часа на площада в с. Люлин ще бъде пресъздаден обичаят „Лазаруване\".***Перник.От 09.00 часа в кв. „Бела вода\" ще се състои обиколка на лазарска група в квартала за здраве.***Перник/с. Витановци.От 09.00 часа в с. Витановци ще се състои обхождане на селото по повод празника Лазаровден.***Перник/с. Дивотино.От 10.00 часа в с. Дивотино ще се състои обиколка на лазарската група по повод Лазаровден.***Перник.От 10.00 часа в Регионалния исторически музей ще се състои семейна събота „Лазарица\".***Перник.От 11.00 часа в малък салон на Двореца на културата ще се състои концерт на ученици от класа по пиано с преподавател Виолина Милотинова от Обединената школа по изкуства към ОК Дворец на културата.***Перник.От 12.00 часа пред Двореца на културата ще се проведе Национален фолклорен конкурс-надиграване за любителски танцови състави „Приятели чрез танца\".***Перник.От 12.00 часа от Минната дирекция до Двореца на културата ще се състои дефиле на традиционното фолклорно надиграване за младежки любителски групи „Приятели чрез танца\".***Перник.От 13.00 часа в театрален салон „Георги Русев\" ще се проведе Кино в театъра.***Плевен.От 09.30 часа на градския стадион ще бъдат изиграни първите мачове от 22-рото издание на „Данониада\".***Плевен.От 16.00 часа пресклуба на БТА ще се състои пресконференция с Румен Христов - председател на СДС, Александър Йорданов - кандидат за евродепутат от листата на ГЕРБ - СДС, д-р Марияна Лазарова - заместник-председател на СДС и Пепо Петков - председател на СДС - Плевен по повод вътрешната политика и за предстоящите избори.***Пловдив.От 11.00 часа официално ще бъде открит велосезонът в град Пловдив. Традиционно стартът ще бъде даден от ул. \"Стефка Николова\" (пресечка на бул. „Марица\" - юг). На пл. „Съединение\" още от 10,00 часа участниците ще могат да се регистрират и да получават своите номера.***Поморие.От 10.00 часа в сградата на СУ „Иван Вазов\" - Поморие ще се проведе ХXVI Национално Великденско математическо състезание.***Ракитово.От 11.00 часа в Образцово народно читалище „Будилник-1898″ ще се проведе Фестивал на руската култура.***Русе.От 10.00 часа пред Пантеона на възрожденците ще се състои велопоход между Русе и Гюргево, посветен на Априлската епопея.***Русе.От 11.00 часа в АР „Средновековен град Червен\" ще бъде издигнато знамето на Червенската кула.***Сливен.От 10.00 часа до 13.00 часа в сградата на Регионалния исторически музей „Д-р Симеон Табаков\" ще се проведе музейно-образователнаработилница „Писани яйца\".***Сливен.В 11.30 часа из централните улици на града ще се проведе дефиле на ретро автомобили. От 12.00 до 14.30 часа ще има изложение на площад „Хаджи Димитър\".***Смолян/с. Широка лъка.От 08.30 часа в храм „Св. Успение Богородично\" Архиерейският наместник на Смолянска духовна околия Негово Високопреподобие архимандрит Висарион ще отслужи празника Лазарова събота.***Смолян.От 16.30 часа в залата на бул. „България\" №6 ще се проведе семинар по бойно изкуство „Карате Шотокан\".***Стара Загора.От 09.00 часа от паркинга над болница „Тракия\" ще тръгне общоградски туристически поход.***Стара Загора.От 09.30 в храм „Св. Троица\" ще започне св. Божествена Златоустова литургия.***Стара Загора.От 10.00 часа в залата на Младежкия дом ще се проведе XIII-тия турнир по шахмат \"Тракийско конче\".***Стара Загора.От 10.30 часа в Станционна градина ще бъде открита Национална изложба на каракачански кучета.***Ямбол.От 18.30 часа в ресторант „Тунджа\" ще се състои Юбилеен гала спектакъл „40 години спортни танци в град Ямбол\".  ", "date": "2019.04.20", "title": "Предстоящи събития на 20 април"}
{"url": "http://www.cross.bg/zaplata-leva-srednata-1602225.html", "text": "/КРОСС/  Eдин oт вceĸи дeceт paбoтeщи в Pyмъния, или пoчти 580 xил. дyши, ca пoлyчили пo нaд €1 000 нeтнa зaплaтa ĸъм дeĸeмвpи 2018 г. Toвa пoĸaзвaт дaнни нa coциaлнoтo миниcтepcтвo, цитиpaни oт Zіаrul Fіnаnсіаr. Бpoят им ce e yдвoил зa пocлeднитe пeт гoдини. Дaннитe пoĸpивaт 5,11 милиoнa дoгoвopa и нe вĸлючвaт тeзи, ĸoитo paбoтят нa пoвeчe oт eдин дoгoвop. Cpeднaтa нeтнa зaплaтa ce e пoвишилa c 68 пpoцeнтa oт дeĸeмвpи 2013 дo дeĸeмвpи 2018 г., пoĸaзвa cтaтиcтиĸaтa. Чacт oт pъcтa ce дължи нa oтĸpивaнeтo нa нoви виcoĸoĸвaлифициpaни paбoтни мecтa. Heпpeĸъcнaтo pacтящият бpoй нa ІТ cпeциaлиcтитe cъщo дoпpинacя зa pъcтa. Инвecтициитe в пpoизвoдcтвoтo, ocнoвнo oт aвтoмoбилнaтa индycтpия, ceгa ca двoйнo пo-мaлĸo oт инвecтициитe в цeнтpoвe зa oбcлyжвaнe, финaнcoви и ІТ ycлyги. Къде се намира България по ниво на средната си работна заплата спрямо държавите от Балканския полуостров. В Македония към юни 2018 средната брутна работна заплата e 1142 лева. Не е ясно дали тя е по-висока от тази у нас, тъй като все още няма окончателни данни за нивата към месец юни. В съседна Албания към февруари 2018 средната брутна заплата е била 929 лева, а в Косово - €476 евро към март 2018. Докато във въпросните държави нивата на средното заплащане за труд са под тези у нас, страни като Румъния и Гърция изпреварват значително България. Така например към май 2018 средната брутна заплата в Румъния е била близо 1890 лева. В Гърция тя пък е 2138 лева.  ", "date": "2019.04.20", "title": "Всеки десети румънец с нетна заплата над €1 000  "}
{"url": "http://www.cross.bg/lazar-predi-imeto-1602220.html", "text": "/КРОСС/  Днес е Лазарова събота, а утре - седмица преди Великден, празнуваме Цветница.  Лазаровден е един от трите големи християнски празници, предхождащи Пасха.Според Библията на този ден Иисус Христос връща към живота приятеля си Лазар четири дни след неговата смърт. Бог казва „Лазаре, излез вън!\", и съживява Лазар, който излиза от гробницата си. Ето защо името Лазар е символ на здраве и дълголетие.Възкресяване на Лазаря в Библейския текст Лазаровото възкресение станало непосредствен повод за смъртната присъда на Спасителя. Затова именно от най-дълбока древност било установено случилото се да се спомня преди началото на Страстната седмица (Седмицата на Христовите страдания). В IV век Лазаровото възкресение се считало за общоцърковен и тържествен празник, което се вижда от множеството поучения на този ден от св. Иоан Златоуст, блаж. Августин, и др. В VII-VIII век светите църковни песнописци св. Андрей Критски, Козма Маюмски и Иоан Дамаскин съставили особени песнопения и канони, посветени на празника, които са в Църквата ползва до ден днешен.Лазаровден се празнува на осмия ден преди Великден и винаги е в събота. Празникът започва рано сутринта. Младите момичета се обличат в празнични премени и се разделят на групи по 5-6 лазарки. Те обикалят селото, пеят и танцуват. Всички очакват лазарките с нетърпение. Благославят домовете, в които влизат за здраве, плодородие и щастлив живот. В ръцете си лазарките носят малки кошнички, окичени със зеленина и цветя. В тях те събират получените дарове - яйца, сухи плодове, орехи, царевица, а после изиграят несключено лазарско хоро.Те пеят за всеки член на семейството, за млади и стари. На девойките - за хубост, на момците - за храброст и ловкост. В песните се вмъкват и любовно-женитбени мотиви:Тук сме чули, разбрали, Лазаре,че има ерген и мома, Лазаре,я ергена женете, Лазаре,я момата годете, Лазаре... Празникът носи пролетно настроение и се очаква с нетърпение както от участничките, така и от жителите и гостите на селата и градовете. Вярвало се е, че мома, която не е лазарувала, не може да се омъжи. Затова е било задължително всяко момиче от селото да лазарува. Ритуалите са свързани с преминаването на девойката от детството в зрелостта. Освен това бележат началото на Пасхалното тържество. На този ден имен ден празнуват всички, носещи името на св. Лазар - Лазар, Лазарка, Лазарина и техните производни.", "date": "2019.04.20", "title": "Лазаровден"}
{"url": "http://www.cross.bg/tema-georgi-selo-1602222.html", "text": "/КРОСС/Тема: Говори прокуратурата: Спецакции, арести, присъдиГост: Иван Гешев, зам.-главен прокурорТема: Да обичаш княз: Съпругата на Кардам, Княгиня Мириам, ексклузивно пред Ива Софиянска - Божкова.Тема: Живот на 2 300м. Кой е най-новият стопанин на хижата на Черни връх?Тема: Посрещаме Лазаровден в село Лозен.Тема: Пожарът в Нотр Дам, или когато пророчествата се сбъдват. Коментар на журналиста-депутат Тома Томов.Тема: Танцуващият мъдрец Зия Азази, за танца, като пътуване към себе си и другите.Тема: Японката Сатоми и нейната българска идилия с Георги в карловското село Каравелово.Тема: Робот, изобретен от българи, вдига на крака хора, оковани в инвалидна количка.Тема: Ритуали от различни краища на Бългаиря на Лазаровден.Тема: Предизборните афери и властта. Гост: Лиляна Павлова, ГЕРБТема: Стефан Софиянски предлага нова Конституция. Защо?Тема: Мартин Захариев, за туристическите иновации у нас.Тема: Златните имена на България. Гост: Йорданка ХристоваТема: Единствен и неповторим: Георги Христов пред БНТ.  ", "date": "2019.04.20", "title": "Теми и гости в сутрешните блокове на телевизиите"}
{"url": "http://www.cross.bg/stefan-kompozitor-predsedatel-1602223.html", "text": "/КРОСС/  Веселин Божков, председател на Комисията за регулиране на съобщениятаКлара Маринова, журналистка, бивш говорител на БСП Минчо Минев, скулптор Проф. д-р Петко Чобанов, президент на Бургаския свободен университет. Росица Борджиева, певица Проф. д-р Стефан Чапкънов, композитор и диригент Стефан Цветков, председател на Българската федерация по тенис Тончо Русев, композитор  ", "date": "2019.04.20", "title": "Рождениците на 20 април "}
{"url": "http://www.cross.bg/iskash-neshto-zadulbaesh-1602219.html", "text": "/КРОСС/  Ако искаш да задълбаеш в нещо, рови се в науката и други източници на познание. Недей да се ровиш в нечий чужд живот.Михаил Литвак", "date": "2019.04.20", "title": "Ако искаш да задълбаеш в нещо"}
{"url": "http://www.cross.bg/purviya-voiina-neftenata-1602221.html", "text": "/КРОСС/  На днешната дата през 1792 г. Франция обявява война на Австрия, което слага начало на поредица Революционни войни.През 1841 г. във Филаделфия Едгар Алън По публикува „Убийство на улица Морг\", смятан за първия криминален разказ.През 1846 г. в Лайпциг Иван Богоров издава първия брой на първия български вестник „Български орел\".През 1876 г. избухва Априлското въстание, насочено срещу османското владичество в България.През 1935 г. започва да функционира автобусният транспорт в София.През 1940 г. в САЩ е демонстриран първият електронен микроскоп.През 1941 г. по време на Втората световна война, Втора българска армия окупира Беломорска Тракия.През 1943 г. започва избиването на евреи във Варшавското гето.През 1968 г. Deep Purple правят първия си концерт в градчето Таструп, Дания.През 1972 г. „Аполо 16\" каца на Луната.През 1984 г. Христо Проданов става първият български алпинист, който изкачва връх Еверест, при завръщането си от който, два дни по-късно, загива.През 2010 г. експлозия на нефтената платформа Дийпуотър Хърайзън в Мексиканския залив причинява най-големият нефтен разлив в историята на нефтената индустрия.", "date": "2019.04.20", "title": "20 април в историята"}
