{"url": "http://www.cross.bg/sreshtata-pytin-merkel-1622443.html", "text": "/КРОСС/ В Кремъл започна срещата между Владимир Путин и Ангела Меркел. Федералният канцлер е на работно посещение в Москва по покана на руския президент. В състава на германската делегация е и министърът на външните работи Хайко Маас.В началото на срещата президентът Путин благодари на канцлера Меркел за посещението и добави, че двамата ще се съсредоточат върху обсъждането на най-острите проблеми. Германският канцлер отговори, че е очаквала с нетърпение срещата с руския лидер. В дневния ред на преговорите са двустранното сътрудничество и актуалните международни теми: Сирия, Либия и напрежението в Близкия изток след убийството на генерал Касем Солеймани и последвалия ирански ракетен удар по бази на Съединените щати в Ирак. Путин и Меркел ще обсъдят и конфликта в Донбас в контекста на изпълнението на Минските споразумения от 2015 г., както и на договореното по време на срещата на \"нормандския формат\" на 9-и декември в Париж. ", "date": "2020.01.11", "title": "В Кремъл започна срещата между Владимир Путин и Ангела Меркел"}
{"url": "http://www.cross.bg/teiilur-selena-gomes-1622450.html", "text": "/КРОСС/ Селена Гомес даде първото си интервю за 2020 година. Този петък изпълнителката пусна албума си Rare, за който говори пред списанието WSJ. В изданието обаче се зачеква и една друга тема – приятелството между Гомес и Тейлър Суифт. Именно 30-годишната певица споделя пред изданието, че Селена заема специално място в сърцето ѝ.Приятелството на двете започва преди 13 години и постепенно се превръща в нещо наистина уникално. Запознават се, когато и двете започват да излизат с двама от братята Джонас. Селена е гадже на Ник, а Тейлър започва връзка с Джо. „Веднага си паснахме и знаех, че това е моето момиче“, казва Тейлър пред WSJ.Връзките им с Ник и Джо не издържат много, но приятелството между Селена и Тейлър продължава и до днес. Те преминават през много трудности, преживяват заедно раздели, справят се и с огромното внимание, което е насочено към тях от страна на папараците. Един от най-трудните периоди за Селена е, когато прекратява връзката си с Джъстин Бийбър. Двамата бяха една от най-обичаните двойки в шоубизнеса, но често беше намеквано, че Тейлър не одобрява романса им. След като Бийбър и Гомес се разделят окончателно, Суифт е тази, която е неотлъчно до приятелката си.Изпълнителката на „You Need to Calm Down“ подкрепя Селена, когато тя е диагностицирана с лупус и трябва да се подложи на трансплантация, както и през периодите, когато Гомес се опитва да се справи с емоционалните си проблеми. „Разбрах, че трябва да потърся помощ и да намеря хора, на които да имам доверие“, казва Гомес пред WSJ.Суифт добавя, че е почувствала връзка със Селена още в началото. Изпълнителката признава, че е готова на всичко за своята приятелка и винаги ще ѝ пази гърба. Тази черта от характера на изпълнителката се проявява и когато в интернет започват да се въртят слухове, че Джъстин Бийбър е изневерил на Селена и затова двамата са се разделили. Тогава Тейлър харесва публикация, която споделя новината и това веднага завладя интернет.Гомес не крие, че именно Суифт е тази, която я учи да отстоява себе си в първите дни на кариерата ѝ. Въпреки че двете са апетитна хапка за таблоидите и всяко събитие от живота им се превръща в гореща новина, Селена признава, че тя и Тейлър се опитват да прекарват повече време далеч от светлината на прожекторите.„Тя е била до мен във времена, когато никой друг не ме е подкрепял. Качвала се е на самолет и е пристигала при мен, защото аз се чувствам зле и имам нужда от подкрепа“. Гомес добавя, че с Тейлър имат разногласия по много теми, но все пак дълбоко се уважават.Тейлър казва, че в момента Гомес е съвсем различен човек и най-добрите периоди тепърва предстоят за изпълнителката. ", "date": "2020.01.11", "title": "Тейлър Суифт за Селена Гомес: Това е моето момиче"}
{"url": "http://www.cross.bg/gyinet-poltroy-hranene-1622447.html", "text": "/КРОСС/ Гуинет Потроу винаги е била привърженичка на здравословния начин на живот. Тя сподели пред Harper’s Bazaar кои са правилата й за правилно хранене, с което е обвързано постигането не само на перфектна форма, но и на оптимално здраве.Изглежда здравословният живот не е толкова лош, колкото казват. Актрисата дори понякога си позволява любимите си пържени картофи и тестени изделия. Денят на Гуинет започва със супена лъжица кокосово масло, което действа антибактериално. После приема необходимите витамини за деня с малко вода. Обилната закуска й е разрешена само в случай на махмурлук и обикновено Полтроу залага на сандвич с яйца.Вместо закуска обаче тя пие смути от полезни плодове и зеленчуци. На обяд Гуинет предпочита салата, в която трябва да има протеин, или пък си поръчва пуешки бургер с маруля. През деня актрисата похапва малки закуски като ядки или пък солени гевречета. Пие и зелен чай.Що се отнася до вечерята, Полтроу има едно задължително правило: последното хранене не трябва да е по-късно от 18:30, защото после е трудно да се заспи. Вижте повече в следващото видео. \n\t\t\t\t\t", "date": "2020.01.11", "title": "Гуинет Полтроу споделя своите златни правила за перфектна фигура (Видео)"}
{"url": "http://www.cross.bg/trump-chen-yn-koreya-1622448.html", "text": "/КРОСС/ Лидерът на Северна Корея Ким Чен-ун е получил писмо с поздравления за рождения си ден от американския президент Доналд Тръмп, но личните им отношения не са достатъчни за подновяване на преговорите. Това се посочва с изявление, публикувано от държавната севернокорейска агенция КЦТА и цитирано от Ройтерс и ТАСС.Макар Ким лично да харесва Тръмп, той няма да ръководи страната си въз основа на лични чувства, посочва в изявлението съветникът в севернокорейското министерство на външните работи Ким Ке-гуан.Макар председателят Ким Чен-ун да има добри лични чувства към президента Тръмп, те са, в истинския смисъл на думата, лични, посочва още той.Бяхме измамени от САЩ, водейки диалог с тях над година и половина, а това беше загуба на време за нас, допълва Ким Ке-гуан.Северна Корея няма да обсъжда предложения, като направените от Тръмп на последната среща на върха с Ким Чен-ун в Ханой през февруари 2019 година, отбелязва още съветникът, допълвайки, че Пхенян няма да се откаже от ядрени съоръжения срещу частично облекчаване на санкциите и ще се върна на масата за преговори, когато САЩ направят отстъпки.Освен това Ким Ке-гуан предупреди Южна Корея да не се бърка в отношенията между САЩ и Северна Корея.Вчера южнокорейски представител каза, че Тръмп е помолил южнокорейците да предадат поздравления за рожден ден на севернокорейския лидер. Северна Корея вече беше получила директно писмо с поздравления от Тръмп, заяви Ким Ке-гуан.Изглежда те (южнокорейските власти) не знаят, че съществуват специални канали за връзка между висшите ръководители на Корейската народнодемократична република (КНДР) и САЩ, допълни съветникът.Смята се, че Ким Чен-ун е роден на 8 януари и сега е на 36 години.", "date": "2020.01.11", "title": "Ким Чен-ун получил писмо за рождения си ден от Тръмп"}
{"url": "http://www.cross.bg/syltan-kabys-stranata-1622444.html", "text": "/КРОСС/ Оман има нов държавен глава, след като султан Кабус бин Саид почина късно снощи след продължително боледуване. 79-годишният Бин Саид управляваше страната близо половин век. В запечатано писмо, което е било отворено от властите днес, той е посочил за свой наследник министъра на културата - Хайсам ал-Саид. Новият султан на монархията на източния бряг на Арабския полуостров е братовчед на предишния и положи клетва в Съвета на Оман (двукамарния съвещателен орган от парламентарен тип).Конкретната причина за смъртта на султан Кабус бин Саид Ал Саид не се съобщава. Спекулации за здравословното му състояние се появиха след негово кратко пътуване до Белгия по медицински причини миналия месец, посочва ДПА. В страната бе обявен 3-дневен траур, а държавните знамена ще останат спуснати за 40 дни.Веднага след обявяването на кончината снощи Съветът по отбраната на страната призова \"Кралският семеен съвет да се свика, за да реши кой ще поеме властта\". Според одобрените през 1996 г. правила семейният съвет трябва да избере в тридневен срок наследник на овакантения трон, обясни Ройтерс. Съветът се събра днес и отвори писмото със завещанието на покойния султан тази сутрин. То бе прочетено в присъствието на членовете на кралското семейство. Стана ясно, че покойният монарх е препоръчал тронът му да бъде зает от неговия братовчед, 65-годишният Хайсам в случай, че съветът не може да се споразумее за наследник. Съветът очевидно не е оспорил препоръката на султана. Малко по-късно правителството съобщи в Туитър, че новият държавен глава е положил клетва.Държавната телевизия, цитирана от Ройтерс, показа кадри от погребалната процесия, при която ковчегът с тялото на султан Кабус мина по улиците на столицата Маскат, убит в националното знаме, и бе внесен в голямата джамия, носеща неговото име, където започнаха молитви. Новият султан стоеше изправен пред ковчега с традиционния извит ятаган, наричан ханджар, висящ на кръста му. По-късно Кабус бе погребан в семейна гробница.Оманците масово изразяват в социалните мрежи почитта си към смъртта на управника, чието име неразривно се свързва с модернизацията на страната, която е бивша британска колония, и с превръщането ѝ във влиятелен регионален фактор. Той действаше като посредник в конфликтите в региона. Кабус дойде на власт с безкръвен преврат през 1970 г., сваляйки не друг, а собствения си баща. Нерядко лично обикаляше страна, за да се среща със своите поданици, като нерядко бе сам зад волана на джипа си.Британският премиер Борис Джонсън изрази дълбоки съболезнования за смъртта на султан Кабус, като го нарече изключително мъдър политик, който се обявяваше за мир и разбирателство между страните.\"Той ще бъде запомнен с предаността си към делото за превръщане на Оман в стабилна и процъфтяваща страна, като баща на нацията, който искаше да подобри качеството на живота на гражданите на Оман\", изтъкна премиерът на Обединеното кралство.В първото си обръщение, предадено по телевизията, султан Хайсам обеща да продължи външната политика на кралството, която според него се базира на мирно съвместно съществуване и на поддържането на приятелски отношения с всички страни.", "date": "2020.01.11", "title": "Оман има нов държавен глава"}
{"url": "http://www.cross.bg/izpolzva-instalatzii-safari-1622449.html", "text": "/КРОСС/ Художникът Жулиен Нонон влага съвсем нов смисъл в израза \"Градът на светлините\". Той използва вградена система за видеопрожекции, позволяваща му да украсява фасадите на сградите с огромни холограми на динозаври. Сред тях са добре познати видове като Tyrannosaurus Rex, Triceratops и Brontosaurus.Нонон \"покани\" тези праисторически създания в алеите на Jardin d'Acclimation и даде уникална възможност на посетителите да видят невероятните инсталации, които включват интерактивни предавания на живо.Тази поредица, озаглавена \"Праисторическо сафари\", е на улиците на Париж, Нонон обаче има намерение да проектира своите творения и други места, които го вдъхновяват.Френският художник използва комбинация от улично изкуство, кинетични инсталации, цифрови техники... \n\t\t\t\t\t ", "date": "2020.01.11", "title": "Огромни холограми на динозаври превръщат улиците на Париж в праисторическо сафари (Видео)"}
{"url": "http://www.cross.bg/isetta-evro-artega-1622433.html", "text": "/КРОСС/ Германската компания Artega започва масово производство на съвременната му версия. Първите бройки на модела Artega Karo-Isetta ще слязат от поточната линия през април тази година, предава Automedia.Новата Isetta ще се превърне в градски електромобил. Миниатюрната кола ще може да развива максимална скорост от 90 км/ч, а с едно зареждане на батерията ще изминава около 200 км.На външен вид електрическият автомобил до голяма степен повтаря оригиналното BMW Isetta - дори единствената врата отпред е запазена. Дизайнът на новия модел е одобрен от сина на Ерменеджилдо Прети, стилистът, който нарисува първата Isetta. Въпреки че, разбира се, не можеше да се мине без съвременни детайли, като например оптиката, която е LED.Интериорът е много по-богат от този на известния прародител. Така например, използвани са кожа и алкантара. Автомобилът е двуместен, а товароносимостта му е 200 кг. Предвиден е и отварящ се покрив. Базовата цена на Artega Karo-Isetta е 17 995 евро, а топ изпълнението - 21 995 евро. Компанията вече приема предварителни поръчки с предплата от 2500 евро.", "date": "2020.01.11", "title": "Най-странното BMW се връща в производство"}
{"url": "http://www.cross.bg/federer-rodzhur-greta-1622435.html", "text": "/КРОСС/ Според Грета Тунберг, банката е най-големият инвеститор в петролни компании, в които влага повече от 7,8 милиарда долара годишно. Федерер е активен участник в това, смятат екоактивистите, и го призовават да се осъзнае и да се ангажира с опазването на планетата.Само през 2019 г. Роджър Федерер спечели от рекламни договори над 90 млн. долара, а за цялата си кариера е натрупал състояние от $900 млн., което скоро ще го направи първия милиардер в историята на тениса, уточнява изданието „Tennis World Usa“.Засега Роджър Федерер не е коментирал подетата от еколозите кампания. От 8 януари досега под хаштага, посветен на тенисиста, се появяват по няколко хиляди поста на всеки час.", "date": "2020.01.11", "title": "Грета Тунберг срещу Роджър Федерер в битка за климата"}
{"url": "http://www.cross.bg/serebrennikov-teatur-dekameron-1622434.html", "text": "/КРОСС/Берлинският и московският театри отдавна работят в тясно сътрудничество. Проектът за „Декамерон“ е замислен още през 2016 г., но е бил отложен заради делото за злоупотреба с държавни средства срещу режисьора.Но най-старият немски театър взе решение да не отлага повече постановката. Интендантът на „Дойчес театър“ Улрих Хуон заяви, че не може повече да се чака края на този .„Декамерон“ е замислен като двуезичен спектакъл – на сцената ще се говори на руски и немски. Адаптацията на текста и сценографията са дело на самия Серебренников.Вече са ангажирани десет руски и германски актьори. Музиката към постановката е на Даниел Фрайтаг, а песните ще бъдат изпълнени от 76-годишната актриса Ангела Винклер, звезда от филмите на Фолкер Шльондорф.Докато тече подготовката на спектакъла, на 14 януари ще се проведе поредното заседание по делото срещу Кирил Серебренников.След като през септември съдът върна в прокуратурата обвиненията срещу режисьора, сега ще бъдат разгледани показанията на експертите.Премиерата на спектакъла ще бъде в Берлин, на сцената на „Дойчес театър“ на 8, 9 и 10 март. В края на юни ще бъде руската премиера в „Гогол център“.", "date": "2020.01.11", "title": "„Дойчес театър“ репетира в Москва заради Серебренников"}
{"url": "http://www.cross.bg/hemys-posoka-shymen-1622437.html", "text": "/КРОСС/ Възстановено е движението при км 406 на АМ \"Хемус\" в посока Шумен.", "date": "2020.01.11", "title": "Възстановено е движението при км 406 на АМ \"Хемус\" в посока Шумен"}
{"url": "http://www.cross.bg/zaginalite-premierut-toronto-1622436.html", "text": "/КРОСС/ Бдение в памет на загиналите от сваления украински самолет беше организирано в Торонто. 57 от пътниците са били канадски граждани. Не само представители на иранското малцинството, но и много колеги и приятели на загиналите оставиха послания или запалиха свещ на бдението.Премиерът на Канада е под натиск да накаже Техеран. Още в петък той обяви, че иранската противовъздушна отбрана е свалила самолета. Премиерът обаче избегна въпроса дали Съединените щати не носят косвена вина за смъртта на пасажерите, след като заповяданото от тях покушение доведе до ескалацията на напрежението в Близкия изток.", "date": "2020.01.11", "title": "Бдение в Торонто заради самолетната катастрофа в Иран"}
{"url": "http://www.cross.bg/koronavirys-respiratoren-sindrom-1622439.html", "text": "/КРОСС/ Епидемията от пневмония, която върлува в Централен Китай, доведе до първия смъртен случай.Става въпрос за заболяване, което вероятно е предизвикано от вирус, сходен с този на тежкия остър респираторен синдром.От 41 диагностирани с новия коронавирус пациенти в град Ухан, който е с 11 милиона жители, един е починал, двама са приключили лечението си, а седем са в тежко състояние.Китайските власти по-рано оповестиха, че загадъчна форма на пневмония е засегнала 59 души в централната част на страната. Властите отбелязаха, че лабораторни тестове са дали възможност да бъдат изключени като причинители на заболяванията тежкият остър респираторен синдром, близкоизточният респираторен синдром, грипът, птичият грип и аденовирус. Следователно причинителят вероятно е нов коронавирус.   ", "date": "2020.01.11", "title": "Първи смъртен случай в Китай, предизвикан от нов коронавирус"}
{"url": "http://www.cross.bg/grad-destinatziya-bethoven-1622440.html", "text": "/КРОСС/ Бившата федерална столица Бон, която през новата година с прискърбие ще отбележи през октомври 30 години, откакто отстъпи на Берлин честта да бъде главен град на Германия изненадващо за мнозина бе определена за петия най-интересна дестинация за посещение в света през 2020 г.Причината е 250-годишния юбилей на най-известния й син Лудвиг Ван Бетховен. Той е роден в къща на две крачки от тогавашния и сегашния център на Бон с великолепното старо кметство и класическата кръчма до него от 1389 г., където освен гениалният композитор е ходел и друг велик немец – поетът Гьоте. На две минути от площада, на който са тези две съседни здания е Св. Римигиус, катедралата, където е кръстен Бетховен.Важно е да се отбележи, че датата на това събитие е известна заради стриктния дневник по въпроса, който се води в храма – част от францискански миноритски манастир. Никой обаче не може да каже точния ден на раждането на композитора. Така че Бон и цял свят ще честват нещо, за което не могат да бъдат сигурни, а само да предполагат.Не по-малко интересно е, че точно в черквата, която странно защо е встрани от туристическите маршрути и човек я открива просто шляейки се, по-точно на нейния орган Бетховен е започнал да се занимава с музика. Тогава е на 10 и взема първите си уроци, а на 13 вече му се плаща като помощник-изпълнител и свири на месите.Освен на Бетховен, Бон е и градът на бонбонките „Харибо”. За да няма чувство за канибализъм, те спряха продукцията на дъвчащите си изделия с форма на главата на гения в навечерието на неговия юбилей. И остават с производството на сладки гумени мечета. Фабриката е в околностите, но в центъра има специален бутик, точно срещу „Линдт” и недалеч от централната катедрала, на която е опнат плакат, представляващ игра на думи с името на града и популярната френска храна – пожелание за приятно хранене: „Бон апети”.Наред с другото, Бон е и много зелен град. Най-доброто място да се убедите е една разходка в парка покрай бреговете на голямата река Рейн, която води към съседния по-голям град Кьолн – с великата си катедрала и невероятния шопинг той е любима дестинация за кратки екскурзии от бившата немска столица.", "date": "2020.01.11", "title": "Защо Бон е дестинация №5 в света за 2020 г.?"}
{"url": "http://www.cross.bg/trump-protzedyrata-amerikanskite-1622422.html", "text": "/КРОСС/ Убитият с американски дрон на летището в Багдад ирански генерал Касем Сюлеймани е планирал атаки срещу четири посолства на САЩ, заяви президентът на САЩ Доналд Тръмп в интервю за телевизия \"Фокснюз\", цитирано от Асошиейтед прес.То е било записано вчера и се очакваше да бъде излъчено рано тази сутрин.Тръмп обаче, както и други високопоставени служители на администрацията преди него, отказа да даде подробности какво са имали предвид, говорейки за \"неминуеми заплахи\" срещу американски обекти от действията на силите, командвани от Сюлеймани. Убийството му бе мотивирано именно с тези заплахи.В интервюто си Тръмп казва само, че едното от нарочените за атаки посолства вероятно е било това в Багдад. Той също посочи, че САЩ са в правото си да поискат от Ирак компенсация за изградените от САЩ военни бази, летища и посолства в Багдад, ако бъде поискано изтеглянето на американските войски от страната.Президентът отбеляза, че иракската страна \"само публично говори\" за необходимост от изтегляне на американските войски, \"но в частен порядък не казва това\". На въпрос как Вашингтон може да получи от Багдад такава компенсация, той отговори: \"В настоящия момент у нас има много техни пари - над 35 млрд. долара на банкова сметка. Смятам, че те ще си платят, или тези пари така и ще си останат на сметка\".Говорейки за Сирия, президентът каза, че САЩ не могат да се ограничат само с контрол над петролните находища в североизточна Сирия. На въпрос дали Вашингтон може да си присвои тези запаси, които той контролира след разгрома на \"Ислямска държава\" там, Тръмп отговори: \"Може да направим това, а може и не. Не зная, може би трябва да ги вземем\".Президентът се изказа пред \"Фокс нюз\" и за подобряване на отношенията с Русия, когато \"ловът на вещици\" (разследването за приписваната на Русия намеса в американските избори през 2016 г.) приключи.Специално внимание Тръмп отдели на очаквания процес срещу него в Сената във връзка с повдигнатите му от Камарата на представителите обвинения в рамките на процедурата за импийчмънт. На въпрос колко дълго според него ще продължи съдебният процес в Сената, той изрази мнение, че при \"оптимален сценарий\" той може да трае \"няколко дни или една седмица\".Това обаче може да се проточи, ако за разпит бъде извикан анонимният информатор от американските спецслужби, чиито показания за съдържанието на телефонния разговор между президентите на САЩ и Украйна послужиха на демократите да организират процедурата за импийчмънт на президента. \"Аз много бих искал да бъде призован този информатор, който изчезна, както и вторият информатор, който също някъде се потули\", отбеляза Тръмп в интервюто си, като не скри, че има много въпроси към тази мистериозна личност.Той също така заяви, че ще се възползва от пълномощията на изпълнителната власт, за да не позволи на бившия си помощник по националната сигурност Джон Болтън да даде показания в Сената в рамките на процедурата по импийчмънт.Стопанинът на Белия дом, цитиран от ТАСС, се изрази доста неласкаво за председателката на Камарата на представителите, демократката Нанси Пелоси, като я нарече \"най-лошия говорител на Камарата в историята на САЩ\". Именно тя смята да внесе следващата седмица в Сената обвинителното заключение срещу президента в рамките на процедурата по импийчмънт.", "date": "2020.01.11", "title": "Тръмп: Убитият Сюлеймани планираше атаки срещу 4 американски посолства"}
{"url": "http://www.cross.bg/pazapa-ato-chaca-1622423.html", "text": "/КРОСС/ Toвa дa paзпoлaгaш cъc cмapтфoн c нaй-мoдepнитe фyнĸции, oтличнa ĸaмepa, ĸaĸтo и c ĸpacив дизaйн, e вaжнo. Ho eднa дpyгa xapaĸтepиcтиĸa e нe пo-мaлĸo вaжнa, a нe вcичĸи нoви мoдeли ce cпpaвят eднaĸвo дoбpe щo ce oтнacя дo нeя.C нapacтвaщият бpoй нa пpилoжeниятa, ĸoитo пoлзвaт xopaтa, ĸaĸтo и нa вce пo-дългo пpeĸapвaнoтo вpeмe пpeд eĸpaнa, издpъжливaтa бaтepия e oт cъщecтвeнa вaжнocт.Зa дa ce cпpaвят в тoвa oтнoшeниe, мнoгo oт пpoизвoдитeлитe cвaгaт вce пo-гoлeми и мoщни бaтepии в cвoитe нoви мoдeли. Oт cпeциaлизиpaнaтa плaтфopмa Рhоnе Аrеnа cpaвнявaт мoзeлитe c нaй-гoлeми и издpъжливи бaтepии, дocтъпни нa пaзapa в мoмeнтa.Eĸcпepтитe oтбeлязвaт, чe зa дoбpoтo им пpeдcтaвянe знaчeниe нямa caмo тяxнaтa мoщнocт, нo cъщo тaĸa и paзмepa нa eĸpaнa, peзoлюциятa мy, ĸaĸтo и ĸoлĸo eфeĸтивнo e дaдeнo ycтpoйcтвo щo ce oтнacя дo изpaзxoдвaнeтo нa eнepгиятa.Зa дa oтĸpият ĸoи ca лидepитe нa пaзapa в тoвa oтнoшeниe, oт Рhоnе Аrеnа ca изпoлзвaли coфтyep, ĸoйтo имитиpa пoвeдeниeтo нa peaлeн пoтpeбитeл.B тecтoвeтe ĸaтo нaй-издpъжливa ce oĸaзвa бaтepиятa нa Моtоrоlа Моtо G7, ĸoятo издъpжa пoвeчe oт 20 чaca бeз зapeждaнe пpи ĸaпaцитeт oт 5000 mАh. C 5300 mАh e тaзи нa втopият cмapтфoн в ĸлacaциятa - Хіаоmі Мі Мах 2, ĸoйтo мoжe дa paбoти в пpoдължeниe нa 17 чaca и 22 минyти.Ha тpeтaтa пoзиция e LG Х Роwеr c бaтepия c ĸaпaцитeт oт 4100 mАh и 15 чaca и 18 минyти. Oт плaтфopмaтa Ѕtаtіѕtа пoĸaзвaт в cвoя инфoгpaфиĸa и ĸoи ca ocтaнaлитe ycтpoйcтвa c нaй-издpъжливи бaтepии нa пaзapa. ", "date": "2020.01.11", "title": "Смартфоните с най-издръжливите батерии на пазара"}
{"url": "http://www.cross.bg/iran-vreme-sporazymenie-1622446.html", "text": "/КРОСС/ Настояването на Европа да бъде спазвано ядреното споразумение с Иран, след като САЩ се оттеглиха от сделката едностранно през май 2018 г., се оказва добър механизъм за въздействие, пише в свой анализ Bloomberg.Европейските сили вече веднъж заложиха на възраждане на търговските връзки с Иран, а сега съпротивлявайки се на натиска от страна на Тръмп, те държат ключа за продължаване на оръжейното ембарго върху близкоизточната страна, което изтича през октомври.Заплахата от разширяване на регионалната конкуренция по отношение на оръжията и възможността за демократична победа на президентските избори в САЩ обяснява защо Германия, Франция и Великобритания се опитват да спечелят време и използват дипломатически подход за запазване на ядреното споразумение.В споразумението от 2015 г. Иран се съгласи със САЩ, Русия, Китай и трите европейски държави в сделката да бъде заложена и многостепенна система за разрешаване на споровете. Тя включва както самата „шесторка”, така и Съвета за сигурност на ООН. С излизането на САЩ от споразумението обаче намирането на причина да се предизвика т. нар. сезиране на Съвета за сигурност ще се падне на Европа. При такъв вариант Иран би се изправил отново срещу санкциите на ООН, включително върху вноса на оръжие.Русия вече заяви, че планира да продава модерни нови оръжия на Иран, след като забраната приключи. Китайските компании биха могли да следват примера й, променяйки баланса на силите в региона и потенциално подкопавайки американското надмощие.Йозеп Борел, върховен представител на ЕС по въпросите за външните работи и политиката на сигурност, вече заяви, че блокът се ангажира да спаси ядрената сделка от 2015 г.Иран подчерта, че официално не е напуснал споразумението, като все още позволява разширен международен мониторинг на ядрената си програма, като същевременно дава време на ЕС да му помогне да се справи със санкциите, наложени от Тръмп.„Когато воюващите страни не са готови да се доближат до масата за преговори, можем да внесем масата за преговори при тях“, каза външният министър на Австрия Александър Шаленберг.", "date": "2020.01.11", "title": "Европа все още държи важен коз по отношение на Иран"}
{"url": "http://www.cross.bg/haftar-chavyshogly-ministur-1622442.html", "text": "/КРОСС/ Турският външен министър Мевлют Чавушоглу се надява Русия да убеди ген. Халифа  Хафтар да приеме призива за примирие в Либия. На съвместна пресконференция в Анкара с външния министър на Гана Чавушоглу посочи, че Турция е убедила правителството на Файез ас Сарадж в Триполи за прекратяване на огъня и очаква Русия да убеди силите на ген. Халифа Хафтар.Според турският външен министър въоръжената подкрепа, оказвана от страна на Франция на силите на ген. Хафтар, води до продължаване на хаоса в северноафриканската страна. „Франция търси всякакви средства, за да блокира всяка инициатива в която не участва“, каза Чавушоглу.Той обвини и „регионални държави“, визирайки арабски страни, които подкрепят Хафтар, че се противопоставят на спирането на огъня.Чавушоглу посочи, че ново примирие в северозападната сирийската област Идлиб между правителствените сили и въоръжените бунтовници, договорено с посредничеството на Анкара и Москва, трябва да започне една минута след полунощ тази нощ.", "date": "2020.01.11", "title": "Турция се надява Русия да склони ген. Хафтар за примирие в Либия"}
{"url": "http://www.cross.bg/protesta-iskaniya-stydena-1622425.html", "text": "/КРОСС/ Задържането и оставката на министъра на околната среда и водите Нено Димов не спря протеста срещу безводието в Перник.Организатор на протеста е инициативен комитет „Спаси Перник“.В областния град се събра голяма колона от автомобили, които на два лъча ще преминат през улиците, а след това ще достигне до язовир „Студена“.Гражданите настояват за справедливост, оставки и присъди за всички виновни длъжностни лица, предизвикали кризата. Перничани имат искания и за авариен план, в който да се включат хидроинженери и специалисти.„Очаквам, че нещата ще са по-сериозни и радикални. Това, че има един арестуван министър не означава нищо. Искаме да знаем къде е водата на язовир „Студена“, а не да се крием зад клишета. Искаме всеки ден да се знае какво се случва по отношение на водната криза“, каза организаторката на протеста Камелия Радева.Протестиращите заявиха, че следващата протест ще бъде проведен и в София. \n\t\t\t\t\t *Видео: ", "date": "2020.01.11", "title": "Перничани питат на протест: „Къде ни е водата“? (Видео)"}
{"url": "http://www.cross.bg/yankov-minyta-kvalifikatziite-1622445.html", "text": "/КРОСС/ Радослав Янков преодоля квалификациите в паралелния гигантски  слалом от Световната купа по сноуборд в швейцарския зимен курорт Скуол. Янков се класира 12-и в пресявките с общо време от двата манша 1:13.10 минута и на осминафиналите по-късно днес ще се изправи срещу завършилия на пета позиция Хуан Сун от Китай.Победител в квалификацията стана Андрей Собольов от Русия с 1:11.51 минута.", "date": "2020.01.11", "title": "Радослав Янков преодоля квалификациите в Скуол (Швейцария)"}
{"url": "http://www.cross.bg/andrea-krasavitzata-momiche-1622403.html", "text": "/КРОСС/ Галиче е в шок от зловещото убийство на 18-годишното момиче, което бе открито с прерязано гърло в двора на семейната къща. Жертвата е 18-годишната Андреа Руменова.Ученичката от гимназията в белослатинското село е намерена около 8.40 часа гола, пребита и изнасилена, съобщи \"24 часа\".Андреа живеела сама в семейната къща, тъй като брат й и баща й работят в Англия, а майка й напуснала семейството и имала нов съпруг. Местните разказват, че снощи в района минала шумна компания. Имало викове и крясъци, но комшиите го отдали на буйната кръв на младите хора.Очевидци разказват, че съсед на момичето, към 02.30 ч. е чул шум, излязъл е в двора и е започнал да вика. Тогава от къщата на Андреа са излезли няколко човека, качили са се в черна кола и са потеглили, допълва „Зов нюз“.В селото са в шок от трагедията, защото Андреа е била много добро момиче и не се е занимавала със съмнителни дейности. Красавицата имала сериозен приятел - Мирослав, който е футболист в Чавдар (Бяла Слатина). Той е един от първите разпитани.Работата по случая продължава.", "date": "2020.01.11", "title": "Красавицата Андреа била изнасилена преди да бъде убита (Обновена)"}
{"url": "http://www.cross.bg/kmch-skorost-politziya-1622427.html", "text": "/КРОСС/ Поредната акция за превишена скорост и шофиране след употреба на алкохол или наркотици започна пътната полиция. През почивните дни ще бъдат изкарани допълнителни екипи и цивилни автомобили.Мерките се взимат заради черната статистика и отчетения по-голям брой инциденти в градовете. Четиринадесет души са ранени при станалите 11 тежки катастрофи в страната през изминалото денонощие, съобщиха от МВР. В София са регистрирани три тежки и 31 леки пътни произшествия. Пострадали са трима души. За щастие загинали няма.Масово се шофира с превишена скорост в населено място, сочи анализът на полицейската акция \"Скорост\", която служители на \"Пътна полиция\" на ОД на МВР-Пловдив са провели през изтеклото денонощие.От пресцентъра на полицията уточняват, че са били заснети с мобилни камери 386 водачи, шофирали със скорост над разрешената, като 14 от нарушителите са се движили в диапазона от 90 до 99 км/ч, а 33 са карали колите си между 81 и 90 км/ч.Най-голям е броят на нарушителите, които не спазват скоростния режим, позволен в населено място, със заснета скорост между 61 и 70 км в час. Засечените водачи в този скоростен диапазон са 183. Най-високата отчетена скорост в населено място е установена от пътната полиция на територията на РУ Карлово- 103 км/ч, на територията на РУ Първомай - от 100 км/ч, а в гр. Пловдив - 99 км/ч. Нарастват и катастрофите в региона. Два пътни инцидента са станали в Пловдив миналата вечер. 35-годишна жена и двете й деца - на 3 и 6 години са в болница. ", "date": "2020.01.11", "title": "КАТ с нова акция по градовете"}
{"url": "http://www.cross.bg/minor-nadal-rafa-1622432.html", "text": "/КРОСС/ Испания се класира за финала на дебютното издание на отборната надпревара ATP Cup. Във втория полуфинален дуел срещу Австралия, Рафаел Надал осъществи обрат с 4:6, 7:5, 6:1 над Алекс Де Минор. По-рано през деня Роберто Баутиста Агут надви в два сета Ник Кириос и по този начин изходът от двубоя на двойки няма никакво значение за крайния изход на дуела.20-годишният Де Минор направи фантастичен двубой и беше напълно равностоен на водача в световната ранглиста до края на втория сет, когато Матадора наложи воля и успя да пречупи съперника си.Ранен пробив се оказа достатъчен за Де Минор да вземе първата част с 6:4. През втората срещата вървеше гейм за гейм до 6:5, когато Рафа успя да пробие и да измъкне сета в последния момент. Окрилен от успеха, Надал поведе с 4:0 във финалната част и до края даде на съперника си само един гейм.Във финала в неделя Испания ще срещне Сърбия. ", "date": "2020.01.11", "title": "Рафа класира Испания на финал в ATP Cup "}
{"url": "http://www.cross.bg/pavlov-nikolaii-prestuplenieto-1622428.html", "text": "/КРОСС/Престъплението с язовир „Студена“ е нечовешко. То съсипа живота на повече от 100 000 души. Но, ако се стовари само върху гърба на министър Нено Димов, ще бъде крайно несправедливо.Ние от АБВ още през ноември изредихме лицата, заемащи длъжности, отговорни за извършеното престъпление – шефът на ВиК, областният управител, кметът (всички бивши). Падането на повдигане на обвинение срещу тях смущава не само перничани, смущава всеки що-годе почтен човек.Но това невероятно безчовечие не трябва да позволи да загърбим голямото престъпление в газовия сектор, където шефът на „Булгаргаз“ продължава да безчинства на гърба на българската икономика и на българския бит, с изключителната подкрепа на премиера Борисов.Тази обвързаност очевидно има личностна финансова основа и мотивация.Сега Николай Павлов е предупредил министъра на икономиката с писмо, че ТЕЦ с „Топлофикация“-София, като дружество, е спряло да изплаща задълженията си към „Булгаргаз“ и ще спре доставките. Което ме навява на мисълта, че госпожа Власт иска да се намърда и там със своето портмоне и със своите интереси.Ако Борисов продължава да държи Николай Павлов, става прекалено грубо и цинично, независимо от предвидения поход в САЩ в края на месеца на министъра, на Николай Павлов и на шефа на „Булгартрансгаз“, в който сме заплашени да поемат ангажимента да купуват скъп и некачествен втечнен газ, за сметка на усилията, които те пропуснаха да положат, за да намалят цената на традиционния доставчик „Газпром експорт“.Повече от шест месеца Николай Павлов проваля преговорите и затова трябва да му бъде потърсена отговорност, каквато е потърсена на Нено Димов.Престъплението в язовир „Студена“ не трябва да замъглява и престъпленията в Министерството на отбраната - с незаконния ремонт на L-39, с незаконния ремонт на А-30.И посегателството върху една или друга политическа кариера, когато е призвано да предпази живота и здравето на бойните ни пилоти, на гражданите на Перник, на гражданите на България, трябва да бъде възприемано като справедливост, независимо от техния ранг, пост и килограми.  ", "date": "2020.01.11", "title": "Румен Петков: Престъплението с язовир „Студена“ е нечовешко"}
{"url": "http://www.cross.bg/vremenno-se-ogranichava-dvizhenieto-na-am-hemys-1622429.html", "text": "/КРОСС/ Временно се ограничава движението при км 406 на АМ \"Хемус\" в района на Девня в посока Шумен поради ПТП.", "date": "2020.01.11", "title": "Временно се ограничава движението на АМ \"Хемус\""}
{"url": "http://www.cross.bg/kyrkyma-drob-zatlustyavaneto-1622430.html", "text": "/КРОСС/ Ако сте решили, че е време да се отървете от излишните килограми, януари е идеалното време за това. В социалните мрежи има много съвети и диети за отслабване с куркума.Куркумата е често използвана подправка в източната кухня, но тя е полезна не само в храненето, но и като лечебно средство. Активната й съставка - куркумин, се бори с възпаленията на молекулярно ниво, а резултатите са научно доказани. Често затлъстяването е резултат от хронично възпаление. А консумирането на подправката служи като превенция на затлъстяването, причинено от тези хронични възпаления.Куркумата помага за детоксикацията на черния дроб, а той е ключов орган за метаболизма на мазнини в организма. Куркуминът обаче може да помогне за поддържането на здрав черен дроб, като начините за това са два: като стимулира отделянето на ензими, които го детоксикират, и като подпомага жлъчния поток, който почиства черния дроб и подмладява клетките му. Така помага на тялото да изхвърли токсините и отслабваме здравословно.Освен това консумацията на куркума води до покачване нивата на хормоните на щастието – серотонин и допамин. А колкото по-добре се чувстваме емоционално, толкова по-малка е вероятността да злоупотребяваме с количествата храна. ", "date": "2020.01.11", "title": "Отслабнете след празниците с куркума"}
{"url": "http://www.cross.bg/iran-pulno-zelenski-1622412.html", "text": "/КРОСС/ Украинският президент Володимир Зеленски настоя за пълно признание на вина от Иран за свалянето на украинския пътнически самолет край Техеран, при което загинаха всички 176 пътници и екипаж на борда, предадоха Ройтерс и ТАСС.\"Утрото днес не беше добро, по донесе истината. Още преди приключването на работата на международната комисия Иран призна, че е свалил украинския самолет. Но ние настояваме на пълно признание на вината\", се казва в съобщението на президента, поместено в интернет.Зеленски посочва, че очаква от Иран \"готовност за пълно и открито разследване, привличане на виновните към отговорност, връщане на телата на загиналите, изплащане на компенсации, официални извинения по дипломатически канали\".Украинският президент изрази също така надежда, че \"разследването по-нататък ще протича без изкуствени задръжки и препятствия\". \"На нашите 45 специалисти трябва да бъде осигурен пълен достъп и взаимодействие, за да има справедливост\", подчертава Зеленски.Обръщението на украинския лидер дойде, след като тази сутрин полуофициалната агенция ИСНА разпространи изявление на генералния щаб на въоръжените сили на Иран, в което се казва, че самолетът на авиокомпания \"Международни авиолинии на Украйна\" е бил свален край Техеран \"поради непреднамерена човешка грешка\".Според изявлението при излитането си от техеранското летище на 8 януари сутринта самолетът се оказал в непосредствена близост до един от най-важните военни обекти на Корпуса на гвардейците на ислямската революция (най-елитната част от въоръжените сили на Иран). Освен това, с оглед на височината, на която е летял, и по формата си той \"напомнял вражески обект\".  Иранският президент Хасан Рохани също заяви, че Иран дълбоко съжалява за \"трагичната грешка\" и изрази съболезнования на близките на жертвите, сред които има граждани на Иран, Украйна, Канада , Афганистан, Германия, Великобритания и Швеция.Канадският премиер Джъстин Трюдо също настоя за \"прозрачност\", за да може да бъде извършено \"пълно и щателно разследване\" и да бъде установена вината, след като Иран призна, че е свалил по погрешка самолета, в който са пътували много канадци.\"Приоритет за нас остава да се хвърли светлина върху този въпрос в дух на прозрачност и справедливост, се казва в негово прессъобщение, цитирано от Франс прес. - Това е национална трагедия и всички канадци скърбят. Ние ще продължим да работим с нашите партньори по света, за да гарантираме извършването на пълно и щателно разследване.\"Трюдо изрази и надежда за пълно сътрудничество от страна на иранските власти.Малко по-рано властите в Отава намалиха броя на канадските жертви от катастрофата с украинския Боинг-737. \"На базата на най-новите получени сведения установихме, че канадските жертви са 63, а не 57\", заяви на пресконференция снощи министърът на външните работи Франсоа-Филип Шампан. Разликата се дължи на новите данни, получени от проучването на пътните документи на загиналите\", обясни той.Министърът съобщи също, че Иран е издал само две визи за канадските представители, които трябва да се включат в разследването на място.Става дума за 10 консулски служители от Постоянния екип за бързо реагиране на външното министерство и двама разследващи от Бюрото за сигурност на транспорта, които понастоящем се намират в Анкара и очакват да получат визи.Директорът на авиокомпания \"Международни авиолинии на Украйна\" Евгений Дихне, цитиран от ТАСС, заяви днес, че той не е имал никакви съмнения в непричастността на компанията към катастрофата на самолета в Иран. \"Ние нито за секунда не се съмнявахме, че нашият екипаж и нашият самолет би могъл да стане причина за тази ужасна катастрофа\", писа той във Фейсбук, след като Иран призна, че самолетът е свален от ПВО на страната.", "date": "2020.01.11", "title": "Зеленски поиска пълно признание на вина от Иран за сваления самолет"}
{"url": "http://www.cross.bg/maks-godina-boing-1622413.html", "text": "/КРОСС/ Американският самолетостроител \"Боинг\" (Boeing) публикува стотици изключително неудобни вътрешни съобщения, отнасящи се за модела 737 МАКС (737 МАКС), предадоха световните агенции.Според едно от тях машината е \"конструирана от клоуни, поставени под управлението на маймуни\".Производителят на самолетите определи мненията като \"напълно неприемливи\" и отбеляза, че разкрила публично тези послания в името на прозрачността.От някои от тях става ясно и че групата се е опитвала да заобиколи правилата на Федералното управление за авиация на САЩ (ФУА - FAA) и на чуждестранните регулатори.Тази изповед може да усложни кризата в Боинг, който не успява да върне в употреба водещия си модел и да възстанови имиджа си след катастрофите със самолет на индонезийската авиокомпания \"Лайън еър\" (Lion Air) през октомври 2018 година и на Етиопските авиолинии (Ethiopian Airlines) през март 2018 година, отбелязва Ройтерс.След двете катастрофи, при които загинаха общо 346 души, бяха забранени полетите на всички 737 МАКС.Служителите на самолетостроителя знаели за недостатъците на машината, появила се през 2016 година, много преди двете трагедии, става известно от съобщенията.В едно от тях, с дата 8 февруари 2018 година, един от служителите пита колегата си: \"Ще качиш ли семейството си в самолет, тестван със симулатор за МАКС?\". Отговорът е \"Не!\".Тези разговори хвърлят светлина върху лицемерието, ширещо се в компанията, която само искала да намали разходите, без да се съобразява с ФУА.\"Тези мнения не отразяват компанията, такава каквато е и каквато трябва да бъде. Те са напълно неприемливи\", заявиха от \"Боинг\", цитира ги Би Би Си.От други послания става ясно как групата се е опитвала да освободи пилотите на 737 МАКС от обучение на симулатор на полети - етап, който струва много скъпо и отнема повече време, отколкото обикновено обучение на компютър. На 8 февруари  производителят променил подхода си и препоръчал на авиокомпаниите да обучават пилотите си на 737 МАКС с помощта на симулатор.ФУА изрази разочарованието си от тона и съдържанието на някои от тези послания, но посочи, че те не пораждат нови опасения за безопасността на самолетите.Самолетостроителят, който от понеделник ще има нов ръководител - Дейвид Калхун, от миналата година вече не е номер едно в сектора, след като беше изпреварен от \"Еърбъс\" (Airbus).", "date": "2020.01.11", "title": "Работници за \"Боинг\" 737 МАКС: Самолетът е конструиран от клоуни"}
{"url": "http://www.cross.bg/hari-trump-tuzhno-1622438.html", "text": "/КРОСС/ Американският президент Доналд Тръмп заяви, че решението на принц Хари и съпругата му Меган Маркъл да се откажат от статута си на старши членове на британското кралско семейство е тъжно.\"Това е тъжно. Не искам да влизам в подробности. Изпитвам огромно уважение към кралица Елизабет II. Не смятам, че това трябваше да й се случи\", каза Тръмп пред телевизия \"Фокс нюз\".Хари и  Меган наскоро обявиха намерението си да придобият финансова независимост и да прекарват част от времето си в САЩ. Принц Хари, който е шести поред в наследяването на престола, прекара със съпругата и 8-месечния им син Арчи коледните и новогодишните празници в Канада. Те съобщиха, че занапред смятат да живеят поравно в САЩ и Великобритания.По-рано беше оповестено, че двамата  се чувстват подложени на голям натиск от британските медии, които според тях проявяват твърде голямо внимание към живота им.", "date": "2020.01.11", "title": "Тръмп: Решението на Хари и Меган е тъжно"}
{"url": "http://www.cross.bg/dimov-neno-bezstopanstvenost-1622416.html", "text": "/КРОСС/ Специализираната прокуратура внесе в Специализирания наказателен съд искане за налагане на мярка за неотклонение „Задържане под стража“ на Нено Димов.Това съобщиха от спецпрокуратурата.Нено Димов е в ареста за 72 часа, след като беше обвинен в умишлена безстопанственост заради водната криза в Перник.Министър Нено Димов подаде оставка от поста в МОСВ от ареста, а премиерът Борисов я прие. Той е обвинен в качеството си на министър на околната среда и водите за умишлена безстопанственост, довела до водната криза в Перник.Според прокуратурата Нено Димов не е изпълнил задълженията си да прекрати подаването на вода за промишлени нужди, въпреки че 23 месеца поред е бил информиран, че притокът в язовир “Студена” е значително по-малък от разхода на вода. Според наблюдаващия прокурор Ангел Кънев, ако бъде на свобода Нено Димов може да повлияе на свидетели, както и на събирането на доказателства или да извърши друго престъпление.Предсои оставката му да бъде гласувана и от Народното събрание в първите дни след зимната ваканция на депутатите. Димов е поредният министър, който изпада от кабинета “Борисов 3”. Той беше в управлението от квотата на Обединени патриоти, предложен от ВМРО на вицепремиера Красимир Каракачанов.", "date": "2020.01.11", "title": "Прокуратурата поиска постоянен арест за Нено Димов"}
{"url": "http://www.cross.bg/mlrd-vnoski-prihodi-1622417.html", "text": "/КРОСС/ 23 милиарда и 870 млн. лв. са общите постъпления от данъци и осигурителни вноски по сметките на Националната агенция за приходите за 2019 г.Това сочат данните на приходното ведомство.Сумата е с рекордните 2,8 млрд. лв. повече спрямо постъпленията през 2018 г. и с около 628 млн. лв. над планираното за годината, съобщиха от приходната агенция.Данъчните приходи възлизат на 13,3 млрд. лв., като от данъка върху доходите на физическите лица в хазната са влезли над 3,6 млрд. лв.; постъпленията от корпоративни данъци са 2,8 млрд. лв., а нетните приходи от ДДС възлизат на 6,8 млрд. лв.Осигурителните вноски, постъпили в бюджета са общо 10,3 млрд. лв. в това число 6,2 млрд. лв. вноски за държавното обществено осигуряване, 2,6 млрд. лв. здравно-осигурителни вноски и 1,5 млрд. лв. за допълнително задължително пенсионно осигуряване.„Приходите в НАП са на рекордно високо ниво през 2019 г., като увеличението им значително изпреварва ръста на БВП. Увеличават се както доброволно внесените суми, така и тези, акумулирани в производство по събиране. Благодаря на целия екип на НАП за професионалната работа и отличните резултати. Благодаря и на данъкоплатците, които добросъвестно и честно спазват законовите изисквания. Ще запазим фокуса си към подобряване на общественото доверие и справедлива среда за правене на бизнес “ каза по повод приходите на НАП изпълнителният директор на агенцията Галя Димитрова.", "date": "2020.01.11", "title": "Рекордни приходи в НАП за 2019 година – близо 24 млрд. лева са влезли от данъци и вноски"}
{"url": "http://www.cross.bg/medvedev-dzhokovich-probiv-1622415.html", "text": "/КРОСС/ Сърбия е първият финалист на ATP Cup след безапелационна победа с 3-0 над Русия. Новак Джокович сломи Даниил Медведев в един от най-драматичните и красиви мачове в последните години. Световният №2 надделя над руснака с 6-1, 5-7, 6-4 след близо три часа игра.По този начин двубоят на двойки стана без значение, след като в първата среща Душан Лайович поднесе изненада и победи Карен Хачанов със 7-5, 7-6 (1). Все пак тандемът Виктор Троицки / Никола Чачич победи с 6-4, 7-6 (7) Теймураз Габашвили / Кондтантин Кравчук.Джокович започна брилянтно и карайки често караше опонента си да играе на мрежата взе първия сет с 6-1. Той поведе с пробив във втория сет и всички си мислеха, че двубоят е приключил.Последва маратонски гейм продължил 12 минути. Руснакът играеше сякаш сега започваше мача, спаси шест геймбола и при четвъртата си възможност върна пробива с прекрасен минаващ удар.Медведев успя бързо да пробие още веднъж за 3-1, което изнерви сърбина и той счупи ракетата си. Джокович взе пак успя да върне брейка за 4-4. При 5-6 сърбинът допусна двойна грешка и съперникът му материализира още първия си шанс да затвори втората част със 7-5.В петия гейм на третия сет Медведев да показа добра защита, но решителният пробив стана факт след изумително разиграване. При 5-4 Джокович сервираше за победата и поведе с 30-0, но Медведев не искаше да се предаде.При 40-40 станахме свидетели на надстрелване от основната линия и малко не достигна на Медведев да завърши с къса. Джокович все пак трябваше да отразява брейкбол преди да изпрати Сърбия на финал.Там \"плавите\" ще срещнат или домакина Австралия или шампиона от \"Дейвис Къп\" Испания.", "date": "2020.01.11", "title": "Сърбия е първият финалист на ATP Cup"}
{"url": "http://www.cross.bg/protzenta-borisov-boiiko-1622414.html", "text": "/КРОСС/ Безработицата в България през месец ноември 2019 г. се понижи до 3,7 процента. Това съобщи във фейсбук профила си министър-председателят Бойко Борисов като цитира данни на Евростат.По думите му това е най-ниското ниво от 2000 г., откогато Евростат разполага с данни за нашата страна. Съобщението му е подкрепено и с таблица на европейската статистическа служба.Премиерът отбелязва още, че младежката безработица е намаляла до 7,0 процента, спрямо 10,7 процента през ноември 2018 г.\"И през 2020 г. продължаваме с ефективните действия, за да има добри условия на пазара на труда за българските граждани, работодателите и инвеститорите у нас\", посочва Бойко Борисов.", "date": "2020.01.11", "title": "Борисов: Имаме най-ниската безработица от 2000 г. насам"}
{"url": "http://www.cross.bg/topeneto-rastitelnostta-ledovete-1622418.html", "text": "/КРОСС/ Чрез сателитни данни учените се опитват да установят доколко са се разширили междинните зони с растителност. Експерти от Ексетърския университет във Великобритания сравняват сателитни кадри от НАСА от 1993-а и 2018 г. и измерват, че растителността покрива планината от 4150 до 6000 метра надморска височина. От началото на века насам топенето на хималайските ледници се е ускорило два пъти, а една четвърт от леда се е стопил в последните 40 години. Изследователите намират връзка между топенето на ледовете и увеличаването на растителността.Все още не е доказано как точно растителността влияе на водоснабдяването. Изследвания в Арктика все пак са установили, че растенията имат „затоплящ ефект“ върху заобикалящата ги среда, тъй като поемат повече светлина и вдигат градусите на почвата.Твърдението не е категорично доказано – в Тибет например, където е проведено подобно проучване, водата в растенията, която се изпарява през листата им, всъщност има „охлаждащ ефект“.", "date": "2020.01.11", "title": "Около Еверест никне трева и разтревожи учените"}
{"url": "http://www.cross.bg/alen-ozhbolt-lokomotiv-1622419.html", "text": "/КРОСС/ Футболистът на Локомотив (Пловдив) Ален Ожболт премина в редиците на Слован (Братислава).\"Аз искам да дам своя принос за това клубът да върви напред, да се развива и да печели титли и купи\", това бяха първите думи на Ален Ожболт, когато подписа с Локомотив на 13 септември 2018г. Няколко месеца по-късно това стана факт - той отбеляза паметния гол с пета във финала за Купата на България, донесъл победата и трофея на \"черно-белите\" в историческия сблъсък с Ботев.Ален Ожболт записа името си със златни букви в историята на Локомотив и пловдивския футбол, а неговите решаващи попадения ще бъдат помнени вечно! На терена той беше винаги на точното място в точния момент, а във всяка една секунда на зеления килим се раздаваше за отбора, заявиха от клуба.", "date": "2020.01.11", "title": "Играч на Локо (Пд) премина в Слован"}
{"url": "http://www.cross.bg/manolov-dimitur-tryd-1622420.html", "text": "/КРОСС/Димитър Манолов: Истината е, че ние имаме един проблем стародавен с полагането на извънреден труд дотолкова, доколкото в нашия закон е записано 86-а година,че извънредният труд е забранен. След това следва една система от ако, обаче и така нататък...Манолов обясни, че и при разговори с работодателите е станало ясно, че и те не са фенове на тази идея и има относително съгласие за това, че извънредния труд се заплаща изключително ниско.Премиерът Борисов признава, че Европа ни натиска да спрем с въглищата. От друга страна ресорният министър обясни, че имаме толкова много въглища, че ТЕЦ-овете ще продължат да работят.Въглищата произвеждат между 40 и 60% от базовата и пиковата енергия в България. Разбира се, ще се разчита и на технологии. Въпросът не е само в това колко ще ни струва спирането на употребата им.Предложението за различни минимални работни заплати в различните сектори Манолов е направил още през 2005 година. Той обясни, че го е направил в един различен контекст и в една различава среда, която вече не съществува.Димитър Манолов: В последните няколко години заради бойкота на работодателите по преговорите за минималните осигурителни доходи се разкъсаха всякакви взаимовръзки.", "date": "2020.01.11", "title": "Димитър Манолов: Никому не е минавало през ум за 9-часов работен ден"}
{"url": "http://www.cross.bg/zadulzheniya-osuden-grad-1622421.html", "text": "/КРОСС/ Кметът на град Пикел в Австрия беше осъден на 15 месеца ефективен затвор, предаде МИА. Според държавното обвинение кметът Йохан Допелбауер не е изпълнил законовите си задължения да осигури надеждна водопроводна и канализационна мрежа за доставка на питейна вода за местното население.Кметът е бил арестуван и осъден с ефективна присъда по бързото съдебно производство.След като Допелбауер влезе в затвора, неговите задължения ще бъдат поети от заместника му", "date": "2020.01.11", "title": "Осъдиха на затвор австрийски кмет, причинил водна криза в своя град"}
{"url": "http://www.cross.bg/nikazo-ndrangeta-antonio-1622400.html", "text": " /КРОСС/ Един от най-големите експерти по въпросите с италианската мафия, в частност с калабрийската Ндрангета, Антонио Никазо, е роден именно в Калабрия. Днес Никазо живее и работи в Канада и Съединените щати. Преподава „Култура и поведение на мафията” в няколко северноамерикански университета. Изследва как работи Ндрангета из основи и разкрива това пред света като издава книги, вече близо 40. Половината от тях, написани съвместно с прокурор Никола Гратери, с когото се познават от деца и работят заедно от години. Прокурорът, посветил живота си на борбата срещу калабрийската мафия и който от 30 години живее под полицейска закрила. Гратери ръководи мега акцията от миналия месец, когато в Италия бяха задържани над 300 членове на Ндрангета, а между тях имаше и българка. „Мафията гледа на боклука като на новия кокаин, а България е апетитна дестинацията за складирането му”, заяви в интервю за „Събуди се” по Нова телевизия Антонио Никазо. „При телефонен разговор между членове на Ндрангета, засечен от властите преди няколко месеца, излязоха наяве нови, доста притеснителни факти. А именно, че търсят нови места, където да складират токсични и индустриални отпадъци. Името на България, като потенциална дестинация, се споменаваше често в разговора. Това, освен всичко друго, означава и още нещо, че връзката между Ндрангета и българската организирана престъпност става все по-солидна. Вече не говорим само за трафика на дрога, с който досега най-често ги свързвахме”, изтъкна изследователят на Ндрангета. „Ако не беше засечен този разговор и ако не беше спрян влакът, натоварен с боклук, може би отпадъците щяха вече да са завхърлени някъде около вас и никой нямаше да знае за това”, добави Никазо. „За обработката на токсични отпадъци, така че да не създават опасност за живота и здравето, трябват пари, страшно много пари. Затова на този, който ги произвежда, му е много по-лесно просто да ги захвърли някъде, като плати на някого да направи това за него. Парите пак са доста, но са много по-малко от това, което иначе би платил за обработката им. Печели се много и се рискува малко. В цифри печалбата е десетки милиони евро”, изтъкна още Никазо. „Затова България сега трябва да вдигне много шум, за да пресече намеренията им и да не позволи да се превърне във втора „Тера дей фуоки”, където всяка година се регистрират все повече случаи на онкозаболявания. Токсични течности отдавна са се просмукали в почвата и кой знае какво очаква хората от района в бъдеще. Мафията не е италиански проблем, тя е проблем на целия свят, защото изгражда гигантска мрежа, в която оплита всички”, каза в заключение Антонио Никазо.", "date": "2020.01.11", "title": "Антонио Никазо: Мафията гледа на боклука като на новия кокаин"}
{"url": "http://www.cross.bg/virysi-temperatyra-epidemiya-1622401.html", "text": "/КРОСС/ Грипните вируси настъпват.Пикът се очаква през втората половина на януари, началото на февруари. Специалистите казват, че заболяването вече разширява и географията, и възрастовите групи. В София, Бургас, Сливен, Русе и Смолян бяха регистрирани случаи. Има засечени вируси и от тип А, и от тип Б. В болниците има настанени пациенти, които вече са с усложнения.Според лекари се приближаваме към пика на грипа, но за епидемия не можем да говорим. Върлуват щамове с екзотичните имена като „Бризбейн”, „Виктория” и „Канзас”. Има и регистрирани случаи на пациенти с усложнения с менингит и енцифалит.Най-уязвими са децата. В Инфекциозна болница има три деца с потвърден случай на грип – на 3, 7 и 8 години. Повечето от тях са със свински грип, съобщава Нова телевизия.„За един работен ден от 12 часа в събота и неделя около 40 човека минават през този кабинет. Те се оплакват от остра вирусна инфекция, температура, болки в гърлото,кашлица, хрема, отпадналост, болки в мускулите. Много малко от тях са с температура от 38,5 градуса”, заяви д-р Петранка Пенкова от Центъра за инфекциозни болести.„Рисковата възраст е между 1 и 5 години. Това са най-уязвимите деца. Заболяването започва внезапно с много висока температура – над 39 градуса, отпадналост. Родителят още в дома трябва да даде на детето противотемпературен препарат. Българските родители са компетентни и са наясно. Препоръчваме „Панадол”, „Нурофен” и „Аналгин”. След това трябва да отидат на лекар”, съветва тя. Доктор Пенкова очаква пикът на грипната вълна в края на януари.„Има изолирани вируси. Те са от двата познати щама – от тип А и от тип Б. В Русенска лаборатория има изолиран един случай. Все още грипните вируси не са толкова разпространени. Редно е човек да отиде при личния си лекар, който да прецени дали е грип или вирус”, смята микробиологът д-р Розина Мирчева.„Според мен все още няма грипна епидемия. Няма вълна от вирусни заболявания. Няма струпване пред кабинетите на семейните лекари. Най-честите усложнения са пневмониите. В отделението има 6 човека, но не са грипни инфекции ”, обясни д-р Драганов.", "date": "2020.01.11", "title": "Грипът настъпва!"}
{"url": "http://www.cross.bg/london-paynda-kushta-1622404.html", "text": "/КРОСС/ Китайски имотен магнат е близо до подобряването на рекорда за най-скъпа покупка на къща в Лондон с придобиването на имение с 45 стаи в Найтсбридж за повече от 200 млн. паунда (262 млн. долара), съобщава като се позовава на информация от Bloomberg.Частният семеен офис на Чъун Чун Киу се е съгласил да придобие имението, гледащо към Хайд Парк, съобщи говорител. Сделката ще бъде светъл лъч за замрелия пазар на луксозни имоти в британската столица и е знак, че най-богатите хора в света са привлечени от слабия паунд с наближаването на излизането на Великобритания от Европейския съюз.Продажната цена ще бъде 210 млн. паунда (273 млн. долара), съобщава запознат с трансакцията източник, пожелал да остане анонимен, тъй като тя все още не е обявена публично. Това би било най-високата цена за къща във Великобритания в историята, надминавайки 140-те млн. паунда (182 млн. долара), които бяха платени за къща в Оксфордшър преди близо десет години.Това ще е и една от най-големите сделки в света, която ще надхвърли 238-те млн. долара, които основателят на хедж фонда Citadel Кен Грифин плати миналата година за мезонет в Манхатън.Все още не е решено дали имотът ще остане самостоятелна къща или ще бъде превърнат в луксозни апартаменти. Въз основа на продажните цени в близкия проект Peninsula London преустройство на сградата с превръщането й в апартаменти може да струва 700 млн. паунда (911 млн. долара), съобщи говорителят.Чъун е основател и президент на CC Land Holdings., листната на борсата в Хонконг имотна компания, която инвестира предимно в Западен Китай и е активна във Великобритания от 2016 г. насам. На Острова CC Land е най-известна с придобиването на небостъргача Cheesegrater („Рендето“) във финансовия квартал на Лондон. За покупката на къщата в Найтсбридж е съдействала компанията Beauchamp Estates.Имотът близо до най-известния проект за луксозни жилищни имоти в Лондон One Hyde Park и до универсалния магазин Harrods преди време е бил дом на бившия ливански премиер Рафик Харири, който беше убит през 2005 г. Той също така е бил домът в Лондон на покойния престолонаследник на Саудитска Арабия принц Султан бин Абдулазиз Ал Сауд.", "date": "2020.01.11", "title": "Китайски магнат купува най-скъпото жилище в Лондон"}
{"url": "http://www.cross.bg/tezhesti-pomaga-kozhata-1622407.html", "text": "/КРОСС/ Остаряването е част от живота и е неминуемо. Колкото и скъпи процедури да си правите, колкото и скъпи кремове да ползвате, няма как да го предотвратите напълно. Има и нещо друго. Тялото и кожата реагират не само на външни влияния, а и на процесите, които се извършват в самото него. Казано по друг начин – ако приемате правилната храна и добавки, и ако се натоварвате по най-добрия за вас начин, можете да забавите появата на бръчките.Директорът на центъра по кинезиология в университета Чапман, Калифорния, вярва, че упражненията могат да ви помогнат да се чувствате по-млади и да изглеждате така.Ето и кои активности ще забавят процеса на стареене:Йогата не действа на конкретна част на тялото, а има ефект върху цялото тяло.Но има дори разработени специални упражнения за лицето, които да поддържат кожата млада и опъната.„Йогата помага да намалите стреса, който е сред основните фактори, ускоряващи стареенето. Това рефлектира веднага и върху цялостното състояние на тялото и кожата“, твърди йога експертът Динеш Дагар.Повечето жени избягват вдигането на тежести, но не трябва, защото то помага за здравето на костите. Фитнес експерти, както и медици, вярват, че тренировките за вдигане на тежести са много полезни в борбата с остеопорозата.Внимавайте и вдигайте тежести само под наблюдението на професионалисти.Клековете товарят най-големите мускули в тялото – седалищните. Те не само помагат за изгаряне на калориите, но и за поддържане на мускулатурата и здравината на краката.Повечето от вас ежедневно клякат десетки пъти без дори да осъзнават. Вдигане на тежки торби, гушкане на малко дете – всичко това изисква клякане. Неправилното изпълнение на това упражнение може да доведе до контузии, така че следете внимателно как клякате – гърбът трябва да е изправен, а коленете да не минават пред пръстите на краката ви.Много изследвания твърдят, че редовното ходене понижава риска от деменция с една трета. Скорошно проучване пък разкрива, че разходките подобряват функционирането на сърдечносъдовата система. А здраво сърце = младо и енергично тяло.Кръговите тренировки ускоряват бързо пулса и засилват динамиката, което като цяло прави тренировката по-кратка, но много интензивна. Подобни тренировки стимулират бързо растежа на мускулите, което е свързано и с регенериращи процеси и обновяване на клетки.Кардиото е препоръчвано от много бюти експерти, защото помага в изчистването на кожата и нейното подмладяване. Причината е, че като интензивна тренировка, тя води до обилно потене (изхвърляне на токсини от тялото) и засилване на кръвообращението.", "date": "2020.01.11", "title": "Тренировките, които забавят стареенето"}
{"url": "http://www.cross.bg/dragomir-stoiinev-horata-1622405.html", "text": "/КРОСС/  „Един арестуван министър не означава, че е виновен. В крайна сметка живеем в правова държава”. Това каза в интервю за предаването „Денят започва с Георги Любенов по БНТ Драгомир Стойнев от БСП. „Местните структури на ГЕРБ си позволиха да скрият от хората истината само и само да не създават паника”, изтъкна социалистът и предположи, че това не е единичен случай. Именно поради това, БСП ще внесе вот на недоверие към правителството. „За мен лично, целта на едно правителство е да подобрява живота на хората. 50 процента от публичния ресурс трябва да бъде инвестиран, другите 50 процента от времето за управление трябва да се правят реформи”, на мнение е Стойнев. „Работи се от ден за ден. Никаква визия няма. И в крайна сметка, коя е институцията, която работи в страната? В коя институция българските граждани имат доверие? Днес правителството на Борисов жъне това, което пося преди 10 години”, каза още Драгомир Стойнев.", "date": "2020.01.11", "title": "Драгомир Стойнев: Един арестуван министър не означава, че е виновен"}
{"url": "http://www.cross.bg/avstraliya-pozharite-dzhonsun-1622406.html", "text": "/КРОСС/ Сезонът на пожарите през 2019-2020 г. е особено опустошителен. Пожарите в Австралия обикновено се гасят предимно от доброволци, което поставя под огромен натиск ресурсите на страната. Австралийското правителство ще използва 3 хил. военни за гасене на пожарите, освен това за целта се използват военни хеликоптери и кораби. Поет е ангажимент за 2 млрд. австралийски долара за възстановяване на инфраструктурата, но до момента ресурсите са изключително оскъдни заради пожарите, коментира Едуард Джонсън, управляващ редактор за Австралия и Нова Зеландия в Bloomberg, в предаването \"Бизнес старт\" с водещ Христо Николов.\"Причините за горските пожари в Австралия са няколко: първо, тези пожари са част от австралийското лято. От друга страна, се натрупват сухи клонки, които предизвикват огъня\", уточни Джонсън.Как се отразяват пожарите върху икономиката на страната?\"Икономически проучвания и предварителни оценки показват, че туристите и като цяло туризмът са засегнати, както и градовете по бреговата ивица в частност\", посочи Едуард Джонсън.", "date": "2020.01.11", "title": "Опустошителният сезон на пожарите в Австралия: причини и ефекти"}
{"url": "http://www.cross.bg/svetut-plete-za-zhivotnite-v-avstraliya-1622408.html", "text": "/КРОСС/ Ако за момент спрете и се заслушате много внимателно, ще може да чуете хилядите шивачни игли, които работят по света. Хора от различни части на Земята се обединяват, за да помогнат на пострадалите животни в Австралия.И тъй като само финансови дарения не са достатъчни, хиляди доброволци започнаха да правят одеяла за коали, торбички за бебета кенгуру, птичи гнезда, къщички за опосуми, както и много други подобни защити за животните в Австралия.Вниманието им ще бъде насочено към отдалечените райони и тези, които са били най-сериозно засегнати от пожарите. Въпреки това, от организацията обявиха, че няма да откажат помощта на нито един човек. Освен с построяването на домове, архитектите ще се занимават и с възстановяването на магазини, зали, църкви, театри. ", "date": "2020.01.11", "title": "Светът плете за животните в Австралия"}
{"url": "http://www.cross.bg/bionse-shampansko-dzheii-1622409.html", "text": "/КРОСС/ Рийз Уидърспун може спокойно да организира едно огромно парти с мнооого шампанско. Актрисата се похвали в социалните мрежи, че е получила нестандартен подарък от Бионсе и Джей Зи. Уидърспун публикува няколко клипа в Инстаграм, на които се вижда, че в дома ѝ я чака цял кашон шампанско от личната марка на двамата изпълнители.Причината за този дар се крие в среща между тримата по време на наградите „Златен глобус“. В хотела в Бевърли Хилс, където се провежда церемонията, на масите винаги има шампанско за звездите. Рийз беше сложена да седи заедно с колежката си от „The Morning Show“ Дженифър Анистън и още известни личности.Организаторите обаче бяха сложили близо до тях и семейство Картър, които малко закъсняха за наградите (Бионсе и Джей Зи пристигнаха с един час по-късно), но пък направиха огромна услуга на Уидърспун и компания. Дженифър Анистън публикува снимка от церемонията, на която написа, че Рийз е помолила Бионсе и съпруга ѝ за малко шампанско, когато водата на нейната маса е свършила. „Рийз, това е една от многото причини, заради които те обичам“, написа Рейчъл от „Приятели“ на снимката.Разбира се, интернет буквално полудя от това разкритие и започна да прави различни колажи с актрисата и изпълнителите. Един от тях се появи и в профила на Уидърспун, а под него много звезди също коментираха ситуацията. „Това е всичко“, написа колежката ѝ от „Малките големи лъжи“ Шайли Уудли, а Мишел Пфайфър остави само „???“. Бионсе и Джей Зи също се включиха в шегата, но с малко по-сериозен подарък. Тъй като Джей Зи притежава компанията Armand de Brignac, той изпрати цял кашон с шампанско на Уидърспун. Той и Бионсе решиха да донесат напитката и на церемонията „Златен глобус“, която споделиха и с актрисата.„Прибрах се и видях невероятната изненада от Бионсе и Джей Зи“, пише Рийз в серия от клипове, които се появиха в Инстаграм. Разбира се, кашонът беше придружен и от картичка, на която изпълнителите продължиха да се шегуват със ситуацията. „Още от нашата вода“, гласи текстът.Такъв подарък трябва да бъде споделен с най-близките и Рийз го знае много добре. Затова тя покани майка си, Бети, с която отвориха една от бутилките. „11:30 е и ние пием шампанско. На кого му пука обаче? Това е от Джей Зи и Бионсе“.Актрисата сподели, че всъщност напитката е доста добра и това е чудесен начин да започнеш новата година. ", "date": "2020.01.11", "title": "Бионсе с нестандартен подарък за Рийз Уидърспун"}
{"url": "http://www.cross.bg/trys-po-kusno-ostrova-1622411.html", "text": "/КРОСС/ Земетресение с магнитуд 6,4 разлюля Пуерто Рико преди разсъмване днес и три часа по-късно бе последвано от вторичен трус с магнитуд 6, предаде Асошиейтед прес. Това бяха най-силните от поредица трусове ръзтърсили острова през последните дни, и причинили значителни щети в някои райони.", "date": "2020.01.11", "title": "Нов трус от 6,4 по Рихтер удари Пуерто Рико, има ранени и жертви"}
{"url": "http://www.cross.bg/biznes-idei-ideya-1622410.html", "text": "/КРОСС/ 25% от младежите в Европа имат намерение да развиват собствен бизнес, докато в България този процент е под 10 на сто. Това обяви българският еврокомисар по иновациите и образованието Мария Габриел, която участва в провеждащия се в София „Тийноватор Стартъп Уикенд“.Повече от 300 ученици участват във второто издание на инициативата.За втора поред година София е домакин на \"Стартъп уикенд за ученици от страната\". В сблъсъка на идеи, представянето на бизнес начинания и състезанието - проектът ти да е сред най-добрите, участват гимназисти, освен от столицата, а и от Враца и Варна.\"Имам някаква идея, свързана е със здравето и с това как хората успяват да приемат достатъчно количество вода\", сподели една от участничките. Друга допълни:„Нашата бизнес идея е да създадем течност на основата на науката бионика, чрез която ще предотвратим запотяването и изцапването на очилата при лошо време\".Децата ще бъдат напътствани в своите бизнес начинания от гост-ментори, предприемачи или от училищните клубове, със съдействието на които ще моделират и презентират своите идеи.Българският еврокомисар Мария Габриел ги призова: \"Бъдете креативни, бъдете уникални. Вашата идея - не се страхувайте да я споделяте. Нито една идея, нито един талант не би могъл наистина да ни покаже потенциала и красотата си, ако той не е съпроводен с упорит труд\".В първия ден на форума учениците и менторите работят по формирането на своите идеи за стартиращи компании и подготвят техни презентации. На следващия ден проектите ще бъдат оценени от жури от инвеститори и първите проекти ще бъдат представени.Програмата цели да насърчи учениците успешно да развиват собствени бизнес идеи и да прилагат полезните знания и умения по-нататък в живота си. ", "date": "2020.01.11", "title": "Под 10% от младежите ни имат намерение за собствен бизнес"}
{"url": "http://www.cross.bg/nominatziite-kategorii-naii-dobur-1622392.html", "text": "/КРОСС/ Марк Самуелсън, председател на филмовата комисия на Академията, заяви пред „Варайъти“, че ще последва „“. Но решението бе посрещнато скептично и с предупреждения, че промяната няма да е истинска, а пример за .„Бафта“ ще се консултира с различни експерти от индустрията и първите промени в метода на гласуване ще бъдат приложени през 2021 г. В момента гласуването протича на два етапа. В първия номинациите в категориите за най-добър режисьор, саундтрак и сценарий се избират от специална група, обособена от всички 6700 членове на Академията.  Номинираните в другите основни категории обаче – за актьори в главни и поддържащи роли – се излъчват от всички членове.Веднъж щом първият етап на номинациите приключи, всички членове на „Бафта“ гласуват в основните категории. Победителите в категориите за най-добър актьорски състав и най-добър анимиран филм се избират от жури от специалисти.За наградите през 2020 г. номинациите води филмът на Тод Филипс „Жокера“.В някои градове прожекциите на продукцията, която обяснява превръщането на Артър Флек в антагонист на Батман, бяха бойкотирани и имаше страх, че филмът може да доведе до насилие заради нихилистичните си възгледи.Негови съперници в основните категории са „Имало едно време в Холивуд“ на Тарантино и „Ирландеца“ на Скорсезе.Сред фаворитите са още „1917“ на Сам Мендес, „Джоджо Заека“ на Тайка Уайтити, „Брачна история“ на Ноа Баумбах…На някои веднага им направи впечатление липсата на Грета Геруиг и нейните „Малки жени“ в категорията за най-добър режисьор, въпреки ласкавите отзиви на критиката.Още на 7 януари, когато стана ясен списъкът с номинации, наградите „Бафта“ бяха критикувани, че подобно на останалите филмови награди, отново предлагат състезание между бели мъже.", "date": "2020.01.11", "title": "„Бафта“ променя метода си на гласуване след критика за номинациите си"}
{"url": "http://www.cross.bg/durzhavata-pernik-problema-1622390.html", "text": "/КРОСС/ Големият въпрос е ще имат ли политическата воля да осветлят въпроса с управлението на водите. Защото след сушата да не дойдат наводненията? Нека да се вземат най-адекватните мерки, защото хората не вярват, че държавата мисли за тях. Коментарът е на вицепрезидента Илияна Йотова, която участва снощи в „Панорама“ по БНТ. Тя допълни, че оставката на Нено Димов е очакван отговор на водната криза в Перник, но няма да реши проблема.В проблема във фокус като във водно огледало се събират всички проблеми в държавата. Едва ли всичко това може да бъде премахнато с магическа пръчка с ареста или оставката на един министър.Ако е виновен Нено Димов, нека си понесе наказанието, но това няма да реши проблема. Смятате ли, че той е бил единственият човек, който е знаел какво се случва с язовир \"Студена\" и с всички язовири в страната? Има поне няколко нива под него, които би трябвало да са уведомени, заяви Йотова.Не може на фона на всичко това няколко дни да се тръби, че някой иска да бутне правителството. Очевидно този някой е вътре в самото правителството. Трябва да се направи всичко възможно от държавата, за да се прекрати кризата, защото можем да бъдем застигнати от по-тежка криза – санитарно-здравна криза на 40 километра от столицата. Какво става, ако тръгне епидемия от Перник?Трябва да има вода в болниците, в училищата, в детските градини в Перник – това е задача номер едно сега.В Перник се бият за бутилки с вода – нещо, което сме виждали в страни от Третия свят, посочи вицепрезидентът.", "date": "2020.01.11", "title": "Илияна Йотова: Хората не вярват, че държавата мисли за тях"}
{"url": "http://www.cross.bg/koshlykov-pravi-teatur-1622391.html", "text": "/КРОСС/ Кошлуков отговори и на писмото на проф. Емил Павлов, подписано от 40 интелектуалци, с думите:Националната телевизия може да прави всякаква документалистика със собствени сили, без да се налага да използва външни продуценти, добави Кошлуков.Точно по този начин – със собствени ресурси – БНТ ще възстанови и традицията на телевизионния театър, стана ясно от разговора в студиото. Телевизията вече работи в тясно сътрудничество с Народния театър и неговия директор Мариус Донкин. Идеята на Кошлуков е не просто да се заснемат постановките на националната трупа, но и да се направят 10 серии, свързани с историята на културната институция.Стана ясно още, че в програмата на БНТ влизат няколко нови предавания. Едно от тях е разследващото „Следите остават“ с Богдана Лазарова. Първият му брой е посветен на фалшивите болнични. Стартира и разширена репортажна рубрика „След новините“. Този уикенд зрителите ще могат да видят подробности около водната криза в Перник.Предвидената за 11 януари премиера на новото шоу „Събота вечер с Дони“ няма да се състои на обявената дата. Според Емил Кошлуков, пилотният брой има нужда от „доизкусуряване“ и затова излъчването му ще бъде отложено.За да не натоварва бюджета си, БНТ ще поиска двете дъщерни програми БНТ 2 и БНТ 3 да бъдат свалени от мултиплекса. Така те вече няма да се излъчват като ефирни телевизии.Правният екип на БНТ работи заедно с Министерство на културата, Министерство на финансите и Комисията за медии към Народното събрание по промяната на Закона за радио и телевизия, която ще позволи да се прецизира и увеличи бюджета на обществената медия, добави Кошлуков. По думите му, БНТ може да се откаже да излъчва реклами, но трябва да извоюва възможност за продуктово позициониране дори в новините.Предстои създаването на „БНТ академия“ – програма за обучение на кадри – със съдействието на няколко висши учебни заведения и Европейския съвет за радио и телевизия.", "date": "2020.01.11", "title": "В БНТ всичко можем да си правим сами"}
{"url": "http://www.cross.bg/dimov-sreda-okolnata-1622396.html", "text": "/КРОСС/ Спецсъдът решава дали бившият екоминистър Нено Димов ще остане за постоянно в ареста. От кабинета му в министерство на околната среда и водите бяха иззети документи.Обискиран беше и домът му в столицата. Димов написа оставката си като министър на околната среда и водите от от арестантската килия.Димов ще отговаря по обвинение за умишлена безстопанственост и щети в размер на близо 12 милиона лева заради водната криза в Перник.Според прокуратурата близо две години министърът е позволявал водоподаване към \"Стомана Индъстри\" и Топлофикация - Перник, въпреки докладите на ВиК, че водата на язовир \"Студена\" намалява драстично.Мотивът да се иска постоянна мярка е, че той може да повлияе на събирането на доказателства, както и на другите процесуално-следствени действия.Според адвоката на Димов - Ина Лулчева, оставянето му под стража е неоправдано, тъй като няма опасност той да се укрие, да попречи на разследването или да извърши ново престъпление.", "date": "2020.01.11", "title": "Съдът решава дали Нено Димов остава в ареста"}
{"url": "http://www.cross.bg/greshki-bolnitza-greshka-1622394.html", "text": "/КРОСС/ Всеки 10-и пациент получава увреждане при лечение в болница според световната статистика. 500 пациенти годишно в Германия умират от лекарска грешка, бе изтъкнато по време на дискусия на Столичната лекарска колегия на Българския лекарски съюз в Правец, съобщава БНР.Всяка година 10 на сто от пациентите в най-добрите болници получават увреждания по време на лечение, стана ясно на дискусията за безопасността на пациентите и медицинските грешки.Американско проучване от 2016 година сочи, че лекарските грешки са третата водеща причина за смъртни случаи след сърдечносъдовите заболявания и злокачествените, което представлява 9,5 процента от смъртните случаи въобще.Според данните на дискусията за лекарската грешка шест са източниците на медицинските грешки - човешкият фактор, нивото на знание, проблемите в системата, небрежността, комбинирани причини и недобросъвестността, което е наказателно.В една американска болница е направено изследване, което сочи, че най-голям процент заемат малките медицински грешки. Те са 48 процента, а сериозните медицински грешки са едва 18 на сто.", "date": "2020.01.11", "title": " Всеки десети пациент получава увреждане в болница"}
{"url": "http://www.cross.bg/trump-prezident-amerikanskiya-1622393.html", "text": "/КРОСС/ Cardi B никола не е крила неприязънта си към американския президент. Певицата неведнъж е използвала социалните мрежи, за да изрази несъгласието си с политиката на Доналд Тръмп. Изключение не прави и един от последните ѝ постове в Twitter. Изпълнителката е възмутена от американския президент заради атаката с дрон миналата седмица срещу ген. Солеймани, което доведе до нанасяне на ответен удар от страна на иранците.\"Тъжно е, че този човек излага американците на опасност. Най-глупавият ход на Тръмп до момента ... Подавам молба за нигерийско поданство\", пише Cardi B в социалните медии.В Instagram профила си тя сподели и видео, на което се вижда как уплашени иранци коментират случилото се през последните дни, явно притеснени за живота си.Под клипа рапърката написа: \"Гласът на иранците. Те не са терористи, Тръмп е\", с което още по-ясно и категорично изрази мнението си за политиката на американския президент.  ", "date": "2020.01.11", "title": "Cardi B обвини Доналд Тръмп в тероризъм"}
{"url": "http://www.cross.bg/hitrino-deloto-tzisternata-1622395.html", "text": "/КРОСС/ Волтова дъга може да е предизвикала взрива на газ при инцидента в Хитрино.Тази теза бе представена днес на поредното заседание на шуменския съд по делото за трагедията от преди три години.В ранното утро на 10 декември 2016 г. дерайлира товарен влак с полипропилен, предизвика взрив, при който загинаха 7 души, а ранените бяха 29. Трагедията на жителите предизвика вълна от съпричастност.Експертизата за възможността ток от контактната мрежа да е предизвикал взрива бе представена от проф. Иван Миленов.При късането на кабела вследствие на катастрофата със сигурност се е образувала волтова дъга, която е много по-мощна от искра и е вероятната причина за експлозията, обясни преподавателят във Висшето транспортно училище. Досега основната версия за възпламеняването беше искра от печка на твърдо гориво.Адвокатът на пострадалите от Хитрино Николай Димитров оспори експретизата и обясни, че взривът се е случил четири минути преди дежурният на гара Хитрино да подаде ток към контактната мрежа:\"Не виждахме смисъл въобще от назначаването на тази експертиза. Делото започна да губи своят характер\".Времето на експлозията е определено с голяма вероятност в експертизите по делото, но никой не може да каже кога точно се е случил взривът и дали не става въпрос за няколко последователни взрива, уточни проф. Иван Миленов.Пробитата вагон-цистерна при инцидента в Хитрино не е била годна за експлоатация, според комплексната съдебно-техническа експертиза в областта на безопасността при превозване на товари, която бе представена на днешното съдебно заседание по делото за железопътното произшествие, възникнало в ранната сутрин на 10 декември 2016 г. в района на гара \"Хитрино\".В заключението на експертизата, предоставена от вещите лица, които са я изготвили - проф. Валери Стоилов и проф. Симеон Ананиев, е записано, че техническото състояние на пробитата вагон - цистерна не отговаря от техническа страна на изискванията на Международния правилник за опасни товари /RID/.Върху нея не е имало поставена маркировка, указваща датата и вида на извършеното върху нея изпитване, отразено в последния й сертификат от 2013 година.Липсвал и щемпел на експерта, провел изпитването. Освен това са измерили дебелина на цилиндричната част от корпуса й, която е по-малка от допустимата.\"Независимо от установените резултати от измерванията е издаден сертификат на 1.11.2013 г. със заключение, че резултатите са в съответствие с изискванията на RID и цистерната е одобрена за превоз на опасни товари\".В анализа на данните на експертите е записано също, че шест от измерените от тях 12 стойности на дъната на цистерната имат дебелина на стената по-голяма от дебелината на използвания материал - 9 мм. при изработването й през 1971 година; 11 от измерените 12 стойности на цилиндричната част на резервоара също имат дебелина на стената по-голяма от използвания материал при изработване на цистерната.Според тях данните показват, че от вътрешната стена на дъната има отлагания от превозваните товари по време на експлоатация, а подобни резултати са регистрирани и при издаването на сертификата на цистерната през 2013 г. и тя е трябвало да се бракува.Данните показват още, че \"ремонтът и оразмеряването на резервоара на цистерната са извършени неправилно и е издадено неправомерно сертификат на годност\", е записано още в заключението на експертизата.На съдебното заседание по делото днес първо инж. Марко Марков и инж. Ивко Иванов представиха съдебно пожаро-техническа експертиза, според която са установени деформационни повреди, вследствие на топлинни натоварвания на печка, намираща се в къща в Хитрино.По отоплителния уред обаче \"има редица и субективни и обективни въздействия\" и не може да се каже дали точно от него е тръгнал взрива, каза в съдебната зала Иванов. Според другия експерт епицентърът му е около къщата с печката, защото само около този имот той е установил разрушения в четири посоки.Следващото заседание по делото е на 14 януари.", "date": "2020.01.11", "title": "Експерт: Волтова дъга може да е предизвикала взрива в Хитрино"}
{"url": "http://www.cross.bg/prodanov-bulgariya-hristo-1622397.html", "text": "/КРОСС/ „Арестът и оставката на Нено Димов е положителен резултат от вота на недоверие, поискан от БСП. Нашите действия накараха институциите да се задействат, но една оставка, девета поред, не решава кризата. 9 министри в това правителство са сменени,а основният проблем остава. Единственото спасение за България е да си отиде този, който е 10 години начело на държавата, защото негова е основната вина за това състояние на страната”. Това заяви зам.-председател на ПГ \"БСП за България\" Христо Проданов пред БСТВ.Той коментира, че министър Аврамова също носи отговорност за кризата, но за нея няма последствия. „Бяха отпуснати 80 млн. евро от Европа за ремонт на язовири. Беше създадено държавно предприятие, което стопанисва язовирите и бяха отпуснати 500 млн. за тяхното стопанисване. Къде потънаха тези пари?”, попита Проданов.„Едната криза не е свършила, започва другата. Бушоните изгарят, но разграбването на България продължава”, каза социалистът. Той разясни, че другата седмица БСП започва консултациите с партиите, които не смятат за нормално в 21 век стотици хиляди българи да бъдат без питейна вода и да дишат мръсен въздух.„Това управление превърна България в сметището на Европа и света”, заяви Христо Проданов. Той припомни писмения отговор на Владислав Горанов, в който пише, че са внесени 700 хиляди тона отпадъци от трети страни, сред които и медицински отпадъци : „Продължават да се разкриват незаконни депа за боклук. Европейските инвеститори бягат от България, но европейските боклуци идват в страната ни. Те си изнасят производствата в други страни, но си карат боклуците тук. Решението е смяна на това управление”, завърши Христо Проданов.  ", "date": "2020.01.11", "title": "Христо Проданов: Девета оставка не решава кризата"}
{"url": "http://www.cross.bg/potrebitelite-zashtita-margaritov-1622399.html", "text": "/КРОСС/  \"Близо 450 броя жалби и оплаквания от потребители са постъпили в Комисията за защита на потребителите около коледните и новогодишните празници\", обяви в интервю за предаването „Тази събота” по БТВ председателят на Комисията за защита на потребителите Димитър Маргаритов. Сред най-проблемните стоки той посочи телекомуникационните устройства, облеклото и детските играчки. По думите му сигналите на потребителите водят до два извода. Първият е, че хората стават все по-активни и реагират на проблемите при покупки, а вторият, активността на потребителите се отразява и на търговците, които се поучават и подобряват практиките си. Според данните, най-честите проблеми при онлайн пазаруването са забавена доставка, не са възстановени пари или сгрешена поръчка. Председателят на комисията за защита на потребителите също така поясни, че търговецът, който продава стока, която се оказва дефектна, е отговорен за нея и не би следвало да пренасочва покупките към даден сервиз. „Търговецът е длъжен да отстрани дефекта в рамките на 30-дневния законов срок”, изтъкна Маргаритов. Когато става въпрос за връщане на пари, то трябва да се случи в рамките на 14 дни от момента, в който сме върнали стоката, така, както сме я получили. Важно е и да уведомим търговеца в писмен вариант, че искаме да върнем стоката, посъветва Маргаритов. Той обясни още, че съществува и правото на потребителите да връщат на стока без тя да има определен дефект, тъй като е законово установено, че купувачът няма как да придобие реална представа за характеристиките на даден продукт онлайн. Освен това важат всички правила за рекламация и при покупките онлайн. Димитър Маргаритов информира още, че към Комисията за защита на потребителите функционират т. нар помирителни комисии, които вършат работа като извънсъдебен способ.", "date": "2020.01.11", "title": "Димитър Маргаритов: Важат всички правила за рекламация и при покупките онлайн"}
{"url": "http://www.cross.bg/tzenite-vladimirov-gorivata-1622398.html", "text": "/КРОСС/ \"На фона на изострените отношение между Иран и САЩ, с особен интерес се следи темата за движението на цените на горивата\", коментира в предаването „Събуди се” по Нова телевизия енергийният експерт Мартин Владимиров.„На този етап няма опасност от сериозно повишаване на цените на горивата”, заяви експертът. „Цените на суровия петрол, които скочиха в началото на седмицата заради напрежението в Ирак и Иран, се успокоиха. На практика, на пазара на суров петрол има огромен излишък, което потиска цените надолу. Трябва да се случи наистина голям катаклизъм, който да прекъсне доставките, за да се усети чувствителен и продължителен ръст на цените на суровия петрол”,  на мнение е Владимиров. „Оттам и цените на горивата остават замръзнали за този момент, тъй като доставчиците на горива са закупили нужното им количество суров петрол, за да го рафинират. Не се очаква да има спекулации. Шоковото поскъпване беше за няколко дена, но пазарът се успокои”, каза още Мартин Владимиров.", "date": "2020.01.11", "title": "Мартин Владимиров: На този етап няма опасност от сериозно повишаване на цените на горивата"}
{"url": "http://www.cross.bg/oman-kabys-arabiya-1622382.html", "text": "/КРОСС/ Султанът на Оман Кабус бен Саид почина късно снощи, съобщиха тази сутрин държавните медии, предаде Ройтерс.Подкрепяният от Запада султан Кабус, 79-годишен, управляваше арабската държава от Залива, откакто завзе властта с безкръвен преврат през 1970 г., с помощта на бившата колониална сила Великобритания.В Оман е обявен тридневен траур, а националните флагове ще бъдат спуснати през следващите 40 дни. Причина за смъртта не бе посочена, но султанът боледоуваше от рак от години и през декември беше в клиника в Белгия за лечение.Кабус няма деца и не е посочил публично наследник.Декрет от 1996 г. гласи, че управляващата фамилия ще избере наследник до три дни след овакантяването на трона. Ако те не успеят да се споразумеят, съвет от военни и представители на силите за сигурност, шефовете на висши съдилища и на двете камари на парламента ще издигнат на власт лицето, чието име е било написано тайно от султана в запечатано писмо.Наблюдатели смятат, че тримата му братовчеди - Асад, Шихаб и Хайшам бин Тарик ал Саид, имат най-големи шансове.Наблюдатели се опасяват от разногласия в семейството, възраждане на племенни вражди и политическа нестабилност.Новият лидер трябва да бъде избран в момент, когато „млади ястреби“ са взели властта в съседните Саудитска Арабия и Обединени арабски емирства. Непосредствената заплаха според наблюдателите е, че регионални играчи може да се опитат да повлияят върху наследяването или върху новия владетел, посочва Ройтерс.Султан Кабус - абсолютният монарх, който модернизира Оман, водеше независима външна политика, отбелязва ДПА. Оман отдавна за Близкия изток е това, което е Швейцария за глобалната дипломация, балансирайки между два могъщи съседа, вкопчени в регионален конфликт - Саудитска Арабия на запад и Иран на север.Оман не взе страна в спора в Залива, при който Рияд и съюзниците му наложиха бойкот на Катар през 2017 г. и не се включи във военната коалиция начело със Саудитска Арабия, която се намеси в Йемен. Оман поддържа приятелски връзки и с Вашингтон, и с Техеран, и посредничеше за тайните преговори пред 2013 г., които две години по-късно доведоха до историческата ядрена сделка. Той поддържаше връзки и с Техеран, и с Багдад по време на войната от 1980 до 1988 г., както и с Иран и със САЩ след дипломатическия им разрив през 1979 г.Израелският премиер Бенямин Нетаняху направи през октомври 2018 г. безпрецедентна визита в Оман - макар че и други страни от Залива са правили жестове за сближаване с Израел, нито един от техните лидери не се е срещал открито с Нетаняху.", "date": "2020.01.11", "title": "Почина султанът на Оман"}
{"url": "http://www.cross.bg/pavich-konflikt-sredizemnomorieto-1622380.html", "text": "/КРОСС/ Има няколко потенциални огнища, от които може да избухнат глобални войни през 2020 г., сред които са и Балканите, твърди сръбският политолог Александър Павич, цитиран от сръбското издание „Правда“.Според Павич израелското лоби е отговорно за американското нападение срещу иранския генерал Касем Солеймани в Ирак, като Израел желае да тласне Америка към конфликт с Иран, информира Павич обаче смята, че след атентата и иранския отговор се е стигнало до успокояване на ситуацията, като много по-голяма опасност за световния мир представляват турските амбиции в Средиземноморието. Според политолога включването на Турция в либийския конфликт на страната на правителството на националното единство със седалище в Триполи е всъщност опит от страна на Ердоган да постави под свой контрол газовия потенциал на Средиземноморието. В същото време Ердоган иска да експлоатира и газовите находища край Кипър. Той обясни, че това застрашава Кипър, Гърция, Египет, Израел, САЩ и ЕС и поради това Средиземноморието представлява много по-гореща точка с оглед на потенциална война.Украйна също така е място, на което много лесно може да се задвижи нов конфликт, казва Павич. Според него риск за това ще бъдат най-големите планирани учения на НАТО на границите на Русия, които ще се проведат през 2020 г. и които имат за цел да покажат колко бързо САЩ и НАТО могат да прехвърлят оръжие и сили близо до Русия.Като потенциална кризисна точка през 2020 г. Павич вижда и Северна Македония, защото, както той твърди, САЩ искат да попречат на приключването на проекта за жп линия от пристанището Пирея към Унгария, която е част от китайския проект за нов Път на коприната.", "date": "2020.01.11", "title": "Сръбски политолог: Балканите са потенциално огнище на глобална война"}
{"url": "http://www.cross.bg/obedinenoto-kralstvo-parlament-1622383.html", "text": "/КРОСС/ В резолюцията, която ще бъде гласувана в сряда, евродепутатите ще изразят безпокойството си относно начина, по който Обединеното кралство и правителствата на ЕС ще защитят правата на гражданите след Брекзит.Това съобщиха от пресслужбата на Европейския парламент.Европейският парламент ще обсъди и гласува относно резолюция, която поставя редица въпроси, с които гражданите (граждани на ЕС, които пребивават в Обединеното кралство, и граждани на Острова, пребиваващи в ЕС) могат да се сблъскат в случай на оттегляне на Обединеното кралство от ЕС.Проектът на резолюцията подчертава, че споразумението за оттегляне съдържа справедливи и балансирани разпоредби, които защитават правата на гражданите по време и след преходния период.Евродепутатите подчертават, че цялостното прилагане на разпоредбите на Споразумението ще има ключово значение, за да бъдат защитени засегнатите лица, техните семейства и социално - осигурителните им права в бъдеще.За да влезе в сила, всякакво споразумение за оттегляне между ЕС и Обединеното кралство трябва да бъде одобрено от Европейския парламент с обикновено мнозинство от подадените гласове (член 50 от Договора на Европейския съюз). Парламентът ще гласува относно споразумението за оттегляне след завършването на процеса на ратификация в Обединеното кралство.", "date": "2020.01.11", "title": "Европейският парламент е разтревожен от Брекзит"}
{"url": "http://www.cross.bg/iran-choveshka-svalen-1622381.html", "text": "/КРОСС/ Украинският пътнически боинг, който катастрофира близо до Техеран, беше случайно свален в резултат на „човешка грешка“, призна Генералният щаб на въоръжените сили на Иран. Според изявлението, самолетът е бил обстрелян, тъй като е летял в близост до военно съоръжение на Ислямския революционен гвардейски корпус, поставено в готовност заради възможен отговор на САЩ на ракетните атаки срещу американски бази в Ирак. Иран ще продължи да разследва обстоятелствата, при които „непростима човешка грешка“ доведе до катастрофата на украинския самолет край Техеран, заяви иранският президент Хасан Рохани.„Вътрешното разследване на въоръжените сили стигна до заключението, че ракета, изстреляна заради човешка грешка, доведе до страшната катастрофа, при която загинаха 176 невинни хора“, се казва още в изявление до Рохани, публикувано в Туитър.„Украинският пътнически самолет - полет 752, е излетял от летище \"Имам Хомейни\" и е преминал близо до обект на Революционната гвардия. При тези обстоятелства самолетът е попаднал под непредумишлен обстрел и тази човешка грешка е довела до невинни жертви на сънародници и чуждестранни граждани“, беше заявено по иранската държавна телевизия.Съобщава се още, че виновниците ще бъдат предадени на съдебния орган на министерството на отбраната и ще им бъде потърсена отговорност.От своя страна иранският външен министър Джавад Зариф написа в Туитър, че „човешка грешка по време на криза, провокирана от американския авантюризъм“ е довела до катастрофата. Той изрази своите съболезнования и извинения на семействата на загиналите в катастрофата. Признанието на властите в Техеран бе направено ден след като началникът на гражданската авиация на Иран отрече твърденията, че самолетът е бил свален. Както и на фона на сериозен международен натиск Иран да извърши обективно разследване, след като няколко западни правителства обявиха, че самолетът е бил свален от иранска ракета.", "date": "2020.01.11", "title": "Иран призна: Украинският самолет е свален случайно в резултат на \"човешка грешка\""}
{"url": "http://www.cross.bg/voda-pernik-vodata-1622384.html", "text": "/КРОСС/ Перничани се събират за протестно автошествие с въпроса „Къде ни е водата?”. Колоната ще тръгне в 11 часа.Арестът и оставката на министъра на околната среда и водите Нено Димов няма да спрат протестите, заявиха организаторите от Инициативния комитет „Спаси Перник”.Колоната автомобили ще потегли от спортната зала „Борис Гюдеров” в Перник и ще премине по два лъча до село Студена и обратно.Имаме искания, които ще отстояваме до край, каза Камелия Радева, която е един от главните инициатори на протеста. По думите й водата в язовира едва ли ще стигне за два месеца и това, което изживяват в момента перничани с водния режим, е просто „майчина милувка в сравнение с това, което ги очаква, ако водата изчезне съвсем“.Сред исканията, които ще бъдат издигнати на протеста, са трайни решения за снабдяването на Перник с вода, редуцирани сметки за вода, механизми за данъчни облекчения на засегнатото от безводието население, иницииране на нормативни промени във ВиК сектора и други, както и оставки, съд и присъди за всички длъжностни лица, отговорни за хуманитарната криза и екологичната катастрофа.", "date": "2020.01.11", "title": "Перник на автопоход за вода"}
{"url": "http://www.cross.bg/amerikanski-shahlai-soleiimani-1622385.html", "text": "/КРОСС/ Съединените щати са се опитали да ликвидират висш ирански командир с тайна операция в Йемен миналата седмица, която е обаче е била неуспешна, потвърдиха анонимни американски представители, цитирани от Ройтерс и Асошиейтед прес.За неуспешния удар в Йемен най-напред съобщи в. \"Вашингтон пост\".Ударът бил нанесен същия ден, в който в Багдад с дрон бе ликвидиран иранският генерал Касем Солеймани.Според анонимни източници мишена на неуспешната тайна операция на специалните части e бил Абдул Реза Шахлаи, високопоставена фигура в иранския корпус на Гвардейците на ислямската революция.Той, като и ген. Солеймани, са фигурирали в одобрен списък на военни цели, което говори за целенасочено усилие на САЩ да неутрализират ръководството на силите Ал Кудс (външните операции на иранския корпус), след като ги обявиха за терористична организация, отбелязва АП. Източниците не разкриват как точно се е провалила операцията.Говорител на Пентагона заяви, че Министерството на отбраната \"е запознато с информацията за въздушен удар на 2 януари в Йемен, отдавна признат като безопасно убежище за терористи и други неприятели на САЩ\", но министерството \"не коментира предполагаеми операции в региона\".Държавният департамент, в началото на миналия месец, обяви награда от 15 млн. долара за информация, водеща до пресичане на финансирането на организацията, включително за Шахлаи, който има ключова роля.Според институцията, той има дълга история на участие в атаки срещу американци и американски съюзници по света, планирал е многобройни убийства срещу коалиционните сили в Ирак, осигурявал е доставка на експлозиви и оръжия на шиитски милиции и е организирал неуспешния заговор за убийство на саудитския посланик във Вашингтон през 2011 г. Шахлаи е контролирал финансовите потоци, предназначени за вербуване на изпълнители за заговора, като е одобрил 5 млн долара за цялата операция, според министерството на финансите на САЩ. Той обясни защо САЩ са атакували Солеймани в интервю за телевизия Фокс вчера: \"Те си бяха наумили да взривят нашето посолство\". \"При това той имаше предвид повече от едно посолство\", добави Тръмп, без да уточнява подробности. Не е ясно дали Шахлаи е бил част от този по-широк заговор, посочва Ройтерс.  ", "date": "2020.01.11", "title": "Вашингтон се е опитал да отстрани още един ирански командир"}
{"url": "http://www.cross.bg/otbor-olimpiiiski-petlite-1622386.html", "text": "/КРОСС/ Мъжкият национален отбор по волейбол на Франция е последният европейски отбор, който се класира за 32-те Летни олимпийски игри в Токио. \"Петлите\" разгромиха домакините от Германия с 3:0 (25:20, 25:20, 25:23) във финала на европейската олимпийска квалификация, игран тази вечер в пълната с над 6500 зрители \"Макс Шмелинг Хале\".Французите са четвъртият европейски отбор, който ще играе на Игрите в японската столица след световния шампион Полша, настоящия олимпийски вицешампион Италия и Русия, които се класираха от междуконтиненталните квалификационни турнири през август миналата година.\"Петлите\" ще играят на Олимпийски игри за 5-и път в своята история след Сеул'1988, Барселона'1992, Атина'2004 и Рио'2016 година. Германците от своя страна за последно участваха на олимпийския турнир в Лондон'2012. По време на квалификацията в Берлин французите записаха само една загуба. Те бяха надиграни с 3:2 гейма от българските национали. Момчетата на Силвано Пранди обаче не стигнаха до финала, защото в полуфинала загубиха с 1:3 от Германия. ", "date": "2020.01.11", "title": "Франция спечели финала в Берлин"}
{"url": "http://www.cross.bg/blagodarya-dymata-blagodarnost-1622388.html", "text": "/КРОСС/ Днес е най-добрият ден да кажете „Благодаря” на поне един скъп за вас човек. На 11 януари светът  отбелязва Деня на думата „благодаря” ().Благодаря е и една от най-хубавите думи в българския език, натоварена с огромно значение.Смисълът й е \"дарявам благо, добрина, добро\".Психолозите смятат, че думите на благодарност са \"словесни ласки\", които могат душевно да стоплят и успокояват хората.Основното нещо е, че думите на благодарност трябва да се изричат от сърце.Световният ден на думата „благодаря” е предложен през 1994 г. от родения в Илинойс Ейдриън Сиукс Купърсмит. ", "date": "2020.01.11", "title": "Празнуваме вълшебната дума \"Благодаря\" "}
{"url": "http://www.cross.bg/said-syltan-kabys-1622424.html", "text": "/КРОСС/ Президентът Румен Радев изразява съболезнования на новия държавен глава на Оман  Хайтам бин Тарик Ал Саид по повод кончината на султан Кабус бин Саид.Българският президент подчертава, че България и Оман са свързани с традиционно добри приятелски двустранни отношения, принос за развитието на които е имал и султан Кабус бин Саид. “Присъединявайки се към скръбта на народа на Оман, изразявам най-искрено съчувствие за загубата на опечалените от мое име и от името на българския народ\", заявява още Румен Радев.", "date": "2020.01.11", "title": "Президентът Румен Радев поднася съболезнования по повод кончината на султан Кабус бин Саид"}
{"url": "http://www.cross.bg/hari-megan-medii-1622387.html", "text": "/КРОСС/ Целият свят се вълнува от новата английска драма – Мегзит. Решението на принц Хари и Меган да се откажат от ангажиментите си към монархията породи куп въпроси какво печелят и какво губят херцозите на Съсекс.Хари и Меган се отказват от дяла си от кралската субсидия, плащана на кралицата за представителните й функции, както и на тези на членове на семейството й, за служителите й и поддръжката на Бъкингамския дворец. Тя е около 82 милиона лири за финансовата 2018 г. - 2019 г., но какви са индивидуалните дялове, не е известно. Субсидията се изчислява според доходите от управляването на имотите на британската корона. Тази сума обаче е едва 5 процента от доходите на Хари и Меган.Останалите 95 процента от доходите им се отпускат от принц Чарлз от херцогството Корнуол, което е частно имение, ползвано от 15-и век от престолонаследника. Освен земите - 53 000 хектара, към него има и финансови инвестиции. Активите му през 2018 г. -2019 г. са почти милиард лири, а печалбите - над 20 милиона лири.Около 5 милиона лири (5,9 милиона евро) се превеждат ежегодно на двамата сина на принц Чарлз - принцовете Хари и Уилям, посочи в. \"Таймс\". Хари и Меган не казаха, че ще се откажат от тези средства. Остава да се види реакцията на принц Чарлз, който още не се е произнесъл за оттеглянето на херцозите. Двамата съпрузи искат да запазят титлите си, както и да продължат да използват резиденцията си Фрогмор хаус \"с позволението\" на кралицата, която е неин собственик. Резиденцията беше ремонтирана за 2,4 милиона лири за сметка на данъкоплатците, преди те да се нанесат в нея.Като се отказват от кралската субсидия, Хари и Меган получават свободата да печелят пари. Те могат да се отдадат на благотворителния бизнес, който е много развит в англосаксонския свят.\"Активите им като бивша актриса за херцогинята и бивш военен за херцога са много продаваеми\" - пише в. \"Дейли телеграф\", като дори подхвърля, че Меган може да изпълни собствената си роля в сериала \"Короната\".Ако Хари и Меган плащат за частните си пътувания, те твърдят на сайта си, че искат да продължат \"да подкрепят\" кралица Елизабет Втора и да правят официални посещения, които са финансирани от кралската субсидия. Статутът им на знаменитости им дава право на въоръжена охрана от британската полиция. В това отношение не е предвидена промяна.Междувременно стана ясно, че Хари и съпругата му Меган ще ограничат контактите си с медиите, след като се оттеглят от задълженията си на старши членове на британското кралско семейство, съобщиха ДПА и Асошиейтед прес.Херцозите на Съсекс, които критикуват остро отколешните традиции за медийно отразяване на кралското семейство, заявиха, че предпочитат да общуват пряко с обществото чрез социални медии.На уебсайта си sussexroyal.com Хари и Меган съобщиха, че смятат да напуснат традиционната система на медийно отразяване на кралското семейство. Те пишат, че британските кралски кореспонденти погрешно \"се смятат по света за надеждни източници\".\"Това погрешно разбиране води до публикации и от други медии по света и това усилва неправилното отразяване\", пишат херцозите на Съсекс. Точните информации \"често биват редактирани или пренаписвани от редакционните екипи и създават фалшиви впечатления\", добавят те.Принц Хари и Меган смятат в бъдеще да контактуват с \"местни медии и млади журналисти\" и \"да осигуряват достъп на надеждни медии, които отразяват обективно събитията, за да информират за ключови моменти и събития\". ", "date": "2020.01.11", "title": "Какво печелят и какво губят Хари и Меган?"}
{"url": "http://www.cross.bg/zaharieva-libiya-dymi-1622389.html", "text": "/КРОСС/ \"България призовава за успокояване на напрежението в Близкия изток и за запазване на коалицията за борба с \"Ислямска държава\" (ИД) и обучителната мисия на НАТО в Ирак\", съобщи пред български журналисти в Брюксел вицепремиерът Екатерина Захариева, която участва в извънредното заседание на Съвета на ЕС по външни работи.По нейните думи би било много лошо решение тези сили да се изтеглят, защото това би довело до хаос и до възстановяването на ИД много бързо. Захариева отбеляза, че така досегашните усилия на международната общност с човешки жертви и финансов принос биха се обезсмислили.\"Либия е в нашия двор, в момента там има 700-800 хиляди незаконни мигранти, макар не всички да имат желание да се отправят към Европа\", посочи вицепремиерът.Екатерина Захариева добави, че все повече бойци на ИД от Сирия се отправят към Либия. По нейните думи затова е толкова важно възможно най-скоро да започне стабилизацията на африканската страна.Захариева определи като най-важно всички да подкрепят усилията на Германия и на ООН за постигане на съгласие за примирие в Либия и за спазване на оръжейното ембарго.\"Всички ни притеснява, че както и в Сирия, ЕС може да изпадне от масата за преговорите и само да понася последиците и да плаща, но да не участва в политическия процес. Затова подкрепяме усилията на Германия това да не се случи\", поясни тя.Вицепремиерът подкрепи възможността ЕС да има на специален представител за Близкия изток. По думите на Захариева е възможно ЕС да бъде посредник между Техеран и Вашингтон в уреждането на откритите спорове.", "date": "2020.01.11", "title": "Захариева: ИДИЛ бързо ще се възроди, ако НАТО се изтегли от Ирак"}
{"url": "http://www.cross.bg/samolet-ykrainskiya-raketa-1622426.html", "text": "/КРОСС/ Иранската система за противовъздушна отбрана неправилно е сметнала украинския пътнически самолет за американска крилата ракета.Това съобщи преди минути на пресконференция командващият иранските военни сили Амир Али Хаджизаде, цитиран от РИА Новости.Той добави, че целта е била на разстояние от 19 километра.Човекът, който в момента е ръководил противовъздушната отбрана на страната, е загубил контакт с главното командване, и сам е взел решението да свали самолета.„Той е разполагал с точно десет секунди, за да реши дали да свали целта, и за съжаление е направил лош избор“, съобщи още Хаджизаде.Командирът подчерта, че Иран е напълно отговорен за случилото се и ще приеме всяко решение, което бъде взето за наказание на хората, свалили пътническия самолет.По-рано днес властите на Иран признаха, че украинският самолет е бил свален „непреднамерено” край Техеран.Причината за свалянето на украинския самолет стана „човешка грешка“, допусната в кризисния период заради „авантюризма“ на САЩ, заяви иранският външен министър Мохамад Зариф. Доказателства сочат, че иранска ракета е свалила украинския пътнически самолет, който се разби близо до Техеран тази седмица, заявиха западни лидери.", "date": "2020.01.11", "title": "Иранската ПВО е приела украинския самолет за американска крилата ракета"}
{"url": "http://www.cross.bg/slab-vyatur-bulgariya-1622377.html", "text": "/КРОСС/ Днес от запад облачността ще се увеличава, ще духа слаб до умерен северозападен вятър. Привечер на отделни места в Югозападна България ще превали слаб дъжд, в планинските райони там – сняг. Максималните температури ще са между 8° и 13°, в София около 9°Атмосферното налягане е по-високо от средното за месеца и вечерта ще започне да се повишава. Такава е прогнозата за времето на Националния институт по метеорология и хидрология.Над  облачността ще е променлива. Ще духа слаб до умерен северозападен вятър. Максималните температури на въздуха ще са 10°-11°. Температурата на морската вода е 7°-8°. Вълнението на морето ще е 1-2 бала.Над  облачността ще е променлива, често значителна. Ще духа умерен до силен северозападен вятър. Привечер в планините на Югозападна България ще завали слаб сняг. Максималната температура на височина 1200 метра ще е около 7°, на 2000 метра – около 3°.В неделя облачността ще бъде значителна и главно в Южна България ще превали слаб дъжд, в планините, главно в Рило-Родопската област – сняг. Във високите котловинни полета на Западна България още през нощта срещу неделя дъждът ще премине в сняг. Северозападният вятър ще отслабне, до вечерта в повечето райони в западната половина от страната и ще стихне, а в източната – ще се ориентира от север-североизток. В началото на следващата седмица отново ще се установи предимно слънчево и спокойно време. От запад ще започне ново затопляне. На места по поречието на Дунав, в котловините и низините, преди обяд ще бъде с намалена видимост, а температурите в тези райони ще остават по-ниски.", "date": "2020.01.11", "title": "Облачността днес ще се увеличава, привечер ще вали дъжд"}
{"url": "http://www.cross.bg/chasa-sustoi-kyltyrata-1622375.html", "text": "/КРОСС/ От 09:00 ч. в София Тех Парк, иновационен форум „Джон Атанасов, българският комисар за иновации, научни изследвания, култура, образование и младеж Мария Габриел ще открие второто издание на инициативата Teenovator Startup Weekend.От 10:00 до 16:00 часа на Женския пазар ще се проведе фермерски пазар.От 11.00 часа в Градска художествена галерия „Борис Георгиев”, ще се състои  представяне на новата книга „Жажда за вяра” на варненския свещеник Дончо Александров.От 13.00 часа в Юнашки салон – Варна ще се състои официалната церемония по награждаването на най-добрите състезатели на плувния шампион на България за 2019 г. – ПСК „Черно море“.От 07.00 часа от паркинга пред стадион „Ивайло“ тръгва поход от Велико Търново до хижа Мазалат – инициатива на Tarnovo Run.От 13.00 часа в ресторант „Момина крепост“-Ксилифор, ще се проведе традиционният „Ден на производителя“.От 09:30 ч. до 17:00 часа под мотото: „Семейната фотография в миналото и днес”, Регионален исторически музей ще проведе своите заключителни инициативи, подчинени на Пловдив като Европейска столица на културата.В 10.30 часа в Археологическия музей ще се състои презентация на тема „Археология за всеки – 2019 г. Резултати и очаквания“ – обзорна презентация на проекта „Археология за всеки“, създаден и реализиран специално за „Пловдив – Европейска столица на културата 2019“. В 13.00 часа ще бъде изнесена беседа на тема „Дарителството като основа на музейната дейност“.В 11.00 часа в Балабановата къща ще се състои Клавирни матине. Събитието е част от Закриващия уикенд на „Пловдив – Европейска столица на културата 2019“.От 09.30 часа в Симитли ще бъде открито XVII-то издание на фестивала „Симитлия – Древната земя на кукерите.", "date": "2020.01.11", "title": "Предстоящи събития в страната за 11 януари"}
{"url": "http://www.cross.bg/voiina-svetovna-astronom-1622095.html", "text": "/КРОСС/  - Владислав II е коронован за крал на Чехия. - В хода на войната между Швейцария и Бургундия се състои битката при Нанси, в която загива херцогът на Бургундия Шарл. - В Лондон става тегленето на печалбите в първата държавна лотария. - Италианският математик и астроном Галилео Галилей открива спътника на Юпитер Ганимед. - При земетресение в Сицилия загиват около 60 000 души. - Английският астроном Уилям Хершел открива два естествени спътници на Уран - Оберон и Титания. - В САЩ се провежда първото женско автомобилно състезание. - Основан е град Айоун, щата Вашингтон, САЩ. - Румъния анексира Трансилвания. - България получава помощ от Германия в размер на 1 500 000 златни марки в знак на благодарност за участието ѝ в Първата световна война на страната на Централните сили. - В Торонто, Канада, за първи път успешно е използван инсулин при лечение на 14-годишно момче, болно от диабет. - Войски на Франция и Белгия нахлуват в Рур, за да принудят Ваймарската република да плати репарациите след Първата световна война.- Втората световна война: Япония обявява война на Холандия, а японската армия нахлува в Борнео и завзема столицата на Малайзия - Куала Лампур. - Съветското правителство взема решение за създаване на балистична ракета. - Започва изграждането на доменния цех на металургичния комбинат в Кремиковци. - В СССР е създаден център за подготовка на космонавти.- В Кейптаун (ЮАР) се раждат шестзначки - първите в света живородени и запазени живи 6 близнака. - Международна експедиция поставя рекорд, като прекосява Антарктида за 67 дни. - Астурия става автономна област на Испания. - Съветската армия щурмува обществени сгради във Вилнюс, за да пресече кампанията за независимост на Литва. - В щата Орегон (САЩ) се ражда първата генетично модифицирана маймуна - Анди. ", "date": "2020.01.11", "title": "11 януари в историята"}
{"url": "http://www.cross.bg/telegraf-monitor-chasa-1622378.html", "text": "/КРОСС/  - Как Меган превърна принц Хари от любим герой в шут - Водата отнесе министър Димов - Мамят ни с четири трика в автосервиза - Тол системата тръгва c 40% по-ниски тарифи - Толтаксите по-ниски, ще се плащат само за магистрали и пърпокласни пътища; - Прокуратурата: 97 000 жители на Перник нямаше да са без вода, ако Нено Димов не бе бездействал 22 месеца; - Намаляват наполовина тол таксите и платените пътища; - Коварен грип поваля за 2 часа; - ТОЛ системата тръгва на 1 март; - Слагат филтри на 2000 комина в София; - Пенсионери позират голи за 700 лв. на месец; - 4 от 10 българи отсядат в скъп хотел; - Д-р Емануил Найденов, неврохирург: Докосвам се до мозъка, но това ми дава само част от смисъла, заради който избрах медицината; - Ива Давидова: \"Перник нема вода\" ще остане в историята!; - Актрисата Снежина Петрова: На 50 децата ми припомнят какво чудо е животът; - Герасим Георгиев-Геро, актьор: Човешкият живот без емоция е скопена работа; - Къде е водата?; - И за майтапа си има мярка; - (Криво)разбраните традиции; ", "date": "2020.01.11", "title": "Преглед на печата за 11 януари"}
{"url": "http://www.cross.bg/merkel-pytin-temi-1622431.html", "text": "/КРОСС/ В Кремъл започнаха преговорите между руския президент Владимир Путин и германската канцлерка Ангела Меркел, която пристигна на посещение в Москва в събота.Путин благодари на Меркел за визитата, която според него дава възможност да бъдат обсъдени най-острите въпроси. В началото двамата размениха няколко фрази на немски.„Ние с вас сме в постоянен контакт, занимаваме се и с вътрешни проблеми - икономически и политически, и с международни. Искам да ви благодаря, че приехте нашата покана и пристигнахте за обсъждане на всички тези въпроси. Сред тях има и най-остри, върху които ние, както разбирам, ще съсредоточим основното си внимание\", отбеляза Путин.Меркел от своя страна благодари на домакина си за поканата. \"Имаме цял списък от различни теми, за които бих желала да поговоря с вас. Това са и двустранни теми, и теми от международния дневен ред, които представляват интерес за нашите две страни\", каза Меркел, като посочи две от тях - положението в Либия и Сирия.„Винаги съм смятала, че е по-добре да говорим един с друг, отколкото един за друг\", добави тя. Меркел е придружена от германския външен министър Хайко Маас.", "date": "2020.01.11", "title": "Меркел обсъжда с Путин кризата в Близкия изток"}
{"url": "http://www.cross.bg/nedoverie-vodata-pravitelstvoto-1622441.html", "text": "/КРОСС/ От БСП подчертават, че обявяването на инициативата им за внасяне на вот на недоверие е отключило последващите събития. Те ясно показват, че правителството носи вина за кризите с водата и вноса и горенето на отпадъци.Социалистите считат още, че нито арестът, нито оставката на ресорния министър изчерпват въпроса за политическата отговорност на правителството „Борисов 3“. От левицата са категорични, че българите дишат мръсен въздух, в Перник няма яснота докога ще продължи режимът и дали няма да се утежни. От локална кризата с водата става национална.Въпросите около горенето на отпадъците остават отворени. Това е в резултат на сгрешена политика , безхаберие,некомпетентност, съмнения за корупция и неизпълнени обещания.Ако всички поканени подкрепят вота на недоверие, общият брой на народни представители ще бъде 124, коментират от БСП.", "date": "2020.01.11", "title": "БСП кани ДПС, Воля и независими депутати на консултации за вота на недоверие"}
{"url": "http://www.cross.bg/prirodata-naryshava-nikoga-1622091.html", "text": "/КРОСС/ \"Природата никога не нарушава законите си.\"Леонардо да Винчи", "date": "2020.01.11", "title": "Природата никога не нарушава"}
{"url": "http://www.cross.bg/iran-naiidenov-soleiimani-1622379.html", "text": "/КРОСС/ \"Имаме ескалация на събитията в Ирак с пряко замесени Иран и САЩ. Тези събития започват от началото на месец октомври, последвани от оставките на премиера и президента на Ирак и от активност на проиранските групировки\", каза Според него генерал Солеймани е не просто висш военен, но и човек, който се счита за втори по влияние в Ирак, и архитект на голяма част от събитията в Близкия изток.\"Убийството на Солеймани според някои доведе до военни действия близки до война. Тръмп заяви отказ от употребата на военна сила и увеличи санкциите. \", заяви Найденов. По думите му \"Очевидно САЩ пое премерен риск. Намираме се във времето на едно своеобразно примирие. Дават се възможност за деескалация на напрежението и намиране на мирно решение. САЩ смятат Солеймани за основен автор на опита за повторение на сценария със заложническата драма в Техеран\", коментира още Той добави, че основната тема в преговорите е ядрената програма на Иран.\"САЩ настояват за преговори без предварителни условия, а Иран за отпадане на санкциите като условие за връщане на преговорите. \", обясни Ангел Найденов.Той беше категоричен, че има влошаване на икономическата среда в Иран и за тях е от жизнено важно значение санкциите да отпаднат.\"КСНС беше навременно проведен. Всички си даваме сметка, че това е крехко примирие. Призивът за деескалация е напълно приемлив. Това е позиция, идентична с тази на партньорите ни в ЕС. Международната общност реагира веднага и то в тази посока\", заключи Найденов.", "date": "2020.01.11", "title": "Ангел Найденов: Илюзия е да се очаква мир скоро в Близкия изток!"}
{"url": "http://www.cross.bg/teodosiii-veliki-podvig-1622093.html", "text": "/КРОСС/ Както през първите векове на християнството мъченичеството послужило за утвърждаване на Църквата, така монашеството станало опора на Църквата през следващите времена. Преминало различни форми в своето развитие, християнството дължи на преподобни Теодосий Велики (424-529 г.) създаването и образцовото устройство на първите общежителни манастири.Кападокия, която станала люлка на източното православно богословие чрез благодатното творчество на най-великите църковни учители и св. Отци, подарила на християнството и този велик първоучител на иноческия подвиг.Преподобни Теодосий Велики се родил в село Магарион в Кападокия. Благочестивите му родители посрещнали явяването му на света като дар на Провидението и затова го нарекли Теодосий - \"от Бога даден\" (Богдан). Възпитан в съвършено благонравие и просветен от постоянно четене на Словото Божие, младият Теодосий пламнал от свещена ревност да служи на Христа. Усърдно се молил на Бога да му посочи истинския път.В ранна младост той пожелал да се поклони на светите места и тръгнал за Йерусалим. На минаване през Антиохия Теодосий посетил св. Симеон Стълпник, който го благословил за монашески подвиг и му предрекъл, че той ще бъде \"велик пастир на словесни овце\", което напълно потвърдил животът на бъдещия знаменит изповедник.Пристигнал през 450 година в Йерусалим, 26-годишният Теодосий поискал да се запознае със живота на подвизаващите се наоколо отшелници и се поселил при опитния старец Лонгин близо до Светия град.След това се преместил в новопостроената Богородична църква, основана от благочестивата Гликерия, но известността, която неговите сурови подвизи му спечелили, го теготила и той се уединил в Юдейската пустиня, като обитавал една пещера, в която - според преданието - пренощували тримата източни мъдреци, дошли да се поклонят някога на  (Мат. 2:1-12).Тази пещера станала свидетел на един свръхчовешки подвиг. Тук св. Теодосий се отдал на непрестанна молитва и неотстъпно Богосъзерцание. Пределно сурово било и неговото въздържание. В продължение на 30 години той не вкусил хляб, а се хранел само с фурми, трева и корени, но и от тях приемал само толкова, колкото да не умре от глад. Този неземен подвиг извисил подвижника до такова духовно съвършенство, че Бог го удостоил с дара на чудотворство и прозорливост.Дълбокото уединение не скрило славата на великия Божий угодник. Мнозина се нуждаели от духовното ръководство на такъв съвършен образец и започнали постепенно да се заселват около него. Като се осланял на Божията воля, светият старец основал в 560 година своя знаменит манастир, който и днес носи неговото име и се намира на 7 километра югоизточно от Йерусалим. Отшелниците скоро достигнали повече от шестстотин души, а преданието говори, че през неговия 105-годишен живот те достигнали шестнадесет хиляди. Съществуващият днес манастир \"Дер-Доси\" има монашески килии, подвория за миряни, болници и странноприемници.Св. Теодосий Велики пръв въвел общежитийната форма на монашеския подвиг и затова е наречен \"началник на общежитието\". Така го наричат житиеписците още и затова, защото в 493 г. йерусалимският патриарх го назначил за общ архимандрит на всички общежитийни манастири в Палестина, докато на св. Сава Освещени (439-532 г.) поверил надзора над пустинниците.При св. Теодосий имало монаси от различни народности (гърци, грузинци, арменци) и те имали отделни храмове, в които всеки ден изпълнявали седмократно молитвено правило, съгласно устава на самия Псалмопевец (Пс. 118:164). За св. Причастие обаче всички се събирали в главната Богородична църква, където се служило на гръцки език.Преподобни Теодосий управлявал многолюдното си братство, като се ръководил от манашеските правила на съотечественика си св. Василий Велики. В своето мъдро ръководство великият духовен отец благодатно обединявал кротостта със строгата справедливост. Всички ревностно практикували социалното добротворство и се грижели за бедните, странниците и болните, които прибягвали до помощта на многобройните манастирски благотворителни заведения. Сам великият Теодосий измивал раните на страдащите в неговите болници и помагал за обслужването на разнообразните просители и поклонници.Като се подвизавал в знаменития си манастир и се грижел за спасението на стотиците си духовни чеда, св. Теодосий Велики не отминавал и вселенските грижи на св. Църква за чистотата на православната вяра. Привърженикът на монофизитите император Анастасий (591-618 г.) се опитал да използва високия авторитет на св. Теодосий. Той изпратил на православния игумен дар от 30 литри злато, като знак на усърдие за неговата обител.Великият старец не обидил с отказ приноса на заблудения император, но когато станало дума за спорните въпроси на вярата, той се отправил за Йерусалим и от амвона произнесъл отлъчване от Църквата на всички, които не поставяли IV Вселенски събор в Халкидон от 451 г. и неговите вероопределения наравно с решенията на първите три Вселенски събора. Като не се задоволил с това, отшелникът напуснал строгото си уединение и обиколил селищата на Палестина, за да утвърждава навсякъде Православието и да изкоренява ересите. Заради това той бил изпратен на заточение, но след скоропостижната смърт на император Анастасий, той отново се върнал в своята лавра.Преподобни Теодосий Велики предузнал смъртта си няколко години преди да нaпусне този свят и съобщил за това на трима обичани от него епископи. Не много преди своята кончина той наредил един ден да ударят камбаната за молитва и разплакан съобщил на братята: \"Молете се, отци и братя, молете се! Божият гняв посети Изтока!\" В същото време Антиохия била разрушена от земетресение...Св. Теодосий бил погребан във Витлеемската пустиня, където започнал своето подвижничество. Славата на нови чудотворства украсила неговото отминаване в блажената вечност. Йосиф Студит и Теофан Начертани от лаврата на св. Сава написали многопеснопения, с които и до днес Православната църква прославя великия основател на общежителните манастири.", "date": "2020.01.11", "title": "Св. преподобни Теодосий Велики"}
{"url": "http://www.cross.bg/temi-i-gosti-v-sytreshnite-blokove-na-televiziite-na-yanyari-1622374.html", "text": "/КРОСС/   Любопитното от седмицата с Джанан Дурал;Технологичните революции на 2020 година - представя ги Светлин Наков; Социалните битки - Димитър Манолов от КТ \"Подкрепа\"; Опозиция в атака - гостува Драгомир Стойнев от БСП; Политическата криза у нас и международните заплахи - анализ на Росен Плевнелиев; По правилата на неврологията - акад. Лъчезар Трайков; За силата на музиката - Любо Киров в съботното утро; Да правиш визуални ефекти - среща с Виктор Тричков; Преди премиерата на \"18% сиво\" - семейство Чучкови в студиото на БНТ; Бизнес за милиони. Докара ли италианската мафия боклука си в България? Говори изследователят Антонио Никасо; Ще се повлияе ли цената на горивата от кризата в Близкия Изток?; \"Да хванеш гората\" с кауза. Как актьори създадоха училище за деца в риск във Великотърновско село. Разказва Галя Щърбева; ", "date": "2020.01.11", "title": "Теми и гости в сутрешните блокове на телевизиите на 11 януари"}
{"url": "http://www.cross.bg/rodeni-na-yanyari-1622376.html", "text": "/КРОСС/ , поет;, музикален продуцент;, бивш депутат;, актьор;, издател, собственик на ИК \"Слънце\";, депутат от Обединени патриоти в 44-ото НС;, бивш депутат;, автомобилен състезател;, писател и драматург, бивш зам.-министър на културата;, актриса и бизнесдама; ", "date": "2020.01.11", "title": "Родени на 11 януари"}
