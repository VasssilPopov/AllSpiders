{"url": "http://www.cross.bg/moneti-bili-italiya-1583365.html", "text": "/КРОСС/ Няколкостотин златни монети на възраст около 1500 години откриха археолози в близост до Лаго ди Комо в Италия, съобщава РИА Новости, като се позовава на италианското министерство на културата и туризма. Монетите били скрити в амфора с уникална форма. Част от тях вече са изпратени за експертиза в Милано. Първите анализи показват, че находката е от 5-ти век, но се предполага, че в амфората може да са били съхранявани монети и от други епохи.", "date": "2018.09.08", "title": "Археолози откриха монети на около 1500 години в Италия"}
{"url": "http://www.cross.bg/godini-shoiilev-magistratyra-1583344.html", "text": "/КРОСС/ Най-възрастният студент в СУ \"Свети Климент Охридски\" е 82-годишният Петър Шойлев. Роден е в София, но от 10 години живее в Лондон при сина си. Преди 3 години обаче решил да завърши магистратура в родния град.Така пенсионерът се озовал във Факултета по журналистика и масови комуникации на Алма Матер. Сега Шойлев вече е завършил своята магистратура и взе дипломата си, предаде Нова телевизия.\"Нищо не ми пречи. Мои познати ми казаха, че има такава възможност и аз отидох да проверя какво става. Когато попитах дали мога на тази възраст да следвам, ми казаха, че няма проблем. И се записах\", разказва Петър Шойлев, който има дипломи за инженер, икономист и за външна търговия.Състудентите му в София пък са на възраст между 22 и 26 години.\"Мога да кажа, че са много симпатични млади хора. Много трудно ми беше да се състезавам с тях, но те ме приеха като равен и не са ме подценявали\", споделя дипломираният магистър по журналистика.По думите му, усещането е било все едно вчера е бил на студентската банка. Но признава, че е имало моменти, в които му е било трудно. ", "date": "2018.09.08", "title": "Студент на 82 г. завърши магистратура в СУ"}
{"url": "http://www.cross.bg/artyushin-predstavitel-turgovski-1583366.html", "text": "/КРОСС/ Руският министър-председател Дмитрий Медведев назначи Константин Артюшин за търговски представител на Руската федерация в Република България, съобщи ТАСС. Артюшин сменя на този пост Игор Илингин, когото Медведев освободи с друга заповед, уточнява агенцията. Артюшин е бил  търговски представител на Русия в Казахстан и Беларус.", "date": "2018.09.08", "title": "Константин Артюшин е назначен за търговски представител на Русия в България"}
{"url": "http://www.cross.bg/horoskopi-kafe-vyarvat-1583352.html", "text": "/КРОСС/ Всеки 3-и българин вярва на зодии и хороскопи, а всеки четвърти - на гадаене на кафе, сочи проучване на изследователски център \"Тренд\".Жените са значително по-суеверни от мъжете. Почти половината от дамите вярната на хороскопи, докато при силния пол е едва 13. 28 на  сто посочват, че вярват, че хората са съвместими на база на техните зодии. 18 % признават, че четат хороскопа си всеки ден, а 36 % казват, че го правят няколко пъти седмично. Малко под половината от българите, които са посочили, че вярват в хороскопи, казват, че са определели свои действия на базата на написаното. 1/4  от българите вярват в гледането на кафе, а 1/5 в гледането на ръка. Намирането на стотинка като знак за късмет се споделя от 35 % от хората.Проучването не проведено между 1 и десети август и е по поръчка на вестник „24 часа\". ", "date": "2018.09.08", "title": "Всеки 3-и българин вярва на зодии и хороскопи, а всеки четвърти - на гадаене на кафе"}
{"url": "http://www.cross.bg/glyshkov-beshe-nikolaii-1583340.html", "text": "/КРОСС/ Руският бизнесмен Николай Глушков, който бе намерен обесен в дома му в югозападен Лондон през март, е смятал, че срещу него е бил извършен опит за отравяне от двама посетили го руснаци през 2013 година, съобщават британските медии.Николай Глушков беше близък приятел на Борис Березовски, който беше един от най-големите критици на Владимир Путин. Березовски беше намерен обесен в банята му в дома му в графство Бъркшър, шест месеца преди споменатия инцидент с Глушков през 2013 година.Николай Глушков беше намарен мъртъв в дома му в Лондон само седмица след отравянето с „Новичок\" в Солсбъри на Сергей и Юлия Скрипал. Днес обаче медиите твърдят, че Глушков е смятал, че срещу него е бил извършен опит за отравяне от двама руски граждани, посетили го в Бристол през 2013 година. За това свидетелства британският доктор Кейт Кар, който разкрива пред медиите, че го е лекувал със симптоми на отравяне, след като той е пил с двамата посетили го руснаци. Кар е лекувал Глушков, намерен припаднал сутринта в хотелската му стая в Бристол. Тогава Глушков му е казал, че се е почувствал зле след снощната почерпка.Глушков, виден руски бизнесмен и бивш заместник-директор на \"Аерофлот\", получи политическо убежище във Великобритания през 2010 година, след присъди в Русия за пране на пари и финансови злопотреби и също беше един от големите критици на президента Путин. ", "date": "2018.09.08", "title": "Руският бизнесмен Николай Глушков мислел, че го тровят"}
{"url": "http://www.cross.bg/gradysa-mesta-ymeren-1583350.html", "text": "/КРОСС/ През нощта облачността над страната ще намалее до ясно време. В неделя ще бъде слънчево, но в следобедните часове отново ще има временни увеличения на облачността, по-значителни над източната половина от страната. На места там ще има валежи, в отделни райони - и с гръмотевици. Ще духа до умерен северозападен вятър. Максимални температури: между 25 и 30 градуса, в София - около 25 градуса.Над Черноморието ще бъде слънчево. След обяд облачността ще започне да се увеличава и по-късно през деня и през нощта срещу понеделник на много места ще има валежи. Ще духа до умерен северозападен вятър. Максималните температури ще са между 26 и 29 градуса. Температурата на морската вода е около 26 градуса. Вълнението на морето ще бъде 2-4 бала.В планините ще бъде предимно слънчево. В следобедните часове ще има временни увеличения на облачността, но само на отделни места ще превали за кратко. Ще духа умерен до силен северозападен вятър. Максимални температури на 1200 метра - около 19 градуса, на 2000 метра - около 11 градуса.Атмосферното налягане ще бъде малко по-високо от средното за месеца. През деня ще се задържи почти без промяна.В началото на следващата седмица времето ще бъде променливо. Повече облачност ще има над източната половина от страната и планините. На отделни места в тези райони са възможни и краткотрайни превалявания. Ще продължи да духа до умерен северозападен вятър и дневните температури слабо ще се понижат; преобладаващите максимални ще са между 23 и 28 градуса. ", "date": "2018.09.08", "title": "Температури до 30 градуса в неделя "}
{"url": "http://www.cross.bg/imoti-kriza-evropa-1583354.html", "text": "/КРОСС/ Пазарът на недвижими имоти може да предизвика следващата криза в Европа. Това заяви експертът на Европейската централна банка Даниеле Нои в интервю за Латвийската информационна агенция. Според нея обаче банките сега са по-подготвени да се справят с подобни сътресения, отколкото са били преди десетилетие. На фона на рекордно ниските лихви цените на недвижимите имоти неимоверно са се покачили и то в няколко „горещи\" локации. Експерти предупреждават, че облекчената валутна политика крие рискове от изкуствено надуване на балона на имотния пазар, което може да доведе до неговото спукване и потенциална криза. „Какво би могло да доведе до следващата криза? Не знам точно, но подозирам, че това може да е пазарът на недвижими имоти\", твърди Нои в интервюто. „Знаем със сигурност, че ще има нова криза. Но не знаем кога и защо ще възникне тя.\" Въпреки че като цяло капитализацията на банките е по-добра, ликвидността е голяма и парите са „евтини\", експертът предупреди, че някои банки не са успели да си подсигурят допълнителни гаранции да наберат допълнителна ликвидност на пазара, когато са под натиск. „Това, което все още липсва е Европейска застраховка на депозитите\", посочва Нои. „Знам, че някои държави от Северна и Източна Европа искат да видят по-решително намаляване на рисковете в банките от еврозоната преди да бъдат предприети каквито и да било по-нататъшни действия. Лично аз мисля, че рисковете вече значително бяха намалени. Затова сега е време да продължим напред\", добавя тя. По отношение на прибалтийските държави Нои предупреди, че повишаването на цената на търговските имоти представлява риск, както и използването на променливи лихвени проценти, тъй като няма гаранции, че заплатите и печалбите ще растат паралелно с лихвите. Всичко това представлява и по-голям риск за северните държави, тъй като скандинавските банки притежават голяма част от прибалтийските финансови институции, допълва Нои.  ", "date": "2018.09.08", "title": "ЕЦБ: Пазарът на имоти може да предизвика следващата криза в Европа"}
{"url": "http://www.cross.bg/putya-dvizhenie-dvizhenieto-1583356.html", "text": "/КРОСС/ 37-годишен водач загина в пътен инцидент на пътя Бяла-Попово, близо до къмпинг „Водица\".Сигнал за катастрофата е получен малко преди 6.30 часа в събота. 37-годишен мъж от Варна се движел с фирмен автомобил „Фолксваген Голф\" с несъобразена скорост от Попово към  Бяла. На прав участък навлязъл в лентата за насрещно движение, където се е блъснал челно в товарен автомобил „ДАФ\" с търговищка регистрация с прикачено полуремарке. В резултат на удара водачът на колата е загинал на място.Зад волана на товарната машина бил 58-годишен водач от село Старчище, община Антоново. И двамата шофьори са правоспособни.До приключване на огледа на местопроизшествието движението на МПС в участъка се е осъществявало в едната лента за движение и е регулирано от служители на РУ-Попово. След извличането на двете МПС от пътя и почистване на пътното платно движението отново е възстановено. ", "date": "2018.09.08", "title": "Шофьор загина в катастрофа между кола и камион в Поповско "}
{"url": "http://www.cross.bg/ganchovetz-rakiya-vecher-1583355.html", "text": "/КРОСС/ Най-пивката ракия ще избират тази вечер в дряновското село Ганчовец, където за 11-и път местните жители и гости от цялата страна се събират за празника на домашния еликсир.50 производители участват в конкурса за ракия-магия тази вечер. По вкус, аромат и градуси жури оценява и избира най-добрия майстор на ракия, който освен престижа, получава за награда и 50-литрово буре.Традиционно по време на фестивала, съпроводен с много смях и наздравици, гостите търсят бутилка сливова, скрита някъде в селото.За да има мезе за ракията, се провежда и кулинарна надпревара, в която обичайно се включват както местните, така и чужденците, заселили се в Ганчовец.Празникът събира почитатели на рок и блус музиката. Освен концертите, програмата включва творчески ателиета за децата и филмови прожекции. ", "date": "2018.09.08", "title": "Любители на рока и ракията се събират в дряновското село Ганчовец"}
{"url": "http://www.cross.bg/idlib-tyrtziya-okonchatelno-1583351.html", "text": "/КРОСС/ Руският президент Владимир Путин отхвърли окончателно искането на Турция за примирие в Идлиб. Експертите смятат, че с това се изчерпват всички варианти да се избегне мащабна офанзива срещу сирийската провинция.Според агенция Ройтерс турският президент Реджеп Ердоган е направил последен опит да се договори с руснаците. Турция не иска сирийската армия и руската авиация да атакуват последната провинция, която не е под управлението на Башар Асад. Според Анкара офанзивата ще накара много от 3-те милиона цивилни в Идлиб да бягат, като единственият им вариант е Турция. Но Русия и Иран са непреклонни, че съпротивата трябва да бъде окончателно разбита.Най-мощната бойна фракция в Идлиб е терористична организация, свързана с „Ал Кайда\". ", "date": "2018.09.08", "title": "Путин отхвърли окончателно искането за примирие в Идлиб"}
{"url": "http://www.cross.bg/mirchev-ikonomika-levitzata-1583358.html", "text": "/КРОСС/ \"Визия за България\" е надпартиен, отворен документ, който има за цел да представи конкретни решения по стратегическите за страната ни въпроси - икономика и доходи, регионално развитие, здравеопазване и образование\" - това каза на срещата си със социалистите от община Дулово народният представител Стоян Мирчев.БСП предлага \"икономическа държава\", а не \"бездържавна икономика\" - допълни Мирчев, като уточни, че една от промените, предлагани от левицата, е намаляване на ДДС за основни храни и лекарства.Народният представител от Силистра се включи и в отбелязването на 73-годишнината от 9-ти септември.Тази вечер Мирчев ще посети община Ситово, където ще разговаря с местния актив на левицата. ", "date": "2018.09.08", "title": "Стоян Мирчев: “Визия за България” предлага конкретни решения по стратегически за страната въпроси"}
{"url": "http://www.cross.bg/godina-ychenitzite-ychebni-1583359.html", "text": "/КРОСС/ 25 млн. лв. са предвидени за финансиране на дейности по интереси на учениците от догодина, каза в Русе министърът на образованието Красимир Вълчев. В дунавския град той откри модернизирана детска градина и разговаря с училищни директори и кметове за обновяването на материалната база и организацията на работата през новата учебна година.Ремонтите на училищни сгради няма да попречат на началото на учебната година, каза в Русе министърът на образованието Красимир Вълчев. След Кърджали, където се обновяват едновременно учебните заведения, в които учат 60 процента от учениците, разпределение на деца се налага и в Русе. Мащабен ремонт тече в гимназия „Христо Ботев\", където учат над 1000 ученици и те ще започнат новата година в други учебни сгради.Приемът в математическите гимназии няма да бъде намаляван през следващите учебни години, коментира министър Вълчев.Над 1000 учебни заведения ще започнат годината с електронни дневници. Обмисля се още от догодина такива да има във всички училища. Наред с това ще се финансират дейности по интереси на учениците. ", "date": "2018.09.08", "title": "Училищните ремонти няма да попречат на началото на учебната година"}
{"url": "http://www.cross.bg/alibaba-sveta-dzhak-1583357.html", "text": "/КРОСС/ Съоснователят и изпълнителен директор на китайския гигант за търговия онлайн \"Алибаба\" Джак Ма обяви, че се пенсионира от понеделник, когато навършва 54 години, предадоха Франс прес и Асошиейтед прес.\"Алибаба\" е най-голямата компания за търговия онлайн в света.В интервю за в. \"Ню Йорк таймс\" Ма заявява, че ще напусне поста изпълнителен директор, за да се занимава с филантропска дейност в областта на образованието. Той ще продължи да съветва компанията като член на съвета на директорите.Ма стартира \"Алибаба\" през 1999 г. в апартамента си в китайския град Ханджоу и сега е един от най-богатите хора в света. Пазарната стойност на компанията е около 421 милиарда долара, а по последни изчисления на сп. \"Форбс\" Джак Ма има лично състояние в размер на 36,5 милиарда долара, което го поставя на 21-о място в света. ", "date": "2018.09.08", "title": "Шефът на \"Алибаба\" Джак Ма се пенсионира"}
{"url": "http://www.cross.bg/rysiya-tyrtziya-liga-1583333.html", "text": "/КРОСС/ Русия победи Турция с 2:1 като гост в мач от втора дивизия на новия турнира на УЕФА - Лига на нациите. Двата тима изиграха интересен мач в Трабзон, в който имаше доста голови ситуации.Турция и Русия си размениха по едно полувреме, но играчите на Сборная бяха по-ефективните и постигнаха победа в официален мач далеч от дома за първи път от 3 години. През първата част гостите от Русия бяха по-добрият тим на терена. Те започнаха доста активно и в 13-та минута вече водеха в резултата.Марио Фернандес центрира отдясно, топката премина през куп от играчи и се озова в Денис Черишев, който с мощен удар откри. Атаките в бяло продължиха, но противно на логиката турците изравниха в края на полувремето. Топката бе центрирана в наказателното поле на Русия, но след изчистването попадна на волето на Сердар Азис, който реализира за 1:1. Втората част започна ударно за Сборная. В 49-та минута Артьом Дзюба бе изпуснат от турската отбрана и останал очи в очи с вратаря отново даде преднина на Русия.От този момент до края, мачът се играеше изцяло в половината на гостите, но гол като по чудо не падна.Турските нападатели направиха доста сериозни пропуски, а в даденото от съдията продължение вратарят Андрей Луньов направи две невероятни спасявания.По този начин Русия тръгна с важна победа в турнира, в който освен Турция, компания им прави тимът на Швеция.Останалите резултати от Лига на нациите:Италия - Полша 1:1Албания - Израел 1:0Литва - Сърбия 0:1Румъния - Черна гора 0:0Фарьорски острови - Малта 3:1Азербайджан - Косово 0:0  ", "date": "2018.09.08", "title": "Русия победи Турция в мач от Лига на нациите"}
{"url": "http://www.cross.bg/vodi-riba-kislorod-1583334.html", "text": "/КРОСС/ Един ден, преди повече от  десетилетие, Ерик Принс изучава следите на една маркирана риба, когато забеляза нещо странно. Синият марлин от югоизточната част на САЩ се потапя на половин миля дълбочина.Екземпляри от същия вид в Коста Рика и Гватемала остават близо до повърхността, като рядко слизат на няколкостотин фута дълбочина.Принс е експерт по морски видове и бивш учен от NOAA, вече пенсиониран. Изучавал е синия марлин от Кот д'Ивоар и Гана, Ямайка и Бразилия и никога не е виждал нещо подобно. Защо този екземпляр се е превърнал в \"екстремен дълбоководолаз\"?Оказва се, че морските обитатели, с които се храни този вид, се опитват да избегнат задушаване. Следвайки храната си, марлинът край Гватемала и Коста Рика, се държи необичайно, като избягва дълбокия, гигантски и разширяващ се поток от вода, съдържащ твърде малко кислород.Откритието е сред първите примери за многобройните начини, по които морският живот вече се променя в отговор на новата реалност, на която досега не е отделяно нужното внимание: морските води, дори далеч в открито море, губят кислород благодарение на промените в климата.За някои морски същества ниските кислородни води могат да увредят възпроизводството, да съкратят живота и да променят поведението.Дори кратката експозиция може да промени имунната им система и да увеличи заболяваемостта им.Ниско кислородните води могат дори да засегнат бъдещите поколения, като променят генното изразяване в рибите и другите морски същества.Промяната вече принуждава всичко - от риба тон и акули, до херинга, сенчестата риба, скумрия, тихоокеанска треска и риба меч да излизат на все по-малки групи в богати на кислород води близо до повърхността. Концентрирането на всички тези същества ги прави по-лесна плячка на костенурки, птици и други повърхностни хищници - включително риболовни флоти.  ", "date": "2018.09.08", "title": " Климатичните промени убиват океанските екосистеми"}
{"url": "http://www.cross.bg/ovcha-chasa-nikolov-1583336.html", "text": "/КРОСС/ Пълната безотговорност на районната администрация и на институциите доведе до инцидента в \"Овча купел-1\". Това заяви общинският съветник от БСП Николай Николов. В продължение на 12 часа - от 9,00 до 21,00 часа - той беше с гражданите край срутилата се стена на изкоп на строителен обект и проследи действията на органите. Както е известно, в петък сутринта свлачище в изкопа на строителен обект на ул. \"Братя Бартел\" в столичния квартал \"Овча купел-1\" погълна част от улица и автомобил.\"Този инцидент си има предистория. В последния месец бяха организирани два протеста на граждани от квартала срещу презастрояването и конкретно срещу работата по обекта, на който се случи вчерашният инцидент, каза Николай Николов. - На тези протести хората говореха за очевидни нарушения около въпросния строеж - като се започне от това, че теренът е бил отреден за изграждане на детска градина, до отстоянието от съседния блок 412. От стената на този блок до изкопа разстоянието е само 7 метра - едно от големите нарушения на строителните наредби. След срутването, това разстояние вече е около 5 метра. На тези протести гражданите показваха жалби, оплаквания и всякакви сигнали, които са подавали до различни институции с молби да бъдат направени проверки на обекта. Никой не им обръщаше внимание. Дори районният кмет и администрацията в \"Овча купел\" не проявиха никакъв интерес. На протестите нито веднъж не дойде техен представител, нито представител на Столична община. Никой! На празника на район \"Овча купел\" на 6-и септември, четвъртък, вечерта (около 12 часа преди срутването в обекта) с четирима представители на Инициативния комитет, който организираше протестите, отидохме при кмета Христина Семерджиева, за да се опитаме да говорим за тези проблеми. Тогава тя категорично и с усмивка заяви, че инвеститорът има всички разрешителни, че всичко е законно и според правилата, че отстоянията са спазени, че е имало обществено обсъждане и че тя си е свършила нейната работа. Около 12 часа по-късно се случи срутването. Около 20 часа по-късно ДНСК спря строежа с обяснението, че изпълнителят на обекта е допуснал \"съществено отклонение от одобрените строителни книжа\".Според Николай Николов инцидентът със срутването на строителния обект в \"Овча купел\" е поредният пример за прехвърляне на топката между институциите и размиване на отговорността. \"Не трябва ли районният архитект да изпрати инженер и геодезист, които да упражнят контрол и да проверят дали са спазени всички условия по документите, попита общинският съветник. - Защо в продължение на 7 часа нито една институция не дойде на мястото на инцидента, за да информира притеснените граждани и да им каже дали има опасност за живеещите в блок 412? Защо, когато благоволиха да се появят, служителите на институциите се държаха арогантно и дори се опитаха да избягат от гражданите, без да им обяснят какво се случва? А на всичкото отгоре представители на фирмата-инвеститор се усъмниха, че гражданите сами са срутили обекта и са бутнали автомобила в него! Истината е, че този инцидент в \"Овча купел\" е поредният в резултат на безотговорността и липсата на контрол от страна на администрацията. Добре, че по щастливо стечение на обстоятелствата този път няма пострадали хора и жертви!\". ", "date": "2018.09.08", "title": "Николай Николов, съветник от БСП: Безотговорност на институциите доведе до инцидента в \"Овча купел-1\""}
{"url": "http://www.cross.bg/zabolyavaniya-protein-bolnitzata-1583337.html", "text": "/КРОСС/ Продукти с високи съдържание на ненаситени мазнини могат да предпазят здравето от сърдечно-съдови заболявания. До този извод достигнаха специалисти от Изследователския център по биотехнологии към болницата „Св. Архангел Михаил\" в Торонто. Тяхното изследване е публикувано в списанието Nature Communications.Един от тези продукти е зехтинът. След неговата употреба в организма се повишава концентрацията на плазмения протеин в кръвта - аполипротеин A-IV (ApoA-IV). Високото съдържание на това вещество е свързано с намаляване на риска от сърдечни заболявания.Резултатите дават основание на медиците да твърдят, че плазмения протеин потиска активността на тромбоцитите. Освен това, тестовете доказали, че аполипротеин A-IV има свой „биологичен часовник\" - проявява най-голяма активност пред нощта и „почива\" сутрин, пишат в изводите си учените.„Майката-природа иска да сме се добре наспали. Така, че ние сме защитени от този протеин, когато спим и сме най-уязвими на сърдечни заболявания на сутринта, когато се събудим\", смята водещият автор на изследването - д-р Хеу Ни, който е директор на Центъра по хематология, онкологични и автоимунни заболявания в болницата. ", "date": "2018.09.08", "title": "Зехтинът предпазва от сърдечно-съдови заболявания"}
{"url": "http://www.cross.bg/facebook-potrebitelite-potrebiteli-1583338.html", "text": "/КРОСС/ Все повече потребители започват да намаляват осезаемо и съзнателно времето, което прекарват в социалната мрежа. Проучване на Pew Research Center посочва, че 42% от американските потребители са си взели почивка от сайта през последната година, а 74% са предприели някакви мерки за намаляване на времето, което прекарват в него.Общо 54% са ограничили настройките за достъп до профилите им, а 26% дори са изтрили мобилното приложение на Facebook от телефона си. Проучването е направено в края на май и началото на юни т.г. Неговата цел е да провери настроенията на потребителите след поредицата от скандали около компанията и личните данни.Намаляването на интереса на потребителите към Facebook обаче не е свързано чак толкова със скандалите. Социалната мрежа затвърждава и ускорява тенденцията, че не може да задържи интереса на по-младите потребители. Средно 44% от потребителите на възраст между 18 г. и 29 г. са изтрили мобилното приложение, което е над двойно и тройно повече спрямо следващите възрастови групи.Към неспособността на Facebook да задържи интереса се прибавят и скандалите. Те може да нямат основна роля, но са капката, която прелива чашата и мотивира потребителите да се откажат от социалната мрежа или най-малкото да ограничат значително нейната употреба.Facebook се опитва да контрира тази тенденция с активно участие в дебатите за защита на личните данни и борбата срещу фалшивите новини. В повечето случаи обаче това води до още публични критики към компанията, както се случи по-рано тази седмица по време на изслушването на оперативния ѝ директор Шерил Сандбърг в американския Конгрес.Освен това Facebook разчита и на нови функции и услуги. Компанията работи по услуга за онлайн запознанства, която ще е хем част от Facebook, хем отделна от личния профил. Освен това залага повече и на онлайн видеото и се стреми да бъде по-голям конкурент на YouTube. За сега обаче тези функции и услуги се реализират твърде бавно, за да могат да имат някаква роля в задържането на интереса на потребителите. ", "date": "2018.09.08", "title": "Все повече потребители си вземат \"почивка\" от Facebook"}
{"url": "http://www.cross.bg/stridi-ribari-frenski-1583339.html", "text": "/КРОСС/ Великобритания и Франция не успяха да се споразумеят по спора за лова на стриди в Ламанша. По-рано се стигна до така наречената „война за стриди\", след като френски рибари прогониха британци, ловуващи близо до бреговете на Нормандия, като ги замеряха с камъни и димни бомби.Проблемът идва от факта, че докато, според съществуващия закон, британските рибари имат право да ловуват през цялата година, то за френските има времеви ограничения. В края на миналия месец френски рибари насилствено изтласкаха свои британски колеги близо до френския бряг под претекст, че „безогледно изчерпват\" запасите от стриди в момент, когато те не могат да ловуват.По-рано тази семица на среща в Лондон двете страни постигнаха принципно споразумение за решаване на кризата, но късно снощи в Париж не успяха да го финализират. Очаква се двете страни да седнат отново на масата за преговори във вторник. ", "date": "2018.09.08", "title": "Великобритания и Франция не се споразумяха за лова на стриди в Ламанша"}
{"url": "http://www.cross.bg/tyrist-aresta-slunchev-1583341.html", "text": "/КРОСС/ Съдът в Несебър реши да остави за постоянно в ареста 27-годишния английски турист Дани Джеймс, който буйства в хотел в Слънчев бряг и наби друг турист с увреждания.Мотивите на съда бяха, че той е проявил упоритост при извършване на престъплението, а майка му е признала, че двамата много работят в Англия и идват на почивка в България,за да разпускат с алкохол.Според държавното обвинение младежът трябва да остане в ареста, защото може да се укрие, след като почивката му вече е свършила.Пред съда той е заявил, че искрено съжалява и не е агресивен човек. Обяснил е, че е изпил няколко питиета и не помни какво се е случило. Поискал е да бъде освободен под парична гаранция от 10 000 лева.Майката на подсъдимия британец, която е станала свидетел на инцидента, е напуснала страната ни. В съдебната зала присъстваха бабата и дядото на младежа.\"Нищо не знаем. Бяхме на почивка в Слънчев бряг и не сме го виждали от Англия. Разбрахме, че е задържан. За какво, не знаем\", посочи дядото на момчето, а според баба му той е прекрасен човек.Снимка: btvnovinite.bg ", "date": "2018.09.08", "title": "Съдът остави в ареста британския турист, буйствал в Слънчев бряг"}
{"url": "http://www.cross.bg/modata-kozha-london-1583360.html", "text": "/КРОСС/ Седмицата на модата в Лондон в средата на септември ще премине без дрехи от кожа. Британският моден съвет обяви, че нито един от дизайнерите, които ще се включат в събитието, не е заявил свой модел, направен от животинска кожа. Това ще е първата седмица на модата от такъв мащаб, в която няма да се използват дрехи от кожа.До решението на дизайнерите се е стигнало след все по-масовите протести на защитници на правата на животните. През 2016 г. около 30 души се обявиха против дрехите от кожи преди началото на събитието. Миналата година 250 души протестираха, а за 14 септември, когато започва тазгодишното издание на Седмицата на модата в Лондон, се очакваше голямо недоволство, в което да се включат хиляда души.Според изпълнителния директор на Британския моден съвет Каролин Руш това решение на дизайнерите \"подчертава тенденцията от последните няколко години, като все повече марки залагат на алтернативни на кожата материали\".Във Великобритания има забрана за отглеждане на животни с цел използването на кожите им. Тя влезе в сила през 2003 г. Вносът на кожи обаче е легален. ", "date": "2018.09.08", "title": "Седмицата на модата в Лондон ще премине без дрехи от кожа"}
{"url": "http://www.cross.bg/suobshtiha-razgrad-putya-1583343.html", "text": "/КРОСС/ Един човек е в кома, а други трима са с различни фрактури и наранявания след катастрофата на пътя Разград-Попово днес, съобщиха от разградската болница., което затвори пътя от Разград за Благоево, стана малко след 10 ч тази сутрин. Микробус \"Форд Транзит\" със силистренска регистрация и разградски ТИР са се ударили челно на един от завоите към местността \"Пчелина\", съобщиха от ОД на МВР.В буса, шофиран от 57-годишния П.Ш., пътували 17 души - пенсионери от силистренското село Срацимир, които отивали на събор в поповското село Садина.При сблъсъка бусът се е преобърнал в крайпътното дере. Всичките 18 души (с водача) са откарани в Многопрофилната болница за активно лечение в Разград.Водачът на тира, 48-годишният П.С. от Разград, ще бъде задържан, съобщиха от ОД на МВР. Продължава огледът на местопроизшествието. ", "date": "2018.09.08", "title": " Един човек е в кома, а други трима са с фрактури след удара между ТИР и микробус "}
{"url": "http://www.cross.bg/tyrtziya-katastrofata-avtobys-1583347.html", "text": "/КРОСС/ Най-малко шестима души са загинали, а други 39 са ранени в катастрофа на автобус по пътя Аксарай-Анкара в Турция, съобщи телевизия Ен ти ви, цитирана от ТАСС.Според данните на местни медии пътническият автобус се е преобърнал в канавка край град Ортакьой.В района на катастрофата са изпратени медицински и пожарни бригади. Спасителната операция продължава.Засега не е ясна причината на катастрофата. Води се разследване.Няма данни за пострадали българи при катастрофата в Турция по път Аксарай - Анкара. Това съобщиха от Министерство на външните работи.От ведомството уточниха, че са установили контакт с българското посолство в Анкара и към този момент няма данни за пострадали български граждани. ", "date": "2018.09.08", "title": "Шестима загинаха при автобусна катастрофа в Турция, няма българи"}
{"url": "http://www.cross.bg/dvizhenie-povishavane-obshtina-1583363.html", "text": "/КРОСС/ Участъкът от път II-16 Своге - София е с подменен износващ асфалтов пласт и с шумяща маркировка за повишаване безопасността на движение, съобщиха от АПИ. Обновена е  отсечката от водостока, преди пътния инцидент, до моста над река Лесковдолска.През следващате седмица започва одит по пътната безопасност и преглед на цялостното състояние на близо 82-километров участък на второкласния път през Искърското дефиле от лицензирани външни одитори по пътна безопасност. Въз основа на техните заключения ще бъдат взети решения какви допълнителни ремонтни дейности трябва да бъдат предприети и мероприятия, свързани с повишаване безопасността на движение, включително и с поставянето на допълнителни ограничителни системи и пътни знаци. Според Правилника за прилагане на Закона за пътищата - чл. 48, т. 1, „б\", в урбанизираните територии за населените места до 100 000 души, каквато е и община Своге, Агенция „Пътна инфраструктура\" отговаря за поддържането на платното за движение - т. е. от бордюр до бордюр. Отговорност на конкретната община са тротоарите, подземните съоръжения, велосипедните алеи, паркингите, пешеходните подлези, осветлението и крайпътното озеленяване извън платното за движение на републиканските пътища в границите на населените места.", "date": "2018.09.08", "title": "Пътят Своге-София вече е с нов асфалт и маркировка"}
{"url": "http://www.cross.bg/prestupleniya-danuchni-grypa-1583362.html", "text": "/КРОСС/ Специализираният наказателен съд остави за постоянно в ареста собственика на \"Винпром Карнобат\" Миню Стайков, Иван Димитров и Белун Хазърбасанов. Те бяха задържани преди дни и обвинени за участие в престъпна група за производство и разпространение на акцизни стоки без бандерол, данъчни престъпления и пране на пари. Определението на съда може да се обжалва.Според съдията по делото може да се направи обосновано предположение за участието на Стайков в престъпната група. Също така имало доказателства, че той е създал условия и организация за извършване на данъчни престъпления, чрез регистриране на голям брой търговски дружества на свързани с него лица, които той реално контролира.От документите по делото съдът установи още, че може да се направи обосновано предположение за съпричастност на обвиняемия Хазърбасанов към престъпната група. Той също контролирал търговски дружества, регистрирани на негово име и други лица, които евентуално са създадени с цел извършване на данъчни престъпления.Обосновано предположение за участие в организирането на дейността по производството на цигари без бандерол има за Иван Димитров, според съдебния състав. За данъчни престъпления обаче нямало данни.Опасност за укриване няма за никого от обвиняемите, каза още съдът. Като допълни обаче, че има опасност те да извършат нови престъпления.", "date": "2018.09.08", "title": "Босът на \"Винпром Карнобат\" Миню Стайков остава в ареста за постоянно"}
{"url": "http://www.cross.bg/makedoniya-merkel-septemvri-1583364.html", "text": "/КРОСС/ Министър-председателят на Македония Зоран Заев проведе днес съвместна пресконференция с германския канцлер Ангела Меркел, предава ТАСС, цитирана от \"Фокус\".\"За мен е чест днес, на 8 септември, 27 години след обявяването на независимостта на Македония, да ви приема като гост в нашата страна. Предстои референдум за бъдещето на Македония. Посещението на Меркел е силен стимул за успеха на референдума, подкрепата на договора с Гърция и гаранцията за присъединяване към ЕС и НАТО\", заяви Заев.Министър-председателят подчерта, че Македония високо цени подкрепата на Германия, но завършването на процеса на евроатлантическа интеграция изисква пълното осъществяване на реформите в страната.\"Нашата задача е да покажем резултати и да проведем успешен референдум\", допълни той.На свой ред германският канцлер поздрави македонските граждани за Деня на независимостта и призова за размисъл за тяхното бъдеще.\"Искаме да има по-близки отношения между двете страни, федералното правителство и аз сме в полза на задълбочаването на нашите връзки. Референдумът отваря вратата за присъединяване на страната ви към ЕС и НАТО\", заяви тя.\"Разговаряхме за възможността да отворим врати за евроатлантическото семейство за Македония. Това отнема много работа, но предпоставката е да има успешен референдум. Не искам да се намесвам във вашето решение, но това е историческа възможност. На 30 септември, не останете вкъщи в този исторически ден, използвайте своя шанс. 30 септември е ден от решаващо значение за вашето бъдеще\", добави Меркел. ", "date": "2018.09.08", "title": "Заев: Посещението на Меркел гарантира присъединяването на Македония към ЕС и НАТО"}
{"url": "http://www.cross.bg/matvienko-chen-yn-ryskiya-1583361.html", "text": "/КРОСС/ Севернокорейският лидер Ким Чен-ун е потвърдил, че е готов да посети Русия. Това каза след среща с него в Пхенян председателката на руския Съвет на федерацията Валентина Матвиенко, съобщи РИА Новости. По време на продължилата повече от час среща Матвиенко е предала на Ким Чен-ун послание от руския президент Владимир Путин, но не разкри подробности.По думите на Матвиенко Ким иска обединение между двете Кореи, предаде ТАСС.", "date": "2018.09.08", "title": "Ким Чен-ун потвърди, че е готов да посети Русия"}
{"url": "http://www.cross.bg/nadal-potro-vtoriya-1583324.html", "text": "/КРОСС/ Рафаел Надал няма да играе на финала на Откритото първенство на САЩ - последния турнир от Големия шлем за сезона. Световният номер 1 получи контузия в полуфинала си срещу Хуан Мартин дел Потро и бе принуден да се откаже след втория сет. По този начин испанецът няма да може да защитава титлата, която спечели миналата година от турнира.За аржентинеца пък това е едва втори финал на Откритото първенство на САЩ. През 2009 г. той стана шампион в надпреварата и от тогава не е бил толкова близо до трофея.Иначе мачът започна равностойно. Дел Потро реализира пробив още в началото, но Надал веднага реагира и изравни. Следващият пробив за аржентинецът дойде за 5:4 в негова полза. Световният номер 1 отново изравни и така се стигна до тайбрек. В него Дел Потро поведе бързо и логично спечели със 7:3.Във втория сет отново аржентинецът бе водещ при пробивите. Той направи два, а контузията на Надал започна да се обажда, въпреки прекъсването за медицинска помощ, което поиска в началото на частта. Дел Потро в крайна сметка поведе с 2:0 сета след като взе и втората част (6:3). ", "date": "2018.09.08", "title": "Контузия провали защитата на Надал"}
{"url": "http://www.cross.bg/nyama-karayancheva-tzveta-1583325.html", "text": "/КРОСС/ Оставките на тримата министри, подали оставки след трагедията край Своге няма да решат проблемите, но са морален акт на поемане на политическа отговорност. Това мнение изрази в интервю за предаването „Събуди се\" по Нова телевизия председателят на Народното събрание Цвета Караянчева. По думите й, като цяло, парламентарната група на ГЕРБ не е съгласна с оттеглянето на министрите на регионалното развитие, транспорта и вътрешните работи, но всичко зависи от решенията на Коалиционния съвет, който предстои. „На парламентарния контрол в петък, министър Нанков отговори на 16 въпроса и дори депутатите от опозицията му ръкопляскаха, защото е изключително компетентен\", коментира Караянчева. Тя коментира и напрежението в управляващата коалиция, като изрази надежда, че партньорите ще спрат да си комуникират чрез медиите и е на мнение, че ГЕРБ ще издържи цял мандат. „Мисля, че - да. Това, което сме си поставили като задача, никак не е малко, не е лесно. Разбира се, сигурно няма да успеем да изпълним всичко. Но мисля, че за един 4-годишен мандат и образование, и здравеопазване и социални дейности, това  което сме заложили в програмата, ще го изпълним, ако не на 100 процента, поне на 90, надявам се\", каза още председателят на Народното събрание Цвета Караянчева. Според нея, има стабилност в държавата и предсрочни избори няма да има.", "date": "2018.09.08", "title": "Цвета Караянчева: Оставките на тримата министри няма да решат проблемите"}
{"url": "http://www.cross.bg/siriiiskata-konashenkov-zapoved-1583353.html", "text": "/КРОСС/За тази вечер е насрочена инсценировка на химическа атака в Сирия. Предвижда се тя да започне след специална заповед, дадена от \"задгранични приятели на сирийската революция\". Това заяви днес говорителят на руското министерство на отбраната Игор Конашенков, цитиран от ТАСС.По данни на министерството подробностите са договорени вчера в команден пункт на терористите, разположен в Идлиб. Там са разговаряли водачите на групировките Хаят Тахрир аш Шам (наричала се до миналата година Джебхат ан Нусра) и Хизб ат Туркестан ал Ислами.В срещата са участвали и местни координатори на сирийската гражданска защита, известна като \"Белите каски\".По думите на Конашенков, на тази среща са били окончателно съгласувани и одобрени сценарии за провеждане и заснемане на режисирани \"инциденти\", имитиращи употреба на отровни вещества от сирийски правителствени войски срещу мирното население в селищата Джиср аш Шугур, Серакаб, Тафтаназ и Сармим.До вечерта на 8 септември всички участници в замислените провокации трябва да са в пълна готовност, добави говорителят на руското министерство.\"Специална заповед от някакви \"задгранични приятели на сирийската революция\", трябва да стане \"сигнал за терористите да започнат практическата фаза от провокацията в провинция Идлиб\", каза той.\"Руското военно ведомство продължава внимателно да следи обстановката в Сирийската арабска република и действията на групировките от въоръжени сили на различни страни в близкоизточния регион\", допълни Игор Конашенков. ", "date": "2018.09.08", "title": "Русия очаква инсценировка на химическа атака в Сирия"}
{"url": "http://www.cross.bg/bogoroditza-sveta-haskovo-1583326.html", "text": "/КРОСС/ Хасково днес отбелязва своя ден на църковния празник Рождество на Светата Богородица. Градът стана известен в света с изградената най-висока статуя на Света Богородица, която влезе в книгата на рекордите \"Гинес\" през 2004 година с  внушителните си размери - височина 32,8 м., дължина на статуята 15 м. и тегло 80 тона.Отдаването на почит на Света Богородица е засвидетелствано още през възраждането, когато в 1837 г. е изградена с общи средства и труд на хората първата църква, която носи името ѝ.Църквата \"Света Богородица\" е станала люлка на първото училище и на първото читалище в града. По традиция празникът започва с тържествена литургия в църквата. После литийното шествие ще се отправи към Драматичния театър \"Иван Димов\", където ще има церемония по удостояването на почетни граждани на Хасково.През целия ден следва парад на ретро автомобили, състезание по тенис на корт, откриване на нови музейни експозиции, изложби, детски театър, концерти на известни хасковски музиканти и певци и представление на Старозагорската опера.Тържествата ще завършат със \"100-те каба гайди\" и Валя Балканска. ", "date": "2018.09.08", "title": "В Хасково отбелязват празника на града"}
{"url": "http://www.cross.bg/basra-zaradi-gasemi-1583328.html", "text": "/КРОСС/ Иракското правителство обяви извънредно положение в обхванатата от протести южна провинция Басра. Това съобщи телевизия \"Ал Хадас\", цитирана от ТАСС. Три ракети \"Катюша\" са изстреляни по летището в иракския град Басра, предаде Асошиейтед прес. Не се съобщава за жертви.Вчера оперативният щаб в Басра въведе комендантски час, след като демонстранти подпалиха държавни учреждения и консулството на Иран.\"Очакваме незабавния арест и наказание за нападателите\", заяви говорителят на иранското външно министерство Бахрам Гасеми и допълни, че иракското правителство е отговорно за сигурността на дипломатическите мисии. Според Гасеми нападението е било планирано с цел да се подкопаят приятелските отношения между двете съседни държави.От комитета на протестното движение \"Народен гняв\" съобщиха, че демонстрантите са готови да прекратят временно протестите и, че нямат общо с вандалските прояви. През последните дни в Басра се стигна до ескалация на напрежението заради недостиг на питейна вода, масови отравяния от пиене на солена вода и прекъсвания на електроподаването.При протестите, които започнаха в понеделник, бяха убити 11 души, а десетки бяха ранени.Днес иракският парламент ще се събере на специално заседание заради ситуацията в Басра и с цел решаване на хуманитарната криза. ", "date": "2018.09.08", "title": "Три ракети \"Катюша\" са изстреляни по летището в иракския град Басра"}
{"url": "http://www.cross.bg/selo-razgrad-iiotova-1583348.html", "text": "/КРОСС/ Вицепрезидентът Илияна Йотова посети разградската болница, за да се информира лично за състоянието на пострадалите при катастрофата между ТИР и микробус. Тя е патрон на Осмия капански събор в село Садина и след като научила за пътния инцидент с 18 души от село Срацимир, веднага тръгнала към Разград.Илияна Йотова, заедно с окръжния прокурор Тихомир Тодоров, е разговаряла с пострадалите и с лекарите, след което отпътува от Разград.Най-тежко е състоянието на 81-годишния дядо Еньо от Срацимир, който е в кома, със съчетани травми и опасност за живота. Останалите пострадали са контактни, с различни фрактури и наранявания, съобщи окръжният прокурор на излизане от болницата. По неговите думи Йотова е предложила да окаже помощ и е попитала има ли нужда от кръводаряване, но лекарите са заявили, че разполагат с всичко необходимо.Водачът на тира - 48-годишният П.С. от Разград, е задържан, тъй като е карал с несъобразена с пътните условия скорост, уточни Тодоров, цитиран от БТА.Тежката катастрофа, която затвори пътя от Разград за Попово, стана малко след 10 ч. днес. Микробус \"Форд Транзит\" със силистренска регистрация и разградски тир се удариха челно на един от завоите към местността \"Пчелина\". В буса, шофиран от 57-годишния П.Ш., пътували 17 души - пенсионери от силистренското село Срацимир, които отивали на събор в поповското село Садина. При сблъсъка бусът се преобърнал в крайпътното дере. Всичките 17 пътници и водача на буса бяха откарани в Многопрофилната болница за активно лечение в Разград. ", "date": "2018.09.08", "title": "Вицепрезидентът отиде при ранените от буса, шофьорът на ТИР-а е задържан"}
{"url": "http://www.cross.bg/ychiteli-godina-profesiyata-1583322.html", "text": "/КРОСС/ Недостигът на преподаватели по някои специалности се компенсира с пенсионери, с неправоспособни учители или в образованието влизат учители, които остават такива за година или даже за по-малко. Това се казва в позиция на Синдиката \"Образование\" към КТ \"Подкрепа\".От там отбелязват, че през 2018 г. ще се пенсионират над 4000 учители, а желанието на младите по възраст учители не се е променило спрямо миналата година и е рамките на 1 процент от общия брой на учителите.От синдиката отбелязват положителното усилие на правителството и на МОН, в лицето на министър Красимир Вълчев, за увеличение на учителските заплати, но посочват, че \"дори и при 2000 лева учителска заплата, това няма да доведе до привличане на най-добрите учители и да ги задържи в образователните институции, ако не се преодолеят косвените причини за отблъскване от професията\". Без промяна на комуникациите с родителите, с обществените институции, без помощта на правителството в борбата с глобалните проблеми, професията на учителя няма да се възроди, е мнението на синдиката.", "date": "2018.09.08", "title": "4000 учители се пенсионират през тази година "}
{"url": "http://www.cross.bg/rysiya-koprinka-bulgariya-1583329.html", "text": "/КРОСС/ Около 15 хиляди души се събраха и тази година край стената на язовир \"Копринка\" за 15-я пореден път традиционен събор на приятелите на Русия в България. Тази година той е посветен на 140-ата годишнина от края на Руско-турската освободителна война (1877-1878) и ще премине под наслов \"Европа е по-силна с Русия\", съобщи за агенция КРОСС председателя на сдружението у нас Николай Малинов. На събитието присъстват и гости от братска Русия - Сергей Гаврилов - от Комисията за духовно развитие и  култура в Руската Дума, Александър Фоменко от Съюза на писателите. Приветствия към присъстващите на събора се получиха от партриарха, от президента Радев, от губернатора на Крим и много други съратници на идеята.Организатори на събора са Национално движение \"Русофили\", Координационният съвет \"България - Русия\" и община Казанлък, с подкрепата на Министерството на земеделието, храните и горите и на Държавната агенция по горите.Срещата на русофилите в България по традиция започна с поклонение пред Паметника на свободата на връх Шипка. Конкурси, концерти, откриване, възстановяване и поддържане на паметници са сред дейностите на Националното движение „Русофили\". Днешният събор край Копринка е кулминацията на проявите на движението, обобщи председателят му Николай Малинов. Пред насъбралото се множество той сподели идеята да бъде учредено международно русофилско движение.„Тази идея е високо оценена в много страни по света, включително и в Русия, тъй като това, което ние правим, се забелязва, вижда, обръщат му внимание\", каза той.„Любовта между българския и руския народи може да устои на всяка политическа буря, на всяко тенденциозно и злонамерено преиначаване на истината\", се казва в приветствието, което президентът Румен Радев изпрати до русофилите на Копринка:„Благодаря на участниците в националния събор, че вече 15 години показват с присъствието си тук, че нищо не може да омаловажи значението на приятелските отношения между България и Русия и доказаната съпричастност между нашите два народа\".Художествената програма с участието на български и руски артисти и състави продължи до 17 ч. Специални гости бяха Мими Иванова и голяма група изпълнители от Коми.Съборът край язовир \"Копринка\" е най-мащабното мероприятие на най-голямата неправителствена организация в България - НД \"Русофили\", която днес наброява над 35 хиляди организирани членове и  има 226 клуба в цялата страна.Инициативата принадлежи на българи, работили някога в Коми. През 2003 г. те се събират в околностите на София за първия събор, в който тогава се включват около 800 души.През последните години проявата събира между 10 и 15 хиляди участници от цялата страна - хора, работили или учили в Русия, почитатели на руската култура, радетели за съхраняване на дружбата, традициите и паметта, които свързват двата народа, както и за развитие на сътрудничеството в перспектива.Движение \"Русофили\" и съборът край \"Копринка\" са уникални по своя характер изяви на обичта и приятелството между два народа в конфронтационните условия на днешния несигурен свят. Всяка година тази уникалност привлича вниманието на редица чужди медии.Представители на държавните институции и местните власти, депутати и политици от различни партии не пропускат събитието, което дължи привлекателността си, освен на всичко друго, и на своя надпартиен характер и патриотичен заряд.Снимка: Фейсбук група \"Приятели на Русия\" ", "date": "2018.09.08", "title": "Традиционен събор събра за 15-ти път русофилите край язовир Копринка"}
{"url": "http://www.cross.bg/dete-putya-plovdiv-1583332.html", "text": "/КРОСС/ Мъж и дете са пострадали след катастрофа по пътя Пловдив - Карлово. Състоянието на ранените е тежко, съобщи пред Фокус говорителят на Областната дирекция на МВР- Пловдив.Сигнал за пътния инцидент между бус и каруца по пътя между Черноземен и Долна махала е подаден след 6.00 часа.Бусът е блъснал отзад движещата се необозначена каруца. Пострадали са 57-годишен мъж и 13-годишно дете. И двамата са откарани в болница.58- годишният шофьор на буса е с отрицателна проба за алкохол.Причините за възникването на катастрофата се изясняват. ", "date": "2018.09.08", "title": "Мъж и дете пострадаха при катастрофа на пътя Пловдив-Карлово "}
{"url": "http://www.cross.bg/rysiya-aparat-dvizhi-1583327.html", "text": "/КРОСС/ Това, че Русия е силно напред в създаването на т.нар. хиперзвуково оръжие стана ясно през пролетта на тази година от речта на президента на Русия пред Федералното събрание. През цялата година в пресата се появяваха много оценъчни съждения по този повод. Изказаха се всички експерти от областта на военното дело до обикновени граждани.Оценките за нуждата от такъв вид оръжие за Русия се колебаеха от ярко неприемане до мнение, че сега Въоръжените сили на Русия са получили непобедимо оръжие-чудо, а други страни не са в състояние да създадат нещо подобно в продължение на десетилетия. Но излиза, че най-революционните разработки остават в тайна, разбира се.Информацията за изпитанията на подобна техника фактически е сведена до 2-3 изречения в новините. Тези дни бе съобщено, че е започнал първият етап от изпитанията на необитаем хиперзвуков летателен апарат. Доколко тази революционна разработка може да бъде илюстрирана с обикновен пример:Съвременните системи на ПВО теоретично могат да свалят цели, които се движат с огромна скорост, но при едно условие. Тази «бърза цел» трябва да се движи по балистична, т.е. по предсказуема траектория.Тогава за ПВО остава възможността да установят пуска на ракетата така, че да се срещнат с целта в една точка. Но ако условният нарушител се движи с хиперзвукова скорост и при това може да маневрира, то съвременните средства за ПВО практически нямат шансове.Хиперзвуковият апарат се движи в пространството значително по-бързо, отколкото ракетите, които трябва да го прихванат, а движението му за сметка на маневрите се превръща в непредсказуемо.За разработката на подобно въоръжение заявиха САЩ и Китай, а ето, че се появи съобщение и за руски изпитания. Какво крият руските оръжейници под името «Анчар-РВ»?Очевидно хиперзвуковите изтребители са стратосферни апарати, а идеята тези летателни апарати да бъдат без пилот е свързана с това, че тренираният пилот вече не е в състояние да издържи това претоварване, което възниква по време на полета на новите бойни машини.Подобни изтребители трябва да носят на борда си лъчево или хиперзвуково ракетно въоръжение, в противен случай ефектът от «бързия самолет» ще се нивелира с «бавно оръжие», което могат да унищожат системите за ПРО на противника.Намирайки се в стратосферата такъв апарат ще може ефективно да поразява цели както на повърхността на планетата, така и в близкото космически пространство.Източник http://www.pan.bg", "date": "2018.09.08", "title": "Русия започна изпитанията на нов свръхзвуков изтребител "}
{"url": "http://www.cross.bg/razgrad-dyshi-putya-1583330.html", "text": "/КРОСС/ 18 души са транспортирани в болница след нова тежка катастрофа в страната. На пътя между Разград и Попово са се ударили ТИР и микробус.Сигналът за инцидента е подаден малко след 10 часа тази сутрин, съобщиха от Областната дирекция на МВР в Разград.Микробус \"Форд Транзит\" със силистренска регистрация се е ударил челно в разградски ТИР на един от завоите към местността Пчелина. В буса, шофиран от 57-годишния П.Ш., пътували 17 души - пенсионери от силистренското село Страцимир, които отивали на събор в поповското село Садина.След сблъсъка бусът се преобърнал в крайпътната канавка. Всички 17 пътници, както и водачът на микробус, са откарани в МБАЛ-Разград. По първоначални данни от болницата един от пътниците е пострадал по-сериозно - има множество фрактури.Шофьорът на ТИР-а, П.С.на 48 години от Разград, не е пострадал.Продължава огледът на местопроизшествието за изясняване на причините, довели до катастрофата.Пътни полицаи регулират движението на моторните превозни средства.Снимка Разград нюз", "date": "2018.09.08", "title": "Нов ужас на пътя: 18 души са в болница след челен удар на ТИР и бус "}
{"url": "http://www.cross.bg/ariana-grande-milur-1583331.html", "text": "/КРОСС/ Рапърът Мак Милър, който привлече вниманието със своя ретро хип-хоп стил и с песни за бившата си приятелка Ариана Гранде, e открит мъртъв, съобщиха световните информационни агенции. Сайтът за знаменитости TMZ.com оповести, че 26-годишният Мак е умрял от свръхдоза в дома си, близо до Лос Анджелис. Сп. \"Ю Ес уикли\" също информира за смъртта му.Тя идва няколко месеца след края на връзката му с певицата Ариана Гранде, смятана понякога за негов източник на вдъхновение. През месец май, малко след раздялата им, Милър бе обвинен в шофиране под въздействие на алкохол и наркотици след пътен инцидент. Той говореше открито за проблемите си, свързани с пристрастяване към алкохола и дрогата.През август рапърът заяви по повод излизането на петия му студиен албум \"Swimming\", че се чувства все по-добре.\"Дали приемам наркотици? Да. Наркоман ли съм? Не\", отбеляза той пред сп. \"Ролинг стоун\".Мак Милър, чието истинско име е Малкълм Маккормик, е роден в Питсбърг, Пенсилвания. Той стана известен, след като постна песни в интернет, докато бе тийнейджър. Композициите му включват ритми, които са като предтечи на рап музиката. ", "date": "2018.09.08", "title": "Бившият на Ариана Гранде открит мъртъв в дома си "}
{"url": "http://www.cross.bg/priroden-izrael-bulgariya-1583318.html", "text": "/КРОСС/ Регионът на източното Средиземноморие би могъл да е един от стратегическите източници на алтернативни доставки на природен газ за Европа. Около това се обединиха енергийните министри на България - Теменужка Петкова, на Гърция - Георгиос Статакис, на Сърбия - Александър Антич, на Държавата Израел - Ювал Щайниц и заместник-секретаря на Департамента по енергетика на САЩ - Марк Менезес. Те разговаряха по време на енергийния форум на Югоизточна Европа в Солун.Петимата са обсъдили развитието на пазара на природен газ в региона на източното Средиземноморие и диверсификацията на източниците и маршрутите за доставка.\"Основен приоритет за България е гарантиране сигурността на енергийните доставки за страната, региона на Югоизточна Европа и Европейския съюз. Като един от възможните източници на природен газ разглеждаме новооткритите офшорни газови находища в Израел - Тамар и Левиатан, както и това в Кипър - Афродита\", каза министър Петкова. \"Успешното съвместно сътрудничество между България, Гърция, Сърбия и Израел ще гарантира енергийната сигурност в региона. За да изпълним поставените си цели, трябва преди всичко да изградим липсващата инфраструктура\", допълни тя.В рамките на визитата си в Солун министър Петкова се е срещнала и със зам.-секретаря на Департамента по енергетика на САЩ - Марк Менезес. Той е изразил подкрепа за предприетите от българска страна действия за реализацията на интерконектора Гърция-България, както и за възможността страната ни да участва в проекта за изграждане на терминал за втечнен природен газ до Александруполис. По думите на зам.-секретаря Менезес САЩ биха могли да осъществяват доставки на втечнен природен газ за България и региона на Югоизточна Европа именно през инфраструктурата на тези два проекта. ", "date": "2018.09.08", "title": "Ще купуваме газ от Кипър и Израел "}
{"url": "http://www.cross.bg/dyshi-trima-britanetza-1583315.html", "text": "/КРОСС/ Съдът в Несебър ще разгледа мярката за неотклонение на британския турист, който нападна трима души в хотел в „Слънчев бряг\".27-годишният Дани Джеймс беше задържан за 72 часа, а прокуратурата поиска постоянен арест. Ако вината на британеца бъде доказана, той може да получи до пет години затвор.Пострадалите при побоя са 60-годишен гост от Шотландия и двама служители на хотела. ", "date": "2018.09.08", "title": "Гледат мярката на британеца, нападнал трима души в „Слънчев бряг”"}
{"url": "http://www.cross.bg/skopie-merkel-makedoniya-1583316.html", "text": "/КРОСС/ Ангела Меркел днес е на посещение в Скопие. Тя е първият германски канцлер, който е на официална визита в Македония след обявяването на независимостта на страната на днешния ден през 1991 г.В серията визити на западноевропейски лидери в Скопие тази седмица се вписва и днешното посещение на Ангела Меркел. Според говорителя на германското правителство Щефан Зайберт, теми на разговорите на канцлера с македонския премиер Зоран Заев ще бъдат икономическите отношения. Но всъщност посещението й е пряко свързано с предстоящия в края на месеца референдум за промяна в конституционното име на Македония. Германия от години открито подкрепя компромиса в спора за името между Македония и Гърция.Освен подкрепата за договора с Гърция, друга тема по време на визитата на Меркел в Скопие се очаква да бъде възможността за размяна на територии между Косово и Сърбия като начин да се реши спорът между двете съседни страни. Германия многократно отхвърли преначертаването на границите на Балканите. ", "date": "2018.09.08", "title": "Меркел на първа официална визита в Скопие"}
{"url": "http://www.cross.bg/dyshi-zaginali-ostrov-1583313.html", "text": "/КРОСС/ Японски спасители и войници продължават трети ден да издирват оцелели от земетресението на остров Хокайдо, предаде Асошиейтед прес.Властите на Хокайдо съобщиха, че 30 души са загинали или се смята, че са загинали, а девет са в неизвестност. Електроподаването е възстановено в повечето домакинства, а международните полети бяха възобновени на главното летище на острова.Земетресението с магнитуд 6,7 в четвъртък прекъсна тока в целия остров с население 5,4 милиона души и предизвика кални свлачища.Най-много са загиналите в градчето Ацума, сгушено в подножието на зелените планини на острова, където свлачищата затрупаха сгради. ", "date": "2018.09.08", "title": "Броят на жертвите на земетресението в Япония расте"}
{"url": "http://www.cross.bg/iran-pytin-amerika-1583317.html", "text": "/КРОСС/ Руският президент Владимир Путин се срещна с върховния лидер на Иран аятолах Али Хаменей след тристранната среща с Турция за сирийския конфликт.Срещата се фокусира върху назряващата военна операция в сирийската провинция Идлиб, последния бастион на опозицията срещу президента Башар ал Асад, чиито съюзници са Русия и Иран, посочва Ройтерс, цитирана от БТА.Иран и Русия могат да работят заедно, за да възпрат Америка, заяви аятолахът по време на срещата с Путин, допълни иранската агенция Фарс нюз.\"Един от въпросите, по които двете страни могат да сътрудничат, е този за възпиране на Америка\", каза Али Хаменей и предупреди, че \"Америка е опасност за човечеството\".По-рано президентите на Турция, Иран и Русия - Реджеп Тайип Ердоган, Хасан Роухани и Владимир Путин, събрали се в Техеран за среща на високо равнище, посветена на Сирия, излязоха с общо заявление, в което потвърдиха, че страните им имат намерение да продължат своето сътрудничество до пълното изтребване на терористичните групи в арабската държава.\"Страните потвърждават намерението си да продължат сътрудничеството помежду си, за да може да елиминират \"Ислямска държава\", \"Джебхат ан Нусра\" и другите групи и лица, които са определени за терористи от Съвета за сигурност на ООН\", пише в официално заявление.Те също така заявиха, че са ангажирани за суверенитета, независимостта, единството и териториалната цялост на Сирия, както и към принципите и целите на ООН. ", "date": "2018.09.08", "title": " Путин се срещна с върховния лидер на Иран "}
{"url": "http://www.cross.bg/dvizhenie-politziya-varna-1583319.html", "text": "/КРОСС/ Временно е ограничено движението по АМ \"Хемус\" в посока Варна при км 355, поради ПТП, съобщиха от АПИ. Обходен маршрут: етапна връзка Каспичан по път I-2 гр.Нови Пазар - с. Ветрино - гр. Девня. Движението се регулира от пътна полиция.Малко след 8 часа тази сутрин в дежурната оперативна част на ОДМВР- Шумен бил приет сигнал за възникнал пътен инцидент на км 355+700 на АМ \"Хемус\" / в посока към гр. Варна на около километър край бензиностанция ОМВ преди Нови пазар. Към мястото на произшествието са насочени екипи на полиция и пожарна. След пристигане пътните полицаи установили, че водач на товарен автомобил Ивеко с варненска регистрация се преобърнал върху пътното платно, като част от каросерията била в насрещната лента за движение. Водачът А.К. /54г./ от Аксаково не е пострадал. Правоспособен е, тестван е за алкохол, наличие не е установено. Движението се осъществява през алтернативен маршрут, пътни полицаи регулират автомобилите и ги насочват през етапна връзка. Молим водачите да спазват указанията на екипите на \"Пътна полиция\". Установени са водачи, които са навлезли в насрещната лента за движение на АМ\"Хемус\", като към тях ще бъде взето отношение по Закона за движение по пътищата.", "date": "2018.09.08", "title": "Катастрофа блокира трафика по АМ \"Хемус\" в посока Варна "}
{"url": "http://www.cross.bg/obshtina-stolichna-stroitelite-1583320.html", "text": "/КРОСС/ Жители на столичния квартал \"Овча купел\" готвят жива верига с цел да спрат стоежа, в чийто изкоп в петък пропадна кола и цяла улица. При свличането беше засегнат и водопровод и ямата за минути се превърна в езеро.За щастие инцидентът се размина без пострадали, но жителите на блока, който се намира на метри от изкопа, прекарали безсънна нощ. Някои от тях дори започнали да се евакуират.\"Няма опасност срутването да продължи, защото е направено временно укрепване\", каза пред Нова телевизия директорът на \"Контрол по строителството\" в Столична община арх. Влади Калинов.Вчера ДНСК издаде предписание, според което строителните дейности не могат да продължат, докато не се направи постоянно укрепление. Такова ще бъде направено до седмица.Според архитекта при изграждането на досегашните укрепления не е спазена съответната технология.Главният архитект на Столична община арх. Здравко Здравков пък е сезирал за случая Камарата на строителите в България, а кметът на София Йорданка Фандъкова е сигнализирала Софийска градска прокуратура за строителната авария, допусната от фирмата \"С. А. Г. Груп\" ЕООД.Столичната община и Камара на строителите ще инициират законодателни промени с мерки за санкциониране на строителни фирми, които допускат нарушаване на мерките за безопасност в строителството.Хората от квартала обаче са категорични, че ще протестират и ще останат до строителния обект, докато не бъде взето решение за окончателното му спиране. ", "date": "2018.09.08", "title": "Жива верига в \"Овча купел\" заради кола паднала в строителен изкоп "}
{"url": "http://www.cross.bg/mariya-bogoroditza-sveta-1583321.html", "text": "/КРОСС/ Днес църквата отбелязва раждането на Пречистата Дева Мария. Рождество Богородично е един от най-големите празници на Православната църква. Божият промисъл подготвил постепенно появяването на св. Дева Мария. 8 септември е известен в народната традиция като Малка Богородица.Родителите на Светата дева - праведните Йоаким и Ана, били щедри и милостиви, но бездетни хора от Назарет. Погълнат от скръб, Йоаким отива в пустинята, където прекарва в строг пост и молитва 40 дни. Ана също се моли горещо на Бога да я дари с рожба. Господ Бог чува молбите им. Пред Света Ана се явява ангел, който й казва, че ще роди благословена дъщеря на име Мария, заради която ще бъдат благословени всички земни родове. Света Ана дава обет, че ще обрече детето си на Бога.Когато малката Мария навършва три години, родителите я завеждат в Йерусалимския храм и така изпълнили обещанието си да предадат своята единствена рожба в служба на Бога. Мария остава да живее в храма, като приема върху себе си дълга да лекува в скръбта им всички самотни и изоставени хора. Напуска земния живот на 64-годишна възраст на 15 август.На 8 септември православната църква прославя Божията майка като пазителка на християнското семейство и покровителка на родилката и детето. На празника  жените носят дарове в църквата - ризи, кърпи, престилки, чорапи, и ги поставят под иконата на Света Богородица, отрупана с цветя. Според народния обичай се вари жито, то най-напред се носи в черквата, за да се опее и благослови, след това се раздава за здраве. В някои райони между Голяма и Малка Богородица се спазва строга забрана - жените не перат, не тъкат, не шият, не месят хляб, за да са здрави децата им. ", "date": "2018.09.08", "title": "Традиции и обичаи на Малка Богородица "}
{"url": "http://www.cross.bg/karakachanov-suvet-nyama-1583323.html", "text": "/КРОСС/ Вицепремиерът и министър на отбраната Красимир Каракачанов заяви в ефира на БТВ, че ВМРО няма претенции за министерски кресла. Дни преди втория Коалиционен съвет той посочи, че не се чувства обиден от факта, че премиерът Борисов не е съгласувал с него министерските оставки на Валентин Радев, Ивайло Московски и Николай Нанков.„Право на министър-председателя, който е лидер на най-голямата партия в коалицията, е да си решава кадровите въпроси, както сметне за добре. Но вече е въпрос на дебат в Коалиционния съвет между ГЕРБ и Обединени патриоти. В България казваме „Три пъти мери, веднъж режи\", защото веднъж, като отрежеш нещата не се получават после\", каза Каракачанов.Министърът на отбраната не пожела да даде лична позиция дали трябва да бъдат приети министерските оставки, защото според него това би довело до разногласия в коалицията. Каракачанов добави, че не е съгласен с мнението на коалиционния си партньор Валери Симеонов, че Борисов управлява еднолично държавата.Валери Симеонов се базира на чл.6 от коалиционния договор между Обединени патриоти и ГЕРБ. Там пише, че смените с нови хора се обсъждат в Коалиционния съвет. Аз не смятам така, но това не ме накара да излизам по медиите и да давам излишен шум в системата\", добави вицепремиерът.Красимир Каракачанов даде положителна оценка на управлението и на тримата министри в оставка и заяви, че не се страхува за поста си.Никой не се е родил министър и никой няма да бъде цял живот министър. Ако премиерът е недоволен от мен, ако моите коалиционни партньори са недоволни от мен, както се казва в казармата „Ставам, сдавам и се уволнявам\"\", заяви министърът на отбраната.По думите му той би си подал сам оставката, ако н получи разбиране по отношение на модернизацията на армията. „Не става дума за много пари - има-няма 200 млн лева. Но с тези пари можем да модернизираме сухопътните войски, да поддържаме хеликоптерите и бойната авиация, да увеличим заплатите на военнослужещите. Тези пари са смешни за бюджета на една държава, която реализира излишък от 2 млрд лева\", каза още той.Каракачанов посочи, че на следващия Коалиционен съвет няма да отиде със синя каска.„В политиката винаги ти е необходима каска, защото не знаеш кой и откъде ще започне да те обстрелва, но символът на синята каска е съвсем друг - тя символизира умиротворителните сили, които въдворяват ред и спокойствие в регионите, където има напрежение. Идеята да се появя с нея е да свалим напрежението и да започнем да говорим конструктивно\", допълни вицепремиерът.  ", "date": "2018.09.08", "title": "Красимир Каракачанов: Нямаме претенции за министерски постове"}
{"url": "http://www.cross.bg/tema-gostyva-lili-1583305.html", "text": "/КРОСС/ ИзбраноТема: среща с най-четената писателка у нас за миналата година Нарине Абгарян, наричаната арменския „Маркес\" ;Тема: Преди световното по художествена гимнастика зрителите на bTV ще срещнат и едно златно момиче - Бианка Панова - в спомените й за знаменити победи.Тема: Нова рубрика за фитнес с треньора Боби Лазаров, в която той един път месечно ще дава съвети за тренировки и правилно хранене.Тема: Защо са нужни сините каски в управлението - ще гостува министърът на отбраната Красимир КаракачановГости: Стаси Цалова - чаровната синоптичка на bTV - ще гостува по повод завръщането си в ефир след майчинството. Актьорът Димитър Баненкин от „Скъпи наследници\" ще разкаже за новия си филмов проект, а зрителите ще се потопят в морските дълбини с красивата водолазка Ина Димитрова за подобаващо закриване на летния сезон.Тема: Специален събеседник ще бъде  председателят на 44-ото Народно събрание Цвета Караянчева със своята прогноза и очаквания за новия политически сезон.Тема:  Рубриката „Говори с Ива\" стартира с проекта \"Да обичаш Лили\": Лили Иванова през погледа на музикантите, за които най-голямото признание е да застанат до нея на сцената. Не само професионалният, но и личният им живот е белязан от безкомпромисните стандарти на певицата;Тема:  \"Къси разкази\" ще представи нова документална поредица, посветена на демографската криза в България.Тема: Миролюба Бенатова представя: Първият герой на рубриката за сезона е единственият българин - инструктор по wing suit в България. Какво  кара 29-годишния  IT специалист да скача от самолет и докъде можем да надвием гравитацията.  ", "date": "2018.09.08", "title": "Теми и гости в ефира днес"}
{"url": "http://www.cross.bg/chasa-provede-haskovoot-1583306.html", "text": "/КРОСС/***Шумен.От 10.30 часа пред Ректората на Шуменския университет президентът на Република България Румен Радев ще присъства на откриването на академичната година и церемонията по приемане на първокурсниците в академическата общност.***Чипровци.В 20.00 часа председателят на парламента Цвета Караянчева ще присъства на на тържествената заряпроверка и ще произнесе слово по повод 330-ата годишнина от Чипровското въстание.***Попово/с. Садина.От 10.00 часа в Народно читалище „Съединение - 1889\" в село Садина, община Попово, вицепрезидентът Илияна Йотова ще открие Капански събор „Здрав корен - жив дух\", чието осмо издание ще се проведе под неин патронаж.***София.От 8.00 часа до 20.30 часа в зала 3239 „Проф. Михаил Константинов\" в Машинно-технологичен факултет на Техническия университет ще се проведе третото издание на международния турнир по скоростно нареждане на Куба на Рубик „Sofia Autumn 2018\".***София.От 10.00 часа в Центъра за обучение по първа помощ (бул. „Дондуков\" № 61) столичната организация на БЧК организира безплатен опреснителен курс по Първа долекарска помощ за водачи на МПС. В 12.00 часа всички участници в обучението, хванати за ръце, ще образуват традиционната за този ден спасителна верига при оказване на първа помощ. На Централна автогара София от 10.00 часа доброволци ще раздават на водачите на автобуси и на пътниците информационни материали със съвети как да помогнем при пътнотранспортно произшествие. В парк \"Гео Милев\" от 10.30 до 12.00 часа доброволци на БМЧК - София ще направят демонстрации по оказване на първа помощ за спасяване на пострадали и ще раздават информационни материали. ***София.От 10.30 часа в Княжеската градина ще се проведе Фестивал на розовия домат.***София.От 20.30 часа на лятната естрада в Борисовата градина в София ще бъде закрит седмият сезон на националната кампания за възстановяване на летните кина в България - „Пътуващо лятно кино с БНТ1\". Последната прожекция от тазгодишната програма на инициативата ще бъде на игралния филм „Възвишение\".***Благоевград/с. Баня.От 17.00 часа евродепутатът Момчил Неков ще бъде специален гост в село Баня, община Разлог и ще открие фестивала „Свири ми се, пее ми се, оро ми се игра\".***Бургас. Между 10.00 часа и 14.00 часа в Приморския парк пред Пантеона ще се проведе националната инициатива „Стара хартия за нова книга\".***Варна.От 18.00 часа пред паметника на Георги Петлешев в кв. \"Трошево\" БСП-Варна ще почете антифашистите, намерили смъртта си във Варненския затвор преди 9-ти септември.***Велико Търново/с. Ветринци.От 10.00 часа в с. Ветринци ще бъде отбелязани 100 години от края на Първата световна война и 140 години от Руско-турската освободителна война.***Пловдив.В 10.00 часа в Многофункционалния социален дом на ул. „Стойчо Мушанов\" ще бъде отбелязан Световният ден на първата помощ чрез организиране на опреснително обучение.***Русе/с. Червена вода.От 11.00 часа в село Червена вода ще започне Вторият комитски събор, организиран от ВМРО-БНД Русе, НЧ „Тома Кърджиев\"-село Червена вода и НЧ „Гоце Делчев\"-Русе. В църквата „Св. Архангел Михаил\" ще се състои освещаване на знамето на Червеноводската чета, като след края на службата присъстващите ще се отправят организирано в посока центъра на селото, където ще положат цветя и венци пред паметника на Тома Кърджиев и участниците в четата, а след това ще се насочат към мястото, където ще се проведе събора. В 13.00 часа ще се проведе официалното откриване на Втория комитски събор.***Русе.В 11.15 часа в СУ „Васил Левски\" министърът на образованието Красимир Вълчев ще даде брифинг след среща с директори на детски градини и  училища, представители на общините и синдикатите в региона.***Симитли.В 07.30 часа Негово Високопреосвещенство Неврокопски митрополит Серафим ще оглави Божествена Света литургия в църквата „Рождество Богородично\" в Симитли.***Симитли.От 18.30 часа ще бъде отдадена почит на паметника на падналите за Освобождението на Симитли по повод празника на града. От 19.00 часа на площад „Септември\" започва и музикалната програма.***Стара Загора.От 9.00 часа пред Паметника на свободата на връх Шипка ще се състои поклонение на русофилите в България.***Стара Загора/с. Християново.От 12.00 часа в с. Християново ще бъде открита новопостроена църква „Св. Николай\".***Стара Загора.От 16.00 часа в парк „Тракия\" ще се проведе фолклорен фестивал „С песните на Капитан Петко Войвода\".***Хасково.От 8.30 часа в църква „Св. Богородица\" ще бъде отслужена тържествена литургия по случай Рождество Богородично.***Хасково.От 9.00 часа на пл. „Общински\" ще се състои тържествен ритуал по издигане на Националното знаме.***Хасково.От 11.00 часа в РИМ-Хасково в зала „Нова история\" ще бъде открита временна експозиция „Хасково от края на XIX до средата на XX век\".***Хасково.От 11.00 часа в РИМ-Хасково в зала „Нова история\" ще бъде представен фотоалбум „Левски, революцията и хасковския род\" на Хаджи Иванчо Минчев.***Хасково.От 12.00 часа в ДКТ „Иван Димов\" ще се състои церемония „Почетен гражданин на Хасково\".***Хасково.От 20.00 часа в КСК „Спартак\" ще се състои концерт на Валя Балканска и „100 каба гайди\". От  От 22.30 часа жителите и гостите на града ще могат да видят празнични фойерверки.***Чипровци.От 11.00 часа ще се проведе тържествена сесия на Общинския съвет и удостояване с почетно звание граждани и общественици. Ще бъде представен и доклад, посветен на Чипровското въстание от 1688 г.*** Шумен.От 10.00 до 15.30 часа в центъра на град Шумен, на площада пред Драматично-куклен театър „Васил Друмев\" ще се проведат безплатни скринингови изследвания за хепатит В и C. Официалното откриване ще започне в 9.30 часа на площада пред Драматично-куклен театър „Васил  Друмев\" с медиен брифинг с участието на д-р Нигяр Джафер, заместник-председател на Народното събрание, член на Комисия по здравеопазването и народен представител от град Шумен. ", "date": "2018.09.08", "title": "Предстоящи  събития в страната  на 8 септември"}
{"url": "http://www.cross.bg/bulgariya-voiina-svetovna-1583303.html", "text": "/КРОСС/ 70 г. - Тит Флавий обсажда Ерусалим.1331 г. - Стефан Душан се обявява за крал на Рашка.1380 г. - Московският княз Дмитрий Донски разгромява ордите на хан Мамай -Куликовската битка.1504 г. - На площада пред Палацо Векио във Флоренция, официално е открита скулптурата Давид изваяна от Микеланджело Буонароти.1522 г. - Завършва първото околосветско пътешествие, оглавявано от Фернандо Магелан.1655 г. - Шведската армия овладява Варшава.1664 г. - Американското селище Ню Амстердам е отнето от холандците и е преименувано от английските заселници на Ню Йорк.1761 г. - В Лондон крал Джордж III се жени за принцеса Шарлота фон Мекленбург-Щрелиц.1791 г. - Художници за пръв път излагат своите картини в Лувъра.1802 г. - С указ на император Александър I в Русия са създадени първите министерства.1856 г. - В Монреал е осъществен първия полет с въздушен балон.1861 г. - В езерото Мичиган потъва американският кораб „Lady Elgin\" след сблъсък с друг параход. Загиват над 300 човека.1885 г. - Княз Александър Батенберг издава указ, с който признава Съединението на България.1888 г. - Играят се първите шест мача на Английската футболна лига.1898 г. - Екзарх Йосиф I заедно с митрополитите на Княжество България освещава българската желязна църква „Свети Стефан\" в Цариград.1900 г. - Мощен ураган причинява смъртта на над 6000 души край гр. Галвестън в Тексас, САЩ.1925 г. - Германия е приета в Лигата на нациите.1926 г. - Царство България получава т. нар. Бежански заем в размер 3 326 000 британски лири от английски и американски банки под контрола на Обществото на народите, който е използван за настаняване на бежанците.1928 г. - Финансовият комитет на ОН увеличава разрешената сума за външен заем до 5 000 000 британски лири, заради Чирпанското земетресение.1941 г. - Втората световна война: Германските сили обсаждат втория по големина град в Съветския съюз, което е начало на Блокадата на Ленинград, продължила до 27 януари 1943 г.1943 г. - Втората световна война: Италия обявява подписаното на 3 септември 1943г. Примирие на Италия с антихитлеристката коалиция. Навсякъде където се намират италианските войски започват бойни действия срещу германските войски.1943 г. - Втората световна война: Започва провеждането на Додеканезката операция.1944 г. - България във Втората световна война: Правителството на Константин Муравиев обявява война на Хитлеристка Германия, въпреки това войски на Трети украински фронт на Червената армия навлизат на територията на Царство България същия ден, което поставя началото на военната операция по окупирането на страната.1944 г. - Провъзгласена е Независима република Македония.1944 г. - Втората световна война: Нацистка Германия изстрелва от Хага срещу Лондон първата балистична ракета Фау-2.1945 г. - САЩ и СССР се споразумяват за разделянето на Корея на две зони на влияние по протежение на 38-я паралел.1946 г. - В Царство България е проведен референдум за промяна на формата на държавно управление, на който българският народ гласува с 92,7% за смяна на монархията с „народна република\".1954 г. - В Манила е подписан договор за създаване на агресивния военен съюз СЕАТО, просъществувал 23 години.1957 г. - Започва първият Шахматен турнир в Сараево.1964 г. - С указ на Президиума на Народното събрание на Народна република България е утвърден националния химн Мила Родино.1974 г. - Президентът на САЩ Джералд Форд амнистира предшественика си Ричард Никсън за всички престъпления, които може би е изпълнил по време на президентския си мандат.1976 г. - Във Варна е открит Аспаруховият мост.1991 г. - Чрез референдум Република Македония обявява независимост от Социалистическа федеративна република Югославия.1993 г. - В град Фес, Мароко, е основана Организацията на градовете на световно наследство.1994 г. - 36 Народно събрание на България приема оставката на правителството на Любен Беров.1994 г. - Самолет Боинг 737 на авиокомпания Ю Ес Еър катастрофира до Питсбърг, щата Пенсилвания. Загиват 132 души.2001 г.- Памела Красимирова Иванова се ражда. Това е едно от талантите на своя малък град. Китара, пиано, народни танци, пеене и сигутно ще има още много неща.2004 г. - Непилотираният космически апарат на НАСА Дженезис се разбива при приземяване, след като парашута му отказва да се отвори.2006 г. - Общото събрание на ООН обявява „Десетилетие на грамотността на ООН\". ", "date": "2018.09.08", "title": "8 септември в историята"}
{"url": "http://www.cross.bg/bulgariya-bivsh-pravitelstvoto-1583304.html", "text": "/КРОСС/ Благой Рагин, бивш председател на Българска хотелиерска и ресторантьорска асоциация Даниел Петров, олимпийски шампион по бокс Доц. Даниела Бобева, бивш министър на търговията в служебното правителството на Стефан Софиянски и вицепремиер по икономическото развитие в правителството на Пламен Орешарски Зоя Паунова, изпълнителен директор на \"Астра Зенека - България\", почетен генерален консул на Швеция в България Иван Велчев, художник Любомир Бонев, депутат от БСП в 44-ото НС Янаки Стоилов, член на Националния съвет на БСП", "date": "2018.09.08", "title": "Родени на 8 септември"}
{"url": "http://www.cross.bg/obama-nashata-demokratziya-1583307.html", "text": "/КРОСС/ Бившият американски президент Барак Обама разкритикува поведението на републиканците, които подкрепят безрезервно Доналд Тръмп и нямат дързостта да защитават \"институциите, които допринасят за функционирането на нашата демокрация\", предадоха световните агенции. Обама каза това в реч в университета Ърбана-Шампейн в щата Илинойс.\"Какво се случи с Републиканската партия?\", попита ОбамаБившият президент демократ разкритикува остро идеята, че \"всичко ще е наред, защото има хора в Белия дом, които тайно не следват заповедите на президента\".\"Не така функционира нашата демокрация\", заяви той, визирайки неотдавнашните разкрития на разследващия журналист Боб Удуърд за хаотичното функциониране на Белия дом при Доналд Тръмп.След като обрисува в мрачни краски картината на политическата ситуация в САЩ, бившият президент изрази надежда, че: \"В тази политическа чернота, съзирам пробуждането на гражданите из страната\". Той отправи пламенен призив към демократите да гласуват на изборите през ноември.\"Трябва да гласувате, защото нашата демокрация зависи от вас!\", каза Обама. \"Ако вие сте си мислели, че изборите не са от значение, надявам се, че изминалите две години са променили вашето виждане\", допълни той. \"Най-голямата заплаха за нашата демокрация не е Доналд Тръмп, това е безразличието, цинизмът\", подчерта Обама в речта си, която бе бурно аплодирана.Източник: БТА ", "date": "2018.09.08", "title": "Обама разкритикува републиканците за подкрепата към Тръмп "}
{"url": "http://www.cross.bg/eminem-myasto-klasatziite-1583308.html", "text": "/КРОСС/ Eминем надмина АББА и Лед Цепелин в петък, обявявайки рекорд за най-много последователни албуми, оглавяващи класациите във Великобритания с издаването на \"Kamikaze\". Това е деветият поред издаден албум на рапъра от САЩ, който заковава първото място, съобщи британската Official Charts Company.Еминем споделяше досега първото място за осем издадени поред албума, заели първо място в класациите, с шведския поп квартет AББА и с „динозаврите\" от Лед Цепелин.Британските рокаджии постигнаха забележителния резултат през 1979 г., а AББА се изравни с тяхното постижение през 1982 г.. Еминем достигна за осми пореден път №1 през декември миналата година.Еминем хвана музикалния свят неподготвен с изненадващото пускане на \"Kamikaze\" - неговия десети солов албум, произведен по-малко от девет месеца след предишния му успех. ", "date": "2018.09.08", "title": "Еминем надмина АББА и Лед Цепелин в класациите във Великобритания "}
{"url": "http://www.cross.bg/predimno-mesta-gradysa-1583310.html", "text": "/КРОСС/ Днес ще е предимно слънчево. След обяд ще се развива купеста и купесто-дъждовна облачност, а на места в източната половина от страната и в планинските райони краткотрайно ще превали, възможно е и да прегърми.Ще духа слаб, в Дунавската равнина - до умерен вятър, от запад-северозапад. Максималните температури ще са предимно между 25 и 30 градуса.По Черноморието ще е предимно слънчево, с временни увеличения на облачността. След обяд на много места ще превали краткотрайно. Ще духа до умерен вятър от север-североизток, който по-късно през деня ще се ориентира от изток-югоизток. Максималните температури ще са между 25 и 28 градуса. Температурата на морската вода ще е 26-27 градуса. Вълнението на морето ще бъде 1-2 бала. ", "date": "2018.09.08", "title": "Времето през уикенда: слънце и кратки превалявания на места"}
{"url": "http://www.cross.bg/dyshi-svoge-samo-1583309.html", "text": "/КРОСС/ Започна преасфалтиране на проблемния участък край Своге. Там при катастрофа с автобус загинаха 17 души. В петък износващият пласт на настилката в участъка на инцидента беше подменен. Пътят е пуснат в движение, а в събота участъкът ще бъде маркиран с шумяща маркировка, уверяват от АПИ.През следващата седмица лицензирани външни одитори ще проверят качеството на настилката на близо 82 км от пътя през Искърското дефиле. Въз основа на техните изводи ще бъде преценено дали трасето има нужда от още ремонти. А днес жителите на Своге отново излязоха на протест, за да се обявят срещу войната на пътя.От началото на годината при катастрофи са загинали 407 души, а ранените са близо 6000. Само през август при нарушения са установени над 32 000 души, които са шофирали с превишена скорост. Само за август са събрани глоби за 34 млн. лева.", "date": "2018.09.08", "title": "Участъкът на катастрофата до Своге вече е с нов асфалт"}
{"url": "http://www.cross.bg/staiikov-trima-minyu-1583311.html", "text": "/КРОСС/ Специализираната прокуратура ще внесе в Специализирания наказателен съд искане за налагане на мярка за неотклонение „Задържане под стража\" на трима от обвинените за участие в организирана престъпна група за производство на цигари без бандерол, данъчни престъпления и пране на пари.Един от тях е собственикът на \"Винпром Карбонат\" Миню Стайков. С акция в това предприятие започна разплитането на престъпната група, стана ясно вчера на брифинг на Специализираната прокуратура, ДАНС и МВР. Другите двама са Иван Димитров, син на кмета на Карнобат и собственик на имота, където е разположен заводът, и Белун Хазърбасанов, шурей на Миню Стайков. Синът му - Стайко Стайков, е издирван с европейска заповед за арест.Делото по мерките за неотклонение ще бъде насрочено по-късно през деня.Снимка: МВР", "date": "2018.09.08", "title": "Прокуратурата ще поиска \"задържане под стража\" за трима от групата, обвинени за данъчни престъпления"}
{"url": "http://www.cross.bg/septemvri-vestnik-dopulva-1583312.html", "text": "/КРОСС/ Цветан Цветанов намекна, че няма да си ходят тримата министри: на регионалното развитие, транспорта и вътрешните работи заради тежката катастрофа край Своге\", пише на първата си страница вестник . Всекидневникът уточнява, че това е загатнал вчера председателят на парламентарната група на ГЕРБ и е добавил, че казусът ще се решава на коалиционния съвет през следващите дни. Засега, според слуховете, спасеният член на правителството ще бъде регионалният министър Николай Нанков, допълва \"Стандарт\".\"Лични карти без чип спират бегълците от Темида\", информира за .По думите на зам.-вътрешният министър Красимир Ципов и в момента има възможност личната карта да бъде отнета, а в замяна лицето получава документ тип „хвърчащ лист.\" Идеята на МВР е в бъдеще тези хора да получават надежден документ, по който „Гранична полиция\" или други органи още на пръв поглед да видят, че даденото лице има забрана да напуска България.За \"нощувки без пари на морето през септември\" - съобщава вестник. Изданието обяснява, че за предплатена седмична ваканция родни хотелиери ще дават бонус безплатни нощувки с цел  привличане на клиенти. Още в първите дни на септември оферти за един или два дни престой без пари са обявени заедно с намаления от 20%, допълва \"Труд\".\"Всеки 6-и подрежда живота си по хороскопа\", информира от първата си страница вестник . Изданието обяснява, че една трета от българите вярват в зодии и хороскопи. Това е показало проучване на изследователски център \"Тренд\" по поръчка на \"24 часа\". Общо 35 на сто четат своя хороскоп, а всеки 6-и съобразява действията си с предписанията на звездите, допълва всекидневникът. ", "date": "2018.09.08", "title": "Преглед на печата на 8 септември"}
{"url": "http://www.cross.bg/izzeti-avtomobili-zhilishta-1583342.html", "text": "/КРОСС/ ГДБОП разби организирана престъпна група за разпространение, производство и отглеждане на наркотици. Операцията е проведена на територията на Бургаска област. В хода акцията са арестувани 12 души. На четирима от тях са повдигнати обвинения. Претърсени са жилища и ползвани от задържаните леки автомобили. Иззети са около 1 кг различни видове наркотични вещества, газово оръжие, ножове и палки, а в дома на лидера на групата са открити над 15 000 лв. Групата е се занимавала със заплахи и побои.В рамките на операцията са извършени множество процесуално-следствени действия в жилища и ползвани от задържаните леки автомобили. Иззети са различни видове наркотични вещества - суха зелена тревна маса - канабис, метамфетамин, кокаин, хашиш. Открити са 48 растения от рода на конопа, 18 от които били отглеждани в специално оборудвано за целта помещение на къща.По първоначални данни групата е действала от началото на тази година на територията на страната и Бургаска област. Установено е, че участниците са прибягвали до използването на насилствени методи - заплахи и побои, при осъществяване на престъпната си дейност.По случая е образувано досъдебно производство, работата по което продължава под надзора на Специализираната прокуратура. ", "date": "2018.09.08", "title": "ГДБОП разби наркобанда в Бургаско"}
{"url": "http://www.cross.bg/iioakim-mariya-boga-1583301.html", "text": "/КРОСС/ На 8 септември честваме Въведение на Пресвета Богородица, наричан още малка Богородица. Рождество Богородично е един от най-големите празници на Православната църква, пише pravoslavieto.com. На днешния ден майката на Иисус Христос е родена и три години по-късно е въведена в Храма.Божият промисъл подготвил постепенно появяването на Света Дева Мария. В дълга редица поколения благородството се издигало непрекъснато, човешката природа ставала по-съвършена, докато най-после благословената двойка - Йоаким и Ана станали родители на пресвета Богородица.На три дни път от Йерусалим се намирал малкият градец Назарет. Там живели праведните Йоаким и Ана, които светата Църква нарича \"богоотци\".Йоаким произхождал от Давидовия род, а света Ана - от рода на Аарон. Били много щедри, милосърдни. За себе си изразходвали само една трета от доходите си. Другата трета жертвали за храма, а последната трета раздавали на бедните.Всекидневна скръб помрачавала живота на тези добри хора, защото нямали деца. У израилтяните това се считало за голямо нещастие, понеже бездетните родители се лишавали от надеждата да имат за свой потомък очаквания Месия.На един от големите празници Йоаким дошъл със свои роднини в Йерусалимския храм. Искал да принесе жертва на Бога. Храмът бил препълнен с народ. Застанал Йоаким пред първосвещеника и му открил желанието си. Първосвещеникът започнал да го укоряла, че заради греховете му Бог не го благословил с деца. При това положение той не бил достоен да принася жертва.Йоаким се натъжил дълбоко. Излязъл от храма, като се утешавал с мисълта за безбройните милости на Бога към израилския народ.По някое време скръбта му обаче станала толкова голяма, че не пожелал да се върне в къщи. Отишъл в пустинята, където пасяло стадото му. Там прекарал той в молитва и строг пост 40 дни. Молел се усърдно Бог да се смили над него, да извърши чудо - да стане и той баща, както някога Авраам станал баща в дълбоки старини.Вестта за тревогата на Йоаким в Йерусалим стигнала в Назарет до Ана. Тя затъгувала дори повече от мъжа си. Считала себе си за причина за бездетството им. И като мъжа си почнала също тъй горещо да се моли на Бога да я облагодетелсва с рожба.Веднъж, като работела в домашната си градина, видяла сред клоните на едно лаврово дърво гнездо с малки птиченца. Гледката на това щастливо гнездо я хвърлила в още по-голяма скръб.\"Само аз, Господи - казала тя със сълзи на очи, - съм мъртва и безжизнена. Цялата природа те прославя със своите плодове. Всички се радват на свои деца. Само аз съм бездетна като безводна пустиня... Господи, Господи! Ти си дарил на Сарра в старините й син. Чуй и мене. И аз ще Ти принеса роденото от мене в дар, за да бъде благословено в него Твоето милосърдие!\", молела се Света Ана. Ана вложила цялата си душа в тая молитва.Тогава ангел Господен застанал пред нея и й казал: \"Ано, Ано, твоята молитва е чута. Твоите вопли преминаха облаците. Твоите сълзи капнаха пред Господа. Ти ще родиш благословена дъщеря, заради която ще бъдат благословени всички земни родове. Чрез нея ще бъде дадено спасение на целия свят. Ще я наречеш Мария\", рекъл ангелът.Ана веднага дала обещание, че ако роди дете, ще го даде в служба на Бога. Преди да сподели своята радост с мъжа си, тя отишла в Йерусалимския храм, за да благодари на Бога и там да повтори своето обещание.В това време ангелът Господен се явил и на Йоаким в пустинята и му казал същото като дори посочил мястото, където е отишла Ана. Щастливите съпрузи се срещнали в Йерусалим. Разплакали се взаимно за явяването на ангела и принесли заедно жертва в храма.На 9 декември светата Православна църква чества празника Зачатие на света Ана. Това е денят, в която света Дева Мария се заченала в утробата й. Девет месеца след това - на 8 септември - пречистата Дева се родила на света.Като навършила три години, малката Мария, бъдещата пресвета Майка на Божия Син, Господ Иисус Христос, била заведена в Йерусалимския храм. Тъй родителите й изпълнили обещанието си: предали своята единствена рожба в служба на Бога, за това е и Въведение Богородично.В това време при храма живеели в отделни малки килии мъже, жени, девици, които посветили себе си изцяло на Бога и тъй водели чист, благочестив живот. Те били предобрази на бъдещите християнски монаси и монахини.В тържествено шествие Ана се приближила с детето към храма. В ръцете на девойките, които придружавали Мария, както и в ръцете на другите присъстващи, горели свещи.За да посрещнат Йоаким и Ана, с пение излезли из храма свещеници, начело с първосвещеника.Ана поставила отроковицата Мария на първото стъпало на храма, който имал 15 високи стъпала. И станало голямо знамение. От никого не водена, от никого не покрепяна, Дева Мария изкачила леко и право всички стъпала. Почуда се изписала по лицата на всички присъстващи.Малката Мария била оставена, като другите девици, да живее при храма. Тъй се лишила тя от родителите си, предадена изцяло на Бога.Починал баща й Йоаким на 80-годишна възраст. Като останала сама, света Ана се преселила от Назарет в Йерусалим. Сдобила се с жилище близо до дъщеря си. Молела се постоянно в храма до своята смърт.Така в нежна възраст била обречена да изпита скръбно сиротство тази, която впоследствие с блажена радост приела върху себе си дълга да лекува сиротството на всички самотни, изоставени хора, да стане Майка Утешителка и Застъпница на всички сирачета.На всяко богослужение се прославя пресвета Дева Мария, която се удостоила да бъде майка на нашия Спасител Господ Иисус Христос. Споменават се с благословение и нейните родители Йоаким и Ана като богоотци, като праотци на Бога, явил се в човешка плът за спасението на цялото човечество.А на празника Рождество Богородично се пее следната песен:\"Рождението ти, Богородице Дево, донесе радост на цялата вселена, защото из тебе изгря Слънцето на правдата - Христос, нашия Бог, Който развърза клетвата, даде благословение и, като унищожи смъртта, дари ни вечен живот.\"На малка Богородица празнуват Мария, Мариян, Марио, Марияна. ", "date": "2018.09.08", "title": "Рождество Богородично "}
{"url": "http://www.cross.bg/reshite-mozhete-problema-1583302.html", "text": "/КРОСС/ Вие никога няма да можете да решите проблема, ако продължавате да мислите по същия начин, който ви е причинил този проблем.Алберт Айнщайн  ", "date": "2018.09.08", "title": "Вие никога няма да можете да решите проблема"}
{"url": "http://www.cross.bg/belgiiiski-bira-tzurkva-1583314.html", "text": "/КРОСС/ Белгийски производители осветиха бирата си в църква. Ритуалът, който се извършва всяка година, е в чест на деня на пивовара.Придружавани от музиканти и облечени в средновековни костюми, пивоварите влязоха тържествено в катедралата в Брюксел.Дървената им бъчва беше благословена от свещеник. Според поверието по подобен начин през Средновековието монах осветил пивоварна, чиято бира по чудо излекувала местните хора от чумата.Белгийски монаси започват да варят бира преди повече от 1000 години, а днес производителите на пиво в Белгия са над 150. ", "date": "2018.09.08", "title": "Белгийски пивовари осветиха бирата си в църква"}
