{"url": "http://www.cross.bg/yasen-leva-igrata-1616257.html", "text": "/КРОСС/ Играта  донесе 5 000 лева на Ясен Вранчев от с. Грашево. 22-годишният мъж работи в Англия, но се чувства най-добре в родния си край, където всъщност го намира късмета.Ясен участва в играта с 8 числа и 1 звезда, като изборът на числата оставя на съдбата и маркира „случаен избор\". Съвсем скоро разбира, че това е правилното решение, защото при тегленето излизат всичките 8 числа, а той печели страхотна четирицифрена сума.„Дължа печалбата си на много късмет, малко вяра и на това, че при мен успехът никога не е на всяка цена.\", споделя Ясен, който вече прави планове за разпределянето на своите 5 000 лева.Тегленията на играта  можете да следите в пунктовете на и на . Забавлявайте се и с мобилното приложение, което можете да свалите от . ", "date": "2019.10.23", "title": "Печалба от 5 000 лева в играта „Лотомания“"}
{"url": "http://www.cross.bg/informatziya-eseks-kamiona-1616254.html", "text": "/КРОСС/ МВР няма официална информация за камиона във Великобритания, в който са намерени тела и за който се твърди, че е пристигнал от България.„, заяви министърът на вътрешните работи Младен Маринов., добави Маринов., графство Есекс, Източна Англия. Шофьорът, който е 25-годишен мъж от Северна Ирландия, е задържан от полицията. Властите смятат, че камионът идва от България. Полицията заяви, че са сигнализирани от бърза помощ малко преди 1:40 ч. след откриването на контейнер за камиони с хора вътре в Индустриалния парк Уотърглейд. каза главният началник на полицията в Есекс Андрю Маринер.  добави той.Посолството ни в Лондон е в контакт с британските власти по изясняване на случая с намерените мъртви в камион 39 души в графство Есекс, съобщиха от МВнР.Установена е връзка с британската полиция, представител на посолството ни е провел среща и в Министерството на външните работи в Лондон. Посланикът ни Марин Райков е разговарял по телефона с британската посланичка в София Ема Хопкинс като са се договорили да следят заедно случая.Към момента още не може да бъде потвърдено дали намереният камион е с българска регистрация. Няма данни и за националността на намерените в камиона човешки тела. От британската полиция са предупредили, че идентификацията им ще отнеме дълго време.", "date": "2019.10.23", "title": "Министър Маринов: Чакаме Великобритания да каже дали камиона от Есекс е с български номера и табели (СНИМКИ)"}
{"url": "http://www.cross.bg/sredstvo-kamionut-registriran-1616259.html", "text": "/КРОСС/ Камионът, открит в Есекс с 39 тела, е с българска регистрация, научи „Хоризонт“ от свои източници.Превозното средство се води на името на фирма, собственост на ирландска гражданка. Проверката у нас е показала, че от 2017 година насам камионът не е бил на територията на България.Камионът е регистриран в България на 19 юни 2017 г. На следващия ден - 20-и юни 2017 г., превозното средство е напуснало страната и оттогава не се е връщало у нас, научи „Хоризонт“ от свой източник в службите. Дружеството собственик има регистрирани още два камиона. Камионът с марка „Скания“ е регистриран във Варна, уточниха от българското МВнР.", "date": "2019.10.23", "title": "Камионът-ковчег в Есекс е с българска регистрация, собственост на ирландка"}
{"url": "http://www.cross.bg/protzenta-pri-septemvri-1616251.html", "text": "/КРОСС/ В София със сигурност ще се проведе балотаж на местните избори. Най-вероятно той ще бъде спечелен от досегашния кмет. Това сочи проучване, проведено и финансирано от Центъра за анализи и маркетинг между 12-и и 21-ви октомври сред над 1000 пълнолетни граждани на столицата.Предизборната кампания от последния месец е довела до сериозни разлики спрямо процентите, посочени от анкетираните през септември. Има разместване и в подреждането на личните рейтинги, където президентът Румен Радев запазва първото място, но след него се нарежда вече Йорданка Фандъкова, а не Мая Манолова. Според социолога Юлий Павлов - директор на Центъра за анализи и маркетинг, Фандъкова е с преднина с около 9% пред опонента си Мая Манолова на първи тур на местните избори, при хипотеза, че вотът е днес.40,1 на сто от вероятните гласуващи биха гласували за Йорданка Фандъкова, а за Мая Манолова - 31,2%. В сравнение с предишното изследване от септември, където разликата беше около три процента, сега дистанцията се е увеличила на около девет, коментира Юлий Павлов. Данните показват малък отлив на деклариращите, че ще гласуват за Фандъкова - с 2,5 на сто по-малко в сравнение със септември, и по-сериозен отлив от Манолова - от около 8%, отбеляза Павлов.По думите на социолога лекият отлив при Фандъкова, който е в рамките на статистическата грешка, се дължи на това, че са се появили повече кандидати, и част от деклариралите през септември, че ще дадат вота си за нея, са се разпръснали в тази посока. Това е и една от причините за спада при Манолова, обясни Павлов.Борислав Игнатов е трети в надпреварата с 8,3 на сто (при 6,1 на сто през септември), следван от Ангел Джамбазки - 5,3 процента (при 4 на сто през септември) и Волен Сидеров с 2,9 на сто (при 1,2 процента през септември). След тях се нареждат Борис Бонев - 1,9 процента, Николай Дренчев - 1,1 на сто и Стефан Иванов - 0,5 на сто.\"Най-вероятно балотажът ще бъде между Йорданка Фандъкова и Мая Манолова\", прогнозира Павлов. Според данните няма промяна в дела на хората, които биха подкрепили Фандъкова на втори тур - 47,1 на сто от вероятните гласуващи и сега, и през септември. Делът на тези, които заявяват, че ще гласуват за Манолова на балотажа, е намалял - сега за нея биха дали гласа си 37,3 на сто, докато през септември те са били 42,4% сред вероятните гласуващи. Тези, които биха гласували на първи тур, а не биха гласували на балотажа, леко се увеличават от 8 процента на 11,7%.При гласуването за общински съветници данните показват леко намаление както при ГЕРБ, така и при БСП - 36,1 на сто от вероятните гласуващи за ГЕРБ-СДС (при 38,7% през септември) и 26,3 процента - за БСП (при 29,7% през септември). \"Демократична България\" е трета с 9,2% (при 7,9 на сто през септември), следват ВМРО с 6,3% (при 5,4 на сто пред септември), \"Атака\" - с 2,9% (при 1,6 процента през септември). Партията на зелените би получила 1,4%, а \"Движение 21\", АБВ, ДБГ и \"Възраждане\" - по 1,2 процента. Павлов прогнозира, че е малко вероятно ГЕРБ да има абсолютно мнозинство.Около 55% от анкетираните заявяват, че със сигурност ще гласуват и са решили за кого. Това означава малко над 550 хиляди души да отидат до урните, което според мен не е много вероятно, коментира Павлов.", "date": "2019.10.23", "title": "Сигурен балотаж в София прогнозират социолози"}
{"url": "http://www.cross.bg/tompsun-keiit-fiiig-1616250.html", "text": "/КРОСС/ На 15 ноември, режисьорът на Шаферки Пол Фийг и сценаристът и носител на \"Оскар\" Ема Томпсън (Разум и чувства, Бриджит Джоунс: Бебе на хоризонта) ви канят на Последната Коледа – забавна и трогателна история за любовта, изкуплението, празничния дух и още нещо. История, вдъхновена от най-известните и непреходни песни на незабравимия Джордж Майкъл, и решена в най-добрите традиции на класическите коледни филми. В главните роли влизат звездата от Игра на тронове и Соло: История от Междузвездни войни Емилия Кларк и екзотичният красавец Хенри Голдинг, познат от Лесна услуга и хита Crazy Rich Asians.Кларк е саможивата Кейт, която заради нещастни обстоятелства и поредица от лоши решения е загърбила всякакви отговорности и мечти за реализация като певица. Тя пилее живота си, скитайки се из Лондон под акомпанимента на звънчетата на обувките си, които са само едно от дразнещите следствия от работата ѝ като елф в целогодишно отворен коледен магазин. Скарана с приятелите си и отчуждила се от семейството си, един ден Кейт случайно попада на симпатичния и мистериозен Том (Голдинг), който изглежда подозрително идеален. Веднъж попаднал в живота ѝ, Том започва да руши всички стени, зад които се е скрила Кейт. Докато Лондон се преобразява за най-светлия празник в годината, връзката им става все по-силна, но въпреки това нещата между тях просто не се получават. Понякога обаче човек трябва да се пусне по течението, да слуша сърцето си… и да има мъничко вяра.Освен някои от най-известните песни на Джордж Майкъл (включително и коледната класика, дала заглавието на филма), които са дълбоко свързани с идеята за филма и се преплитат с живота на Кейт, и ситуациите и емоционалните състояния, през които преминава, в Последната Коледа зрителите ще чуят още и чисто нови, неразпространявани досега произведения на легендарния певец. Носител на \"Грами\", за цялата си кариера Джордж Майкъл е продал над 115 милиона албума и е записал 10 сингъла, достигнали първо място в класациите.Последната Коледа е продуциран от носителя на BAFTA Дейвид Ливингстън от Calamity Films, Ема Томпсън, Пол Фийг и Джеси Хендерсън от Feigco Entertainment.Режисьор е Пол Фийг (Лесна услуга, Шпиони, Шаферки), по сценарий на Ема Томпсън и Брайъни Кимингс.В ролите са Емилия Кларк, Хенри Голдинг, Мишел Йо и Ема Томпсън. ", "date": "2019.10.23", "title": "Пол Фийг и Ема Томпсън ви канят на \"Последната Коледа\""}
{"url": "http://www.cross.bg/leva-ychilishta-miliona-1616252.html", "text": "/КРОСС/ Близо 4,6 милиона лева отпуска правителството за дейности по 3 национални програми за образование у нас. Допълнителните средства ще отидат за електронни дневници, интернет-свързаност и за доизграждане на безжичната мрежа в 300 училища в страната.Над 1 200 000 лева ще получат 1500 общински училища за електронни дневници.По националната програма \"Заедно в грижата за ученика\" се отпускат над четвърт милион лева за финансиране на одобрени проекти в близо 200 училища у нас.Едно иновативно училище в община Благоевград е включено допълнително в списъка за финансиране по националната програма и ще получи 3 150 лева за популяризиране на иновации.Кабинетът одобри и допълнителни разходи по бюджета за Министерството на вътрешните работи за тази година. Средствата са в размер до 13 милиона лева и са за финансово обезпечаване на сключени договори за изпълнение на дейности, свързани с издаването на български лични документи.", "date": "2019.10.23", "title": "Близо 4,6 милиона лева отпусна правителството по 3 програми за образование"}
{"url": "http://www.cross.bg/rysiya-dannite-yada-1616261.html", "text": "/КРОСС/ И следващите две Олимпиади може да се проведат без в тях да участват националните отбори на Русия. Това обяви директорът на руската антидопинг агенция (Русада) Юрий Ганус.Преди месец УАДА (световната антидопинг агенция), заяви, че данните от Москва продължават да са противоречиви и объркани. Това може да доведе до изхвърляне на Русия от всички големи спортни събития. По-късно днес комитет на експерти на УАДА се среща, за да обсъди данните и обясненията за тях. И след въпросната среща може да препоръча санкции.„Мисля, че ще останем без право на отбор за игрите в Токио през 2020-а. И съм почти убеден, че същото ще се случи и за зимната Олимпиада в Китай през 2022-а“, заяви Ганус пред АФП. „Ние не можем да продължаваме повече по този начин. Старите методи само влошават положението. И трябва да се освободим от идеята, че Западът иска да ни навреди. Ние сами трябва да си оправим къщата“, добави той.Русия предаде данните от лабораторията в Москва през януари. През септември обаче УАДА откри процедура заради „нередности и непостоянства в данните“, като даде три седмици срок за обяснения.На последните игри страната нямаше отбор. Вместо това в Пьонгчанг участваха 169 атлети, които могат да докажат, че са „чисти“ от допинг. Те обаче бяха под неутрален флаг. Подобно нещо може да се повтори и за игрите в Токио.", "date": "2019.10.23", "title": "Русия може да пропусне Олимпиадите през 2020 и 2022-а"}
{"url": "http://www.cross.bg/erdogan-dzhonsun-makron-1616255.html", "text": "/КРОСС/ Турският президент Тайип Ердоган заяви, че е поканил британския премиер Борис Джонсън, канцлера на Германия Ангела Меркел и френския президент Еманюел Макрон да се срещнат в Истанбул или турските градове Шанлъурфа и Газиантеп, граничещи със Сирия.По-рано Макрон обяви намерението си да се срещне заедно с Меркел и Джонсън през следващите седмици с Ердоган в Лондон. Френският лидер добави във връзка с операцията в Анкара, че счита за необходимо  припомняйки, че Турция е член на алианса. каза Ердоган пред турски репортери на борда на самолета, връщайки се от Сочи. Той е цитиран от телевизионния канал Хабертюрк.Според турския лидер, ако колегите му откажат да дойдат в Турция, такава среща може да се проведе в Лондон в кулоарите на срещата на върха на лидерите на страните членки на НАТО на 3-4 декември.", "date": "2019.10.23", "title": "Ердоган кани Борис Джонсън, Меркел и Макрон на границата със Сирия"}
{"url": "http://www.cross.bg/britanskata-london-slychaya-1616240.html", "text": "/КРОСС/ Посолството ни в Лондон е в контакт с британските власти по изясняване на случая с амерените мъртви в камион 39 души в графство Есекс, съобщиха от МВнР.Няма данни и за националността на намерените в камиона човешки тела. От британската полиция са предупредили, че идентификацията им ще отнеме дълго време.По-рано BBC предаде, че шофьора е от Северна Ирландия.Посолството ни е установило връзка с британската полиция, представител на посолството ни е провел среща и в Министерството на външните работи в Лондон.Посланик Марин Райков е разговарял по телефона с британската посланичка в София Ема Хопкинс като са се договорили да следят заедно случая. ", "date": "2019.10.23", "title": "Посолството ни в Лондон: Няма потвърждение дали камиона с труповете е с българска регистрация"}
{"url": "http://www.cross.bg/trima-malko-zhertvite-1616239.html", "text": "/КРОСС/ Най-малко трима души загинаха след самолетна катастрофа, при която излязлата извън контрол машина кацна на улица в Белу Оризонте, Бразилия, удряйки се в автомобили и пешеходци.Самолетът с един двигател, за който се съобщава, че е превозвал трима пътници и пилота, се приземява на пътя малко след излитането от летището Карлос Пратес.Катастрофата се случва на на 1,3 км от аерогарата. Освен жертвите при нея има и трима ранени, съобщават от пожарната служба в града.Шефът на пожарникарите полковник Ерлон Ботелу потвърди, че един от загиналите е бил на борда на самолета в момента на инцидента, докато другите двама са били на улицата., каза полковник Ботелу. „Подозираме, че една от жертвите е пешеходец. Един от загиналите бил в една от колите.Съобщава се, че самолетът е продаден малко преди полета и е трябвало да бъде доставен на новия му собственик в Илхеус, в източната част на страната.\n\t\t\t\t\t", "date": "2019.10.23", "title": "Самолет се разби на оживена улица в Бразилия (ВИДЕО)"}
{"url": "http://www.cross.bg/zabolyavaneto-zasegnati-yvelichenie-1616241.html", "text": "/КРОСС/ Европейският парламент прие на първо четене бюджета за 2020 г. със заложено увеличение на средствата за справяне със заболяването Африканска чума по свинете. Според решението, гласувано в Страсбург, Парламентът ще преговаря с Европейската комисия и Съвета на ЕС за почти двойно увеличение на финансовата помощ за преодоляване на щетите от заразата.Една от поправките за отпускане на допълнително финансиране е на българския евродепутат от ГЕРБ / ЕНП Андрей Новаков.По думите му, дори и в края на преговорите размерът на увеличението да бъде променен, значителна част от тези средства ще дойде в България.  заяви Новаков.Преговорите започват в началото на ноември и ще бъдат финализирани в средата на месеца. Андрей Новаков е член на преговорния екип и ще участва пряко във финализирането на бюджета. Финансовата подкрепа ще бъде предназначена за всички засегнати държави-членки.Средствата ще се определят по формула според размера на щетите в засегнатите страни и ще бъдат предназначени за животновъди и промишлени стопанства.Около 20% от отглежданите в България 600 000 прасета бяха засегнати от заболяването Африканска чума по свинете. Огнища на болестта бяха регистрирани в 14 области на страната.Към този момент са регистрирани 40 огнища при домашни прасета, като през последните три месеца се наблюдава тенденция на спад в разпространението на заболяването.През август са регистрирани 5 огнища, през септември – 3, а през октомври – 2. В момента България разработва промяна в законодателството и нормативната уредба с цел по-висока биосигурност в личните стопанства, фамилните ферми и свинекомплексите.", "date": "2019.10.23", "title": "50 млн. евро увеличение на средствата за справяне с африканската чума гласува европарламента"}
{"url": "http://www.cross.bg/sofiya-oktomvri-dvama-1616242.html", "text": "/КРОСС/ Специализираната прокуратура привлече към наказателна отговорност пет лица за участие в организирана престъпна група за трафик на мигранти от Турция през България към Сърбия и Западна Европа. Те са задържани на 17 октомври 2019 г. в Пловдив и София при съвместни ействия по разследването на Специализираната прокуратура, ГДБОП и СДВР, със съдействието на Дирекция „Жандармерия“.При извършените претърсвания в пет недвижими имота в София и един в Пловдив, както и в леки автомобили, ползвани за престъпна дейност, са намерени и иззети голям брой мобилни телефони и сим карти, с които групата е координирала действията си по превеждането на чуждите граждани през границата, подпомагането на пребиваването им и извеждането им от страната.На един от адресите е намерена и иззета марихуана.С определение на Специализирания наказателен съд от 19 октомври 2019 г. на двама от участниците е наложена най-тежката мярка за неотклонение „Задържане под стража“, на двама е определен „Домашен арест“ и на един –„Подписка“.За ръководителя на групата – българска гражданка, съдът определи „Домашен арест“, за да има възможност да полага грижи за двете си малки деца.Определението на Специализирания наказателен съд по мерките за неотклонение не е окончателно и може да бъде протестирано и обжалвано.", "date": "2019.10.23", "title": "Обвиниха петима от група за трафик на мигранти, тартор им била жена"}
{"url": "http://www.cross.bg/dekemvri-izigrae-real-1616243.html", "text": "/КРОСС/ Първото Ел Класико за сезона между Барселона и Реал Мадрид ще се изиграе на 18 декември на „Камп Ноу“.Това потвърдиха от Испанската футболна федерация (RFEF).Двубоят трябваше да се изиграе в събота, но заради протестите в Каталуния и опасенията на властите от неприятни сцени в крайна сметка бе преместен.Барселона и Реал Мадрид се бяха разбрали сблъсъкът помежду им да се изиграе точно на 18 декември, но първоначално Ла Лига се противопостави на това искане и предложи 4 декември за дата на срещата.След като разгледа всички предложения, комисията все пак удовлетвори желанието на двата гранда, които за момента са на първите две позиции в класирането.", "date": "2019.10.23", "title": "„Ел Класико“ ще се играе на 18 декември"}
{"url": "http://www.cross.bg/elektrozahranvane-kabeli-firmite-1616244.html", "text": "/КРОСС/ Екипи на ЧЕЗ Разпределение все още работят за отстраняване на повредите, насени от строителна фирма, която тази сутрин скъса кабели, собственост на дружеството в община Нови Искър.Засегнати бяха селата Подгумер, Локорско и Войнеговци, като в хода на работата дружеството установи, че прекъснатите кабели са два.Без електрозахранване все още остават около 600 клиенти, като служителите на компанията полагат усилия за възобновяване на услугата по най-бързия възможен начин.Работата за последните два трафопоста, засегнати от инцидента продължава вече 4 часа.Това е вторият подобен случай от началото на седмицата.Във вторник при изкопни работи на строителна фирма по същата причина без електрозахранване останаха 8, 9 и 10 част на столичния квартал „Люлин“.ЧЕЗ Разпределение България призовава фирмите да съгласуват с компанията поне две седмици предварително къде и кога ще извършват изкопни дейности, за да се намалят неудобствата за фирмите и домакинствата.Това може да става на телефон 0700 10 010 или на имейл ", "date": "2019.10.23", "title": "600 клиенти в община Нови Искър все още са без електрозахранване"}
{"url": "http://www.cross.bg/izdaniya-pechatni-razprostranenie-1616245.html", "text": "/КРОСС/ „Български пощи” ЕАД ще извършва разпространение и продажба на печатни издания в страната. Целта на приетото от Министерския съвет решение е създаването на предпоставки за по-добри условия за разпространение и продажба на печатни издания на територията на страната.По този начин съществуващата и към момента конкуренция на пазара ще се подобри чрез участието на държавно дружество, притежаващо индивидуална лицензия за универсален пощенски оператор.Държавата осигурява възможност издателите на печатни произведения да имат достъп до крайния потребител, при предварително оповестени, ясни и точни условия за всеки един от тях.Като прилагат еднакви за всеки издател критерии при разпространението, държавата чрез своето дружество ще бъде гарант, че достъпът до информация в печатните издания ще бъде своевременен и безпрепятствен.\"Български пощи\" ЕАД е еднолично търговско дружество със 100% държавно участие в капитала. Операторът разполага с необходимата клонова мрежа и човешки ресурси, чрез които ще се осигури ефективното разпространение в цялата страна.", "date": "2019.10.23", "title": "Подобряват се условията за разпространение и продажба на печатни издания"}
{"url": "http://www.cross.bg/glasove-nesebur-kypyvane-1616260.html", "text": "/КРОСС/ Специализираната прокуратура повдигна обвинения на петимата задържани кандидати за местната власт в Несебър.Кандидатът за кмет Николай Димитров е обвинен като ръководител на организирана престъпна група за търговия с гласове или \"престъпление срещу политическите права на гражданите\". На останалите се търси отговорност като членове на групата.В момента петимата пътуват с конвой към София, където ще изтърпят 72-часовото задържане под стража.Арестът за купуване на гласове в Несебър не отменя правото на канидатите за кметове и общински съветници за участие в местния вот в неделя, съобщи главният прокурор Сотир Цацаров. Той уточни, че арестът е извършен, след като е получено разрешение от Централната избирателна комисия:\"Така или иначе задържането ще бъде претендирано пред съд, а крайното решение ще е на съда. Решението за задържане не означава постоянна мярка. Това означава разрешение да го задържим за 72 часа преди крайната цел\".На въпрос на „Хоризонт” дали се провеждат разследвания за купуване на гласове и в други общини, главният прокурор Сотир Цацаров даде утвърдителен отговор.", "date": "2019.10.23", "title": "Арестуваните за търговия с гласове в Несебър могат да участват в изборите"}
{"url": "http://www.cross.bg/kandidat-plakati-stignalo-1616256.html", "text": "/КРОСС/ Нападнаха екип на политическа партия в пазарджишко село, съобщава БНР.Инцидентът е станал снощи в село Величково.Пострадалите са били нападнати от опоненти и дори се е стигнало до ръкопашен бой, в който е участвал кандидат за общински съветник от листата на местна коалиция.До масовия бой се стигнало, след като представителите на кандидат за кмет на Пазарджик се опитали да разлепят негови плакати в селото. Това обаче разгневило местните му опоненти.Един от пострадалите е с по-сериозни наранявания.В Районната прокуратура в Пазаржик вече е внесен сигнал за случилото се и е разпоредена полицейска проверка. Със случая ще бъде запознат и главният прокурор Сотир Цацаров.", "date": "2019.10.23", "title": "Предизборни плакати доведоха до меле в Пазарджишко, включи се и кандидат-общинар"}
{"url": "http://www.cross.bg/lehu-olata-mozhe-1616247.html", "text": "/КРОСС/ Лyĸcoзният бpaнд нa Тоуоtа - Lехuѕ - плaниpa cтapтиpaнeтo нa cepия eлeĸтpoмoбили пpeз 2020 гoдинa, пишe Rеutеrѕ.Πъpвoтo eлeĸтpичecĸo пpeвoзнo cpeдcтвo нa ĸoмпaниятa нaй-вepoятнo щe cтaнe фaĸт дoгoдинa. Toвa oбaчe нe пpeчи Тоуоtа дa впycнe и Lехuѕ в нaдпpeвapaтa нa фoнa нa нapacтвaщaтa ĸoнĸypeнция зa paзpaбoтвaнe нa ĸoли c бaтepии, изпycĸaщи нyлeви вpeдни eмиcии.Πpи пpeдcтaвянeтo нa ĸoнцeптyaлния мoдeл нa фyтypиcтичния eлeĸтpичecĸи xeчбeĸ пpeди aвтoмoбилнoтo излoжeниe в Toĸиo, oт Lехuѕ oбяcнявaт, чe цeлтa e пpoдaжбитe нa eлeĸтpoмoбилитe нa ĸoмпaниятa, вĸлючитeлнo изцялo eлeĸтpичecĸи и бeнзинoви xибpиди, дa изпpeвapят пpoдaжбитe нa бeнзинoвитe aвтoмoбили нa лyĸcoзнaтa мapĸa дo 2025 гoдинa.Lехuѕ ce зaĸaчa c фeнoвeтe нe caмo нa eлeтpoмoбилитe, a нa вcичĸи ĸoли. Koнцeптyaлният мoдeл LF-30 e cтpacтeн пpeдвecтниĸ нa eлeĸтpичecĸoтo бъдeщe нa Lехuѕ, пишaт aвтopитe нa Тhе Vеrgе.Πpoтoтипът ĸoмбиниpa вcяĸaĸви идeи ĸaтo ĸoнтpoл нa жecтoвeтe, дoбaвeнa peaлнocт, тexнoлoгия зa caмocтoятeлнo зaдвижвaнe, мoтopи в caмитe ĸoлeлa нa ĸoлaтa и дopи дpoнoвe.Kyпeтo нa ĸoлaтa щe бъдe мнoгoъгълнo и c мнoгo издaтини ĸaĸтo oтвътpe, тaĸa и oтвън. Koлaтa щe бъдe c чeтиpи мecтa, ĸaтo вoдaчът и пpeдният пътниĸ щe бъдaт нaй-oблaгoдeтeлcтвaни - тe щe имaт coбcтвeни пъpвoĸлacни пилoтcĸи ĸaбини и пoчти cъвпaдaщи фyтypиcтични диcплeи.Πpeднoтo cтъĸлo нa aвтoмoбилa щe бъдe мнoгo пo-гoлямo oт oчaĸвaнoтo - тo щe пpoдължaвa дo зaдния ĸpaй нa aвтoмoбилa. Toвa oбaчe нe e вcичĸo - oт Lехuѕ пpeдcтaвят пoĸpивa ĸaтo eдин гoлям диcплeй, нa ĸoйтo ocвeн инфopмaция зa aвтoмoбилa и вcяĸaĸвo дpyгo избpaнo oт пътницитe cъдъpжaниe, щe мoжe дa ce пpecъздaвa и peaлиcтичнo нeбe нaпpимep, изпълнeнo cъc звeзди, нaвигaция и мнoгo дpyги. Диcплeят щe ce yпpaвлявa cъc звyĸoви ĸoмaнди и c жecтoвe.Изĸycтвeният интeлeĸт нa ĸoлaтa щe мoжe дa paзпoзнaвa глacoвeтe нa пътницитe, дa пoмaгa зa peгyлиpaнe нa тeмпepaтypaтa нa въздyxa, cилaтa нa звyĸa, нacтpoйĸитe зa шoфиpaнe, ceдaлĸи и oбщo взeтo - вcичĸo. Bидимocттa пpeз cтъĸлaтa нa ĸoлaтa cъщo щe мoжe дa ce peгyлиpa.Eлeĸтpoмoбилът e пpoeĸтиpaн c ycтoйчиви peциĸлиpaни мaтepиaли. Oт външнa cтpaнa ca мoнтиpaни и динaмични cвeтлини.Koнцeпциятa нa LF-30 изпoлзвa peдицa фyтypиcтични тexнoлoгии и oт мexaничнaтa cтpaнa нa нeщaтa - ĸaтo ce зaпoчнe oт пpaвдoпoдoбнoтo дo възмyтитeлнoтo. Πpeвoзнoтo cpeдcтвo e пpoeĸтиpaнo c eлeĸтpичecĸи двигaтeли в ĸoлeлaтa, ĸoeтo би пoзвoлилo пo-динaмичнo шoфиpaнe. Aвтoмoбилът cъщo тaĸa нямa дa имa мexaничнa вpъзĸa мeждy вoлaнa и зaдвижвaщия вaл, a yпpaвлeниeтo щe cтaвa eлeĸтpoннo.LF-30 e пpoeĸтиpaн c oĸoлo 110kWh бaтepия, ĸoeтo би ocигypилo oбxвaт oт oĸoлo 500 ĸилoмeтpa. Koлaтa щe мoжe дa ycĸopи oт 0 дo 100 ĸилoмeтpa в чac зa 3,8 ceĸyнди, c ĸoмбиниpaнa мoщнocт 400kW (536 ĸoнcĸи cили).Изглeждa, чe тoвa e дocтaтъчнo. Cпopeд ĸoмпaниятa oбaчe нe e. Haй-фyтypиcтичнaтa чacт e \"Lехuѕ Аіrроrtеr\" - cпoмaгaщo ycтpoйcтвo, изпoлзвaщo тexнoлoгиятa нa дpoнoвeтe. To щe мoжe дa пpeнacя бaгaжa нa пътницитe oт ĸoлaтa дo вxoдa нa дoмa aвтoнoмнo. ", "date": "2019.10.23", "title": "Koлaтa нa бъдeщeтo: Lехuѕ пpeдcтaви ĸoнцeпт нa нaй-фyтypиcтичния eлeĸтpoмoбил, пoĸaзвaн дoceгa"}
{"url": "http://www.cross.bg/huawei-seriya-kompaniyata-1616248.html", "text": "/КРОСС/ Днес Huawei Consumer Business Group (CBG) обяви, че броят на доставените от компанията през тази година устройства е достигнал 200 млн. към днешна дата, което е с 64 дни по-рано от постигането на тази бройка през 2018 г.Фокусът на Huawei върху авангардната технология и иновативния ID дизайн, заедно с цялостната ангажираност на компанията към всички потребители по целия свят, засилва доверието на все повече потребители, активно подкрепящи бранда.През 2019 г. Huawei представи редица впечатляващи устройства, включително многократно награждаваната HUAWEI P30 серия, която се счита за най-добрата серия телефони за фотография в момента. Сред редицата награди и признания, Експертната асоциация за образ и звук (EISA), съставена от представители на 55 от най-авторитетните технологични медии в света, посочи HUAWEI P30 Pro като “Найдобър смартфон” за 2019-2020.Мисията на компанията е да направи цифровите технологии и най-високите постижения в тях достъпни за максимален брой хора по света. В този дух богатата й гама смартфони предлага силни платформи и уникални модерни функции във всеки ценови клас, сред които супер успешната обновена през 2019 година най-достъпна Y серия, уникалният за младите хора модел P smart Z с изскачаща селфи камера, както и очакваният скоро на българския пазар нов модел Nova 5T.  ", "date": "2019.10.23", "title": "Huawei доставя 200 милиона смартфона за 2019 г. за рекордно кратко време"}
{"url": "http://www.cross.bg/gora-cherna-patritzie-1616230.html", "text": "/КРОСС/ Престижното училищно първенство по шахмат, състояло се в Улцин, Черна гора, бе спечелено от 14-годишно българско момиче.Името й е Патрицие Найманова. Тя е най-добрият състезател в шахматния клуб „Михаил Тал“ в Червен бряг.Патрицие е изиграла 31 турнирни срещи и е стигнала до финала, където е преборила представители на Полша, Черна гора и Азербайджан.Така тя завършва първа в нейната възрастова група и вече може да се похвали с титлата „европейски шампион“.", "date": "2019.10.23", "title": "14-годишна българка стана европейски шампион по шахмат"}
{"url": "http://www.cross.bg/borisov-svobodata-reporteri-1616229.html", "text": "/КРОСС/ \"Това, което държавата може да направи за свободата на словото, е разпространението да не оставяме на частници\", каза премиерът Бойко Борисов по време на редовното правителствено заседание във връзка с посещението на \"Репортери без граници\" в България.Борисов заяви, че не е било възможно да се срещне с техните представители.Причината е, че когато от организацията са били на посещение в страна ни, се е състоял Европейският съвет и той не е имал физическата възможност да се срещне с тях.Борисов обаче внимателно е чул всичко, което е било казано от \"Репортери без граници\".Премиерът е на мнение, че единственото нещо, което може да направи държавата в тяхна подкрепа, както и в подкрепа на свободата на словото, е да не се оставя на частни фирми да правят разпространението на печата.Затова Борисов предлага на Министерския съвет \"Български пощи\" ЕАД да извършват дейността по разпространение и продажба на печатни издания на територията на страната.\"Български пощи са 100 процента държавни. Имат достъп до всички населени места и така ще гарантираме, че всяко издание ще отиде там, където искат да го прочетат\", добави Бойко Борисов.Ситуацията (в България) е абсолютно ужасяваща.\"Вероятно никога не е била толкова зле, колкото сега\", изтъкна преди няколко дни след среща с президента Румен Радев директорът на \"Репортери без граници\" за Източна Европа и Балканите Полин Аде-Мевел, цитиран от \"Дневник\".\"Никога не е била толкова зле, откакто България стана демокрация\", допълни генералният секретар на организацията Кристоф Делоар. Препоръчахме нов медиен закон, който да осигури редакционната независимост и авторитета на журналистиката, каза още Делоар.По неговите думи \"да се реагира не е достатъчно. Необходима е системна реформа.\"\"В страната има климат на медийна гражданска война, но това не е плурализъм. Вместо това трябва да има защита на редакционната независимост и свобода, благонадеждност на информацията\", коментира Делоар.\"Ситуацията е много притеснителна заради големия натиск върху журналистите, отбеляза той.Няколко дни по-рано, на 15 октомври, след среща с гостуващия у нас генерален директор на \"Дойче веле\" Петер Лимбург, Румен Радев заяви, че \"само свободни и независими от политическо и икономическо влияние медии могат да се противопоставят на опасни процеси, които застрашават демокрацията.\"Двамата обсъдиха методите за гарантиране на финансовата и политическа независимост на медиите, включително и формирането на бюджетите на обществените медии, предизвикателствата пред професионалните журналистически стандарти в конкурентната среда на социалните мрежи, както и насърчаването на медийната грамотност на аудиторията.", "date": "2019.10.23", "title": " Кабинетът за свободата на словото: само \"Български пощи\" ще продава печатни издания"}
{"url": "http://www.cross.bg/svatbena-roklya-lopes-1616233.html", "text": "/КРОСС/ Докато Дженифър Лопес и Алекс Родригес замразиха подготовката за сватбата си, певицата получи възможността да репетира ролята си на булка. Фотографите уловиха Дженифър, облечена в пищна сватбена рокля, на снимачната площадка на нов филм с нейно участие, наречен „Омъжи се за мен\". Дженифър беше облечена в разкоша пищна рокля в цвят слонова кост, декорирана с бродерии, украсен с камъни корсет и дълъг шлейф. Ще можем да видим звездата на екраните в тази сватбена визия през 2020 година. Но кога Лопес ще ни покаже нейната собствена сватбена рокля, засега можем само да гадаем.", "date": "2019.10.23", "title": "Дженифър Лопес покори Ню Йорк в разкошна сватбена рокля"}
{"url": "http://www.cross.bg/bude-eood-ctoiinoctta-1616232.html", "text": "/КРОСС/ Зaпoчнa cтpoитeлcтвoтo нa тyнeл \"Жeлeзницa\" oт aвтoмaгиcтpaлa \"Cтpyмa\", ĸaĸтo и нa пътнитe yчacтъци нeпocpeдcтвeнo пpeди и cлeд нeгo. Cъopъжeниeтo щe e c дължинa oĸoлo 2 ĸм и щe бъдe нaй-дългият пътeн тyнeл, изгpaждaн дoceгa y нac. Изпълнeниeтo e oбocoбeнo в тpи чacти - тyнeлa, пътя пpeди и cлeд нeгo, зa дa мoжe нa oбeĸтa дa ce paбoти eднoвpeмeннo и дa зaвъpши в cpoĸa нa Oпepaтивнa пpoгpaмa \"Tpaнcпopт и тpaнcпopтнa инфpacтpyĸтypa\" 2014-2020 г, cъoбщиxa oт AΠИ.Tyнeлът щe бъдe c двe oтдeлни тpъби зa движeниe. Дължинaтa нa вcяĸa щe e oĸoлo 2 ĸм. Cъopъжeниeтo щe бъдe c вcичĸи нeoбxoдими cиcтeми зa eнepгoeфeĸтивнo ocвeтлeниe, вeнтилaция, видeoнaблюдeниe, пoжapoизвecтявaнe, интeлигeнтнa cиcтeмa зa yпpaвлeниe нa тpaфиĸa, aвapийни ЅОЅ ĸaбини, eлeĸтpoннa cиcтeмa зa ĸoнтpoл нa дocтъпa и т. н. Щe бъдe изгpaдeн и oбcлyжвaщ тyнeлeн път пpи южния пopтaл нa тyнeлa oтĸъм гp. Cимитли, плoщaдĸa зa xeлиĸoптep, двa мocтa нaд Cyxa peĸa, ĸoитo ca cъoтвeтнo 108 м и 18 м, пoдпopнa cтeнa и дp.Изпълнитeл нa тyнeл e Koнcopциyм \"AM CTPУMA TУHEЛ 2018\", в ĸoйтo yчacтвaт: \"ДЖИ ΠИ ГPУΠ\" AД, \"ГЛOБAЛ KЪHCTPЪKШЪH\" OOД и \"BИA ΠЛAH\" EOOД. Cтoйнocттa нa дoгoвopa e 185 370 370, 37 лв. бeз ДДC. Cтpoитeлният нaдзop e нa \"Πлaн Инвecт Жeлeзницa\" ДЗЗД. B oбeдинeниeтo yчacтвaт: \"ΠЛAH ИHBECT ΠЛOBДИB\", \"ИHФPA ΠPOEKT KOHCУЛT\" EOOД, \"Acĸoc 03\" EOOД, \"CЪPЧ KOPΠOPEЙШЪH CPЛ\". Cтoйнocттa нa дoгoвopa e 3 994 440 лв. бeз ДДC.Учacтъĸът пpeди тyнeлa, пътyвaйĸи oт Coфия ĸъм Kyлaтa, e c дължинa 720 м. Bĸлючвa и oбcлyжвaщ тyнeлeн път пpи ceвepния пopтaл и мocтoвo cъopъжeниe. Oтceчĸaтa щe бъдe изгpaдeнa oт ДЗЗД \"Жeлeзницa - Ceвep\", в ĸoeтo ca: \"ГБC Инфpacтpyĸтypнo cтpoитeлcтвo\" AД, \"Глaвбoлгapcтpoй\" AД и \"Глaвбoлгapcтpoй Интepнeшънъл\" EAД. Cтoйнocттa нa дoгoвopa e 29 985 345 лв. бeз ДДC. Cтpoитeлният нaдзop e възлoжeн нa ДЗЗД \"TEC Koнcyлт\", в ĸoeтo ca: \"CTPOЛ 1000\" AД, TPИ-EC\" EOOД и \"EKCΠEPT ДECИЖЪHC\" OOД. Texният дoгoвop e зa 599 783 лв. бeз ДДC.Oтceчĸaтa cлeд тyнeлa e c дължинa 1,4 ĸм. Щe бъдaт пocтpoeни ceлcĸocтoпaнcĸи пoдлeз, пoдпopнa и yĸpeпитeлнa cтeнa, oтвoднитeлни cъopъжeния, изгpaждaнe и peĸoнcтpyĸция нa инжeнepни мpeжи и дp. Изпълнитeл нa cтpoитeлнo-мoнтaжнитe paбoти e \"ΠCT ГPУΠ\" EAД. Cтoйнocттa нa дoгoвopa e 18 442 297,40 лв. бeз ДДC. Cтpoитeлният нaдзop e нa ДЗЗД \"ΠЪTKOHCУЛT 2000-KOHCУЛT 64\", в ĸoeтo ca: \"ΠЪTKOHCУЛT 2000\" EOOД и \"KOHCУЛT 64\" OOД. Texният дoгoвop e зa 465 222 лв. бeз ДДC.Aвтoмaгиcтpaлa \"Cтpyмa\" e чacт oт ĸopидop \"Opиeнт/Изтoчнo Cpeдизeмнoмopиe\", cвъpзвaщ Bидин c Kyлaтa, и пo нeя пpeминaвa пътният тpaфиĸ зa Гъpция. Haпpaвлeниeтo ce изпoлзвa ĸaтo нaй-ĸpaтъĸ мapшpyт мeждy Зaпaднa, Цeнтpaлнa Eвpoпa и Бялo мope, a cъщo и ĸaтo вpъзĸa нa Eвpoпa c Aзия. ", "date": "2019.10.23", "title": "Започна изграждането на най-дългия пътен тунел в България"}
{"url": "http://www.cross.bg/myasto-bulgariya-evrostat-1616234.html", "text": "/КРОСС/ България продължава да е лидер в Европейския съюз в редица негативни класации за качество на живот. Това показва анализ на европейската статистическа агенция Евростат за 2018 г. От него се вижда, че в общо 6 изследвани сектора страната заема две първи и две втори места.България е на първо място по хора, които не могат да поддържат домовете си топли през зимата. Това е проблем за всеки трети българин (33.7%). От Евростат все пак отбелязват, че се отчита спад от близо 3% спрямо 2017 г. На второ място е Литва с 27.9% от населението, което не може да отоплява жилищата си. Гърция е на трето място с 22.7 на сто.Малко над 31% от българите пък не могат да си позволят да добавят към менюто си месо или риба на всеки втори ден. По този показател, който почти не се променя спрямо 2017 г., страната отново е на първо място, като далеч на втора позиция е Румъния с 16.3 на сто. Литва е на трето място с 14.5%.Почти 32% от анкетираните българи твърдят, че имат просрочени ипотека, наем, комунални сметки или друг тип финансови задължения. Отчита се спад от 1.4 на сто. Единствено Гърция е пред България по този показател, където 43% признават, че имат просрочени задължения. С близо 22% Кипър се нарежда на трета позиция.Въпреки че България е една от страните в ЕС с най-много автомобили на глава от населението, по данни на Евростат през 2018 г. 18.5% от българите не са можели да си позволят кола. Румъния е лидер с 27 на сто. На трето място в класацията е Унгария със 17.5%.По другите два изследвани показателя – хора, които не могат да си позволят поне една седмица отпуска, и такива, които не могат да се справят с непредвидени разходи, България е в средата с почти еднакъв резултат със средния за ЕС.", "date": "2019.10.23", "title": "Евростат: България е на дъното в почти всички класации за качество на живот"}
{"url": "http://www.cross.bg/danteli-i-momini-sulzi-purvite-ofitzialni-svatbeni-snimki-na-naii-dobriya-tenisist-na-planetata-snimki-1616231.html", "text": "/КРОСС/ Миналата събота, на 19 октомври, един от най-добрите тенисисти на планетата Рафаел Надал и дългогодишната му приятелка Мария Франсиско Перело узакониха дългата си любовна връзка. Сватбената церемония с участието на кралския двор на Испания се проведе в Майорка.Младоженците решиха да не измъчват феновете дълго време и още на следващия ден публикуваха два официални кадъра от съкровения ден X. През този ден булката смени две сватбени рокли, като и двете бяха дело на испанската марка Rosa Clara. Основната рокля - с дълъг ръкав и лаконичен шлейф - беше допълнена от очарователен букет от снежнобели цветя и най-щастливата усмивка на света. Младоженецът, противно на обичая, се появи пред олтара не в черно, а в сив фрак. Горчиво! ", "date": "2019.10.23", "title": "Дантели и момини сълзи: първите официални сватбени снимки на най-добрия тенисист на планетата (СНИМКИ)"}
{"url": "http://www.cross.bg/sgradata-teatralniya-tzentur-1616236.html", "text": "/КРОСС/ Терористичната акция в Москва продължава от 23 до 26 октомври 2002 г.На 23 октомври група въоръжени терористи начело с Мовсар Бараев завзема Театралния център на Дубровка, който се намира в сградата на Дома на културата ОАО „Московский подшипник\", и взема за заложници част от зрителите, дошли да гледат мюзикъла „Норд Ост\".По времето на антитерористичната операция по освобождаването на заложниците всичките терористи са ликвидирани, повечето заложници са освободени, но има и стотици загинали.Според официалните данни загиналите са 130 души от заложниците; според обществената организация „Норд Ост\" загиналите са 174 души.Подготовката за терористичния акт започва в началото на 2002 г.Окончателното решение за извършването на голям терористичен акт в Москва и вземане на голям брой заложници е взето на съвещанието на чеченските полеви командири, което се провежда през лятото на 2002 г.Пряката подготовка на терористичния акт започва в първите дни на октомври.От Чечения в Москва пристигат леки автомобили, чиито багажници са пълни с взрив и оръжие.В продължение на един месец в столицата пристигат на малки групи терористите, които се нанасят в няколко квартири, разположени в различни райони на града. Общо групата терористи е от 40 души; половината от тях са терористки-камикадзета.Терористите разглеждат три обекта на терористичния акт - Московския държавен естраден театър, Московския дворец на младежта и Театралния център на Дубровка.В крайна сметка се спират на Театралния център на Дубровка заради многото зрители и най-малкия брой помещения, които трябва да бъдат обискирани и контролирани след това.Сградата на Театралния център на Дубровка е построена в Москва на улица „Мелников\" през 1974 г. и в началото се нарича Дворец на Културата на Държавния завод за лагери.Там се провеждат естрадни концерти, театрални представления и пр.През 2001 г. за нуждите на създателите на мюзикъла „Норд Ост\", по романа на Вениамин Каверин „Двамата капитани\", сградата е преоборудвана и преименувана.На 23 октомври 2002 г. в 21.15 часа в сградата на Театралния център на Дубровка нахлуват въоръжени хора, облечени в камуфлаж, пристигнали на три микроавтобуса.По това време тече мюзикълът „Норд Ост\", в залата зрителите са повече от 800 души.Освен тях в сградата на Театралния център са и служители от театъра и учещи се в школата за ирландски танци „Иридиан\".Терористите вкарват всичките хора в залата и ги обявяват за заложници. Те са 912 души.Терористите минират сградата и монтират бомби край стените на зрителната зала на разстояние пет метра една от друга, а в центъра и на балкона разполагат метални балони, до които дежурят постоянно жени камикадзета.Във всеки балон се намира 152-милиметров артилерийски осколъчнофугасен снаряд. Вътрешната част, между снаряда и стената на балона, е пълна с поразяващи елементи. Жените терористки се разполагат в шахматен ред до противоположните стени. Коланът на „шахида\" съдържа два килограма пластичен взрив и един килограм метални детайли.Планира се взривовете да унищожат всичко друго. За тази цел е създаден централен пункт за управление.На някои заложници терористите позволяват да се обадят на близките си, да съобщят, че са похитени и че за всеки убит или ранен терорист ще разстрелват десет души.В 22 часа става известно, че сградата на Театралния център е завзета от отряд чеченски терористи начело с Мовсар Бараев.Към сградата на Театралния център се насочват усилени милиционерски наряди, ОМОН, специални части и вътрешни войски.В първите часове след терористичния акт част от актьорите и служителите в Театралния център, които се намират в служебните помещения, успяват да избягат от сградата през прозорците и запасните изходи.Късно през нощта терористите освобождават 17 души без всякакви условия.На 24 октомври в 5,30 часа в сградата на Театралния център безпрепятствено влиза млада жена; по-късно става ясно, че това е Олга Романова - продавачка в близкия парфюмериен магазин; в 8.15 часа - влиза подполковник Константин Василиев. И двамата са разстреляни от терористите.Първият опит да се установи контакт с терористите е предприет на 24 октомври: в 00.15 часа в сградата на Центъра влиза депутатът от Държавната дума от Чечения Асламбек Аслаханов.От 24 октомври рано сутринта до 26 октомври терористите активно се включват в преговорите, в които участват някои руски политици - Йосиф Кобзон, Григорий Явлински, Ирина Хакамада, обществени дейци - лекарите Леонид Рашал и Анвар Ел Саид, журналистите - Анна Политковска, Сергей Говорухин, Марк Франкети, и снимачна група от канала НТВ, шефът на Търговско-промишлената палата Евгений Примаков, експрезидентът на Ингушетия Руслан Аушев, певицата Алла Пугачова.По времето на тези преговори терористите освобождават около 20 заложници.На 24 октомври в 19 часа катарската телевизия „Ал Джазира\" излъчва обръщението на шефа на терористите Мовсар Бараев, записано няколко дни преди завземането на Театралния център; терористите искат руските войски да напуснат Чечения.На 25 октомври в 15 часа в Кремъл президентът на Руската федерация Владимир Путин провежда съвещание с шефовете на вътрешното министерство и ФСБ. Шефът на ФСБ - Николай Патрушев, директорът на ФСБ, заявява, че властите са готови да запазят живота на терористите, ако освободятвсичките заложници.Но всичките усилия да бъдат освободени заложниците се оказват безполезни.Терористите се държат крайно агресивно, разстрелват няколко души.За да се избегнат масовите жертви, се взема решението да се проведе специална операция със силите на Центъра за специално назначение във ФСБ.Но има риск терористите да взривят взривните монтираните в сградата взривни устройства и всички заложници и щурмуващи биха загинали.Детонацията от такова количество взрив неминуемо би се отразила на целостта и носещите конструкции на сградата, в резултат на което то ще рухне.Тогава възниква варианта да бъде използван нервно-паралитичен газ, който позволява почти мигновено терористите да бъдат извадени от строя.В нощта срещу 26 октомври една група спецназ прониква на първия етаж на сградата, където се намират техническите помещения.Страхувайки се от снайперисти, терористите не се спускат в тях.От тях командосите пробиват малки отвори в стените и преградите.Така успяват да получат достъп до вентилационните шахти и да монтират видеоапаратура.На 26 октомври в 5.30 часа в сградата на Театралния център избухват три взрива, чуват се няколкоавтоматни откоса.Около шест часа спецназът започва щурма. Когато бойците от спецназа влизат в театралния комплекс, в цялата сграда се изключва светлината. Налага се командосите да действат в пълна тъмнина.В 6.30 часа официалният представител на ФСБ съобщава, че Театралният център се намира под контрола на специалните служби.Мовсар Бараев и голяма част от терористите са ликвидирани.В това време към сградата на Театралния център се насочват десетки автомобили на Министерството на извънредните ситуации и „Бърза помощ\" и автобуси.Спасители и лекари извеждат заложниците от сградата и ги транспортират до болниците.В 7.25 часа помощник-президентът на Руската федерация Сергей Ястржембски официално заявява, че операцията по освобождаването на заложниците е завършена.Всичките терористи са ликвидирани, а заложниците - освободени. Сред загиналите има двама артисти от детската група в театъра.По официални данни по времето на антитерористичната операция са убити 40 терористи.Техниците по взрива изземат от Театралния център около 30 взривни устройства, 16 гранати Ф-1 и 89 самоделниръчни гранати. Всичкото това с тротилов еквивалент 110-120 килограма.На 28 октомври 2002 г. в Русия е обявен ден на траур заради жертвите на терористичния акт.На 30 декември 2002 г. президентът на Русия Владимир Путин подписва указ за награждаването с ордена „Мъжество\" Йосиф Кобзон и Леонид Рошал за смелостта и самоотвержеността, проявени при спасяването на заложниците, рискувайки живота си.На 23 октомври 2003 г. пред сградата на Театралния център на Дубровка е открит мемориалът „В памет за жертвите на тероризма\".Във връзка с терористичния акт на 23 октомври 2002 г. е заведено дело.По времето на разследването са обвинени в организирането на акта Шамил Басаев, Зелимхан Яндарбиев и Ахмед Закаев.На 20 юни 2003 г. Московският градски съд осъжда на 8,5 години затвор Заурбек Талхигов.Съдът установява, че той предавал по мобилния телефон сведения къде се намират снайперистите и бронираната техника край Театралния център.На 17 декември 2014 г. разследването по делото за завземането на Театралния център на Дубровка еподновено във връзка със задържането на обявения за международно издирване Хасан Закаев, който организирал превозването на оръжието и самоделните взривни устройства на терористите в Москва.  ", "date": "2019.10.23", "title": "17 години от терористичния акт на Дубровка в Москва (СНИМКИ)"}
{"url": "http://www.cross.bg/stupki-sofiya-simeonov-1616237.html", "text": "/КРОСС/ Досега София беше една от малкото столици в света без свой химн. Поетът и колекционер Ангел Симеонов преди няколко дни написа текст за тържествена песен, посветена на българската столица - „София, моя съдба!\"Автор на музиката на продуцираната от Симеонов песен е бележитият композитор проф. Георги Костов. Аранжиментът е на Димитър Гетов, а изпълнението - на Васил Петров, съвместно със смесен и детски хор.Песента „София,моя съдба!\" ще бъде завършена преди изборите за местна власт /27.Х./, като създателите ѝ се надяват тя да бъде одобрена от новоизбрания общински съвет на столицата.Ангел Симеонов е автор на десетки популярни песни, изпяти  от някои от най-изявените български изпълнители.   ", "date": "2019.10.23", "title": "Поетът Ангел Симеонов написа химна на София"}
{"url": "http://www.cross.bg/kamion-eseks-zayavi-1616246.html", "text": "/КРОСС/ Британският премиер Борис Джонсън заяви, че е потресен от новината за 39 тела, намерени в камион източно от Лондон, предаде Ройтерс.\"Потресен съм от трагичния инцидент в Есекс. Получавам редовни доклади от вътрешното министерство и ще работим в тясна връзка с полицията на Есекс, за да се установи какво се е случило. Мислено съм с всички, които са загубили живота си и с техните близки\", заяви Джонсън.Британският вътрешен министър Прити Пател заяви, че е шокирана и покрусена.\"Полицията на Есекс е арестувала едно лице и трябва да й дадем възможността да проведе разследването си\", написа тя в Туитър.Депутатът и бивш зам.-министър на здравепозването Джаки Дойл-Прайс определи новината като \"болезнена\".\"Трафикът на хора е отвратителен и опасен бизнес\", туитна Дойл-Прайс и добави, че се надява полицията на Есекс да \"изправи тези убийци пред съда\". Сиймъс Леени, мениджър в северноирландската Асоциация за товарен транспорт, заяви, че камионът е идвал от България, като влизането във Великобритания през Холихед е \"необичаен маршрут\".\"Хората казват, че сигурността и проверките са увеличени на места като Дувър и Кале, така че може да се разглежда като по-лесен начин да влезете, като отидете от Шербур или Роскоф (б.р. - градове във Франция), до Росларе, а след това нагоре по пътя за Дъблин\", обясни експертът и отбеляза, че \"... дълъг път е и това ще добави допълнителен ден към пътуването.\"През юни 2000 г. 58 китайски имигранти бяха открити задушени до смърт в камион в Дувър. Имаше двама оцелели. През следващата година холандският шофьор на камиона влезе в затвора по обвинение в убийство.По-рано бе съобщено, че по първоначални данни от разследването камионът е дошъл от България и е влязъл във Великобритания на 19 октомври през източното английско пристанище Холихед. Шофьорът (25 г.), който е от Северна Ирландия, е арестуван.Посолството ни в Лондон е в контакт с британските власти по изясняване на случая с намерените мъртви в камион 39 души в графство Есекс.Към момента още не може да бъде потвърдено дали намереният камион е с българска регистрация. Няма данни и за националността на намерените в камиона човешки тела. \"От британската полиция са предупредили, че идентификацията им ще отнеме дълго време\", обяви на страницата си във Фейсбук Иван Димов, съветник на министър Екатерина Захариева.\n\t\t\t\t\t", "date": "2019.10.23", "title": " Борис Джонсън потресен от новината за 39 тела в камион от България (ВИДЕО)"}
{"url": "http://www.cross.bg/otkypvat-obratno-glasove-s-byrgeri-video-1616238.html", "text": "/КРОСС/ Наистина ли българският глас струва само две кебапчета?На този въпрос се опитват да отговорят от Boom! Burgers, които започнаха провокативна кампания в разгара на предизборния сезон.Дни преди изборите те пуснаха видео, в което откупват вече купени гласове с един бургер, за да може хората да гласуват по съвест.\n\t\t\t\t\tОтделно от Boom! споделят, че всеки може да се включи в кампанията под наслов „Свободата никога не била толкова вкусна“, като закупи специалния „Предизборен Boom!” от ресторанта.В замяна пък те обещават да дарят 30% от неговата стойност за организация, която се бори с политическата корупция.Асоциацията ще наблюдава как протича изборния процес и ще приема сигнали за нарушения на 0800 11 224.", "date": "2019.10.23", "title": "Откупват обратно гласове с бургери (ВИДЕО)"}
{"url": "http://www.cross.bg/huawei-smartfon-sguvaem-1616235.html", "text": "/КРОСС/ След четиримесечно закъснение китайският технологичен гигант Huawei (Huawei Technologies Co.) представи в сряда своя модел 5G Mate X - сгъваем смартфон с 5G възможности.Устройството вече е достъпно за предварителни поръчки, но само в Китай, като началната цена е от 16 999 китайски юана (2403 щатски долара).Смартфонът работи с модемният чип Balong 5000 на Huawei, който беше разработен след наложената от САЩ забрана за продажба на американски технологии на китайската компания.Сгъваемият 5G смартфон разполага с 8 GB RAM памет и чипсета Kirin 980, който също е собствената марка микрочипове на Huawei.", "date": "2019.10.23", "title": "Huawei представи своя дългоочакван сгъваем 5G смартфон"}
{"url": "http://www.cross.bg/minyta-vkara-olimpiakos-1616220.html", "text": "/КРОСС/ Байерн спечели с 3:2 визитата си на Олимпиакос и се доближи на победа от елиминациите на Шампионската лига. В същото време Тотнъм записа първи успех в тазгодишното издание на турнира. Финалистът от миналогодишното отнесе Цървена звезда с 5:0. Така шампионът на Германия вече има 9 точки, Тотнъм – 4, Звезда – 3, а Олимпиакос – 1.След като през уикенда изравни рекорда на Пиер-Емерик Обамеянг от голове в първите осем кръга на Бундеслигата, Роберт Левандовски вкара на два пъти и на Олимпиакос. Така той има 20 попадения в 17 мача във всички турнири от началото на сезона. Полякът изравни резултата в 34-а минута, след като преди това Ел-Араби бе открил за домакините. После той вкара за 1:2 в 62-ата минута. Резервата Толисо направи 1:3 четвърт час преди края. Олимпиакос обаче не се отказа и намали на 2:3 в 79-ата минута чрез Дос Сантос. Байерн обаче издържа до края и записа първа победа в последните си три мача. Това обаче бе пети пореден двубой, в който тимът на Нико Ковач допусна два гола. Освен това още един централен защитник се контузи. През уикенда това се случи със Зюле, сега – с Ернандес. Той бе заменен от Боатенг. Така бившият национал на Германия и Павар останаха единствените здрави централни защитници на тима от Мюнхен.Тимът на Маурисио Почетино не остави никакъв шанс на Цървена звезда. Хари Кейн откри още в 9-ата минута. После Сон се разписа на два пъти – в 16-ата и 44-ата минути. Това бяха четвъртият и петият му гол за сезона. След паузата Ламела вкара за 4:0, а после Кейн сложи точка на спора 5:0 в 72-ата минута.Успехът, ако не друго, ще повдигне настроението в Тотнъм преди визитата на Ливърпул през уикенда.", "date": "2019.10.23", "title": "Байерн победи в Гърция, Тотнъм наказа Звезда"}
{"url": "http://www.cross.bg/yspokoenie-monitoringa-vurne-1616221.html", "text": "/КРОСС/ \"Отпадането на мониторинга върху съдебната система не трябва да води до успокоение на институциите у нас\", това заяви главният прокурор Сотир Цацаров.  „Всяко успокоение е вредно. Всяко успокоение ще ни върне не крачка, то ще ни върне години назад“.Според главния прокурор законодателните промени, за които страната ни е поела ангажимент, ще бъдат направени.Вчера Европейската комисия прие най-новия си доклад за предприетите от България действия за изпълнение на ангажиментите ѝ във връзка със съдебната реформа и борбата с корупцията и организираната престъпност в контекста на механизма за сътрудничество и проверка.От Комисията отчетоха, че напредъкът на България е достатъчен, за да се обмисли прекратяване на мониторинга.", "date": "2019.10.23", "title": "Цацаров: Отпадането на мониторинга не трябва да ни успокоява"}
{"url": "http://www.cross.bg/merki-metroto-tzenata-1616223.html", "text": "/КРОСС/ Чилийският президент Себастиан Пинера обяви вчера пакет от социални мерки, за да сложи край на протестите, които разтърсват страната от пет дни заради увеличението на цената на билетите за метрото в Сантяго, съобщиха \"Франс прес\" и ТАСС.Социалните мерки включват 20 процентно повишение на минималната пенсия, замразяване на цената на тока, частично покриване на разходите за лечение, намаляване на цените на лекарствата и установяване на минимален гарантиран доход за работещите.\"Ние ще внесем за разглеждане в Конгреса тези социални мерки и ще започнем изпълнението им, когато правителството получи тази възможност\", заяви Пинера в реч, която бележи рязък завой спрямо последните му твърди изявления към демонстрантите.Шейсет и девет годишният десноцентристки президент помоли сънародниците си да простят на правителствата, както леви, така и десни, че не са успели да вземат по-рано мерки за ограничаване на дълбоките неравенства, предаде \"Ройтерс\".\"Вярно е, че проблемите се натрупаха от много десетилетия, а различните правителства не бяха способни да признаят тази ситуация в цялата й величина\", заяви Пинера. \"Аз признавам и се извинявам за тази липса на визия\", добави той.Протестите, които прераснаха в безредици и стълкновения с полицията, избухнаха в Сантяго на 14 октомври и постепенно обхванаха цялата страна. Президентът обяви извънредно положение в столицата и други градове и отмени повишението на цената на билетите за метрото, но протестите продължиха, подхранвани от народното недоволство срещу икономическите и социалните условия в страната и неравенството. По данни на властите, в резултат на безредиците са загинали 15 души.", "date": "2019.10.23", "title": "Чилийският президент отмени поскъпването на билетите за метрото, но протестите продължават"}
{"url": "http://www.cross.bg/ankara-siriya-vchera-1616219.html", "text": "/КРОСС/ Съединените щати информираха Турция, че изтеглянето на кюрдските сили от \"зоната за сигурност\", която Анкара иска да установи в Северна Сирия, е приключило, заяви снощи турското министерство на отбраната в комюнике, цитирано от Ройтерс и Франс прес.\"На този етап няма нужда от нова операция\" извън района на сегашната военна офанзива, се добавя в комюникето.Според турски дипломатически източник кюрдското изтегляне било потвърдено от американския държавен секретар Майк Помпейо пред турския му колега Мевлют Чавушоглу в телефонен разговор.На 17 октомври Вашингтон и Анкара постигнаха споразумение , предвиждащо спиране на турската военна операция \"Извор на мира\" в Северна Сирия за пет дни. През този срок, който изтече вчера в 19.00 часа по Гринуич, сирийските кюрдски милиции Сили за защита на народа (СЗН), разглеждани от Анкара като терористична организация, свързана с Кюрдската работническа партия (ПКК), трябваше да се изтеглят от планираната зона за сигурност на дълбочина от 32 км от турско-сирийската граница, да оставят оръжието си и да премахнат укрепленията си.Турският президент Реджеп Тайип Ердоган заяви по-рано вчера, че Съединените щати не са изпълнили изцяло обещанията си в рамките на споразумението между Анкара и Вашингтон от миналата седмица за временно прекратяване на турската офанзива в североизточна Сирия, предаде Ройтерс.\"САЩ не изпълниха всички свои обещания. Ако тръгнем на отстъпки, ще отворим пътя за терористичната организация\", заяви Ердоган, цитиран от турската телевизия Ен Ти Ви.Това изявление беше първата реакция на Анкара след изтичането на 120-часовия срок вчера в 19.00 часа по Гринуич, даден на кюрдските милиции да се изтеглят от североизточна Сирия, съгласно споразумението между Турция и САЩ за прекъсване на операцията \"Извор на мира\", отбелязва ТАСС.", "date": "2019.10.23", "title": "Кюрдските бойци са се изтеглили от зоната за сигурност в Сирия"}
{"url": "http://www.cross.bg/iqos-tyutyun-pyshachi-1616225.html", "text": "/КРОСС/ В началото на ноември 2019 г. Филип Морис България пуска на българския пазар новата версия на системата за нагряване на тютюн IQOS – IQOS 3 DUO. Дизайнът на устройството е като този на IQOS 3, но най-новата версия IQOS 3 DUO притежава някои нови характеристики, разработени по препоръка на нашите потребители. Новата версия на IQOS 3 представлява иновация, създадена на база на получената обратна връзка от клиентите, така че да бъде в синхрон с техния начин на живот и да е винаги в готовност.Устройството IQOS 3 DUO с неговите нововъведения улеснява пълното преминаване на пълнолетните пушачи към бездимните алтернативи. Компактният дизайн на IQOS 3 DUO вече дава възможност за две последователни употреби без презареждане на холдъра, като осигурява и много по-бързо зареждане на самия холдър в джобното зарядно в сравнение с предишните поколения на устройството за нагряване на тютюн - IQOS 3 и IQOS 2.4 Р.Устройството ще се предлага в четирите основни цвята, в които се предлага и IQOS 3, както и в лимитирана серия в пети цвят – меден.Всички аксесоари за предишната версия на устройството IQOS 3 ще са съвместими и с IQOS 3 DUO.Най-новата версия на устройството IQOS 3 DUO се отличава с най-бързия и мощен холдър в портфолиото на IQOS досега. С това Филип Морис Интернешънъл (ФМИ) затвърждава ангажимента си да предлага водещи за индустрията продукти, които предоставят възможност на настоящите пълнолетни пушачи, които не искат да се откажат от употребата на тютюн, да преминат максимално бързо на по-малко рискова алтернатива на конвенционалните цигари.„Продължаваме да инвестираме в наука и технологии, за да разработим устройства, които отговарят на потребностите на пълнолетните пушачи - устройства, които могат да помогнат на много хора, които в противен случай биха продължили да пушат, да преминат на тях“, заяви Андре Каланцопулос, главен изпълнителен директор на ФМИ, по повод на представянето на найновата версия на устройството за нагряване на тютюн. „Вече над 11 милиона пълнолетни пушачи по света са избрали IQOS, като над 70% от тях (близо 8 милиона) са спрели да пушат и са преминали изцяло на нашата система за нагряване на тютюн. Пускането на IQOS 3 DUO затвърждава нашия ангажимент да прилагаме технологични иновации в разработката на научно доказани продукти, които се явяват по-добър избор за пълнолетните пушачи от продължителното пушене.“В продължение на над 10 години Филип Морис Интернешънъл инвестира над 6 милиарда долара в научни изследвания и разработки, производство и комерсиализация на гама от революционни  бездимни продукти, която вече включва и най-новата версия на устройството за нагряване на тютюн - IQOS 3 DUO. Зад разработката на устройството за нагряване на тютюн IQOS стои екип от над 400 учени, инженери и експерти във ФМИ. Предназначено е само за пълнолетни пушачи и предлага употребата на тютюн без дим и пепел, като образува значително по-ниски концентрации на вредни вещества в сравнение с цигарения дим. Устройството IQOS нагрява тютюна до прецизна температура без да го гори, така че пълнолетните потребители да могат да се насладят на вкуса на истински тютюн, но с 95% по-малко вредни вещества в образуваната пара в сравнение с цигарения дим. Съвкупността от клинични данни, получени от ФМИ до момента, показва, че пълното преминаване на системата за нагряване на тютюн е по-малко вредно от продължителното пушене. Важно е да се отбележи, че употребата на IQOS не е без риск и е предназначена само за пълнолетни пушачи, които не искат да се откажат от употребата на тютюн или никотин. Той доставя никотин, който води до пристрастяване. Събраните научни доказателства също така сочат, че употребата на IQOS няма негативно въздействие върху качеството на въздуха на закрито.2 Мнозинството пълнолетни пушачи, които преминават изцяло на устройството за нагряване на тютюн IQOS, спират да пушат конвенционални цигари3 , което превръща IQOS в една убедителна бездимна алтернатива.ФМИ си поставя глобална цел към 2025 г. поне 40 милиона пълнолетни пушачи, които иначе биха продължили да пушат конвенционални цигари, произведени от ФМИ, да преминат на по-добри бездимни алтернативи, а бездимните изделия да заемат поне 30% от продажбите на компанията.Филип Морис Интернешънъл (ФМИ) е лидер в трансформацията на тютюневата индустрия, насочена към изграждане на бъдеще без дим и към замяна на цигарите с бездимни алтернативи в полза на пълнолетните пушачи, които в противен случай биха продължили да пушат, на обществото като цяло, на компанията и на нейните акционери. ФМИ е водеща международна тютюнева компания за производство и продажба на цигари, бездимни изделия и свързаните с тях електронни устройства и аксесоари, както и на други изделия, съдържащи никотин, на пазари извън САЩ. Бъдещето на ФМИ се гради на базата на нова категория бездимни продукти, които, макар че не са без риск, са много по-добър избор от продължителното пушене. На базата на своите мултидисциплинарни способности при разработването на нови продукти, на високотехнологично оборудване и водещи научни постижения, ФМИ се стреми бездимните продукти на компанията да отговарят на предпочитанията на потребителите и на строгите нормативни изисквания. Гамата от продукти с намален риск на ФМИ включва продукти с нагряване на тютюн и електронни изпарители, съдържащи никотин. Според данни на ФМИ към октомври 2019 г. вече близо 8 милиона пълнолетни пушачи в света са спрели да пушат и са преминали изцяло към системата за нагряване на тютюн IQOS, която в момента се предлага на 49 пазара по света. Допълнителна информация можете да намерите на уебсайтовете PMI и PMIScience.", "date": "2019.10.23", "title": "Филип Морис пуска на пазара в България IQOS 3 DUO (СНИМКИ)"}
{"url": "http://www.cross.bg/kamion-zhertvite-stranata-1616226.html", "text": "/КРОСС/ 39 тела са открити в товарен камион в индустриална зона в Есекс, Англия, съобщи британската полиция, цитирана от Press Association.25-годишен мъж от Северна Ирландия е арестуван по подозрение в убийство.Властите обявиха, че са в процес на установяване на самоличността на жертвите.Местната полиция поясни, че жертвите са открити в индустриален парк \"Уотърглейд\" в Грейс. Открити са телата на един тинейджър и 38 възрастни.Получен е сигнал от Спешна помощ малко преди 01.40 часа местно време тази сутрин, след като бил открит камион с жертви.Андрю Маринър от полицията съобщи, че камионът е от България.Ние вярваме, че камионът е от България и е влязъл в страната на 19 октомври. Ние работим в тясно сътрудничество с нашите партньори за разследване на случая, обяви Маринър.Той добави, че са арестували шофьора на камиона във връзка с инцидента.Според властите камионът е влязъл в страната от Холихед, град в Северен Уелс, където има пристанище.Разстоянието между Холихед и Грейс е повече от 5 часа с автомобил, повече от 500 километра.  Очаквайте подробности!", "date": "2019.10.23", "title": "39 тела открити в български камион в Англия"}
{"url": "http://www.cross.bg/izkopni-raboti-firma-1616227.html", "text": "/КРОСС/ Несъобразени изкопни работи на строителна фирма са причината за прекъсването на тока на три села в Столична община – Локорско, Подгумер и Войнеговци. Скъсан е кабел 20 kV, собственост на ЧЕЗ Разпределение България, като в резултат спря електрозахранването на 1500 клиенти за 45 минути.Това е вторият подобен случай за тази седмица. Във вторник при изкопни работи на строителна фирма по същата причина без електрозахранване останаха 8, 9 и 10 част на столичния квартал „Люлин“.ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл . ", "date": "2019.10.23", "title": "Несъобразени изкопни работи са причината за прекъсването на тока на три села в Столична община"}
{"url": "http://www.cross.bg/yaponiya-bulgariya-priyatelstvo-1616228.html", "text": "/КРОСС/ \"България цени високо отношенията си с Япония, както и своите приятели в страната, които работят за тяхното развитие и укрепване\", това заяви президентът Румен Радев на церемония в българското посолство в Токио, на която бяха удостоени с български висши държавни отличия японски държавници за приноса им за утвърждаване на двустранните връзки и партньорството между България и Япония.Румен Радев подчерта на церемонията, че през изминалите десетилетия отношенията между България и Япония са прераснали в споделено приятелство и се развиват на основата на взаимноизгодно сътрудничество. Япония е сред страните оказали най-голяма подкрепа на България по време на прехода. Президентът изрази и признателността си за подкрепата, която Япония оказва за подготовката на български спортисти, които ще представят страната ни на Олимпийските игри в Токио през 2020г.Държавният глава удостои с орден „Мадарски конник“ първа степен Тошимицу Мотеги, министър на външните работи на Япония и председател на Групата за приятелство с България в Долната камара на парламента, за неговите големи заслуги за укрепването и развитието на отношенията на приятелство и сътрудничество на страната ни с Япония. С орден „Мадарски конник“ първа степен беше удостоен и Хироми Йошида – доскорошен председател на Групата за приятелство с България в Горната камара на парламента.Ордени „Мадарски конник“ втора степен получиха министърът на реконструкцията на Япония и генерален секретар на Групата за приятелство с България в Долната камара на парламента  Кадзунори Танака и Джуничи Ишии депутат и генерален секретар на Групата за приятелство с България в Горната камара на парламента.Генералният директор на Японско-българската асоциация и генерален директор на Японско-българската фондация Акико Игая беше удостоена с орден „Стара планина“ втора степен за изключително големите й заслуги за укрепването и развитието на двустранните приятелски отношения и сътрудничеството с Япония.В икономическите отношения между България и Япония има голям потенциал за развитие, както и по отношение на контактите между хората с оглед на предстоящото провеждане на най-големия спортен форум през 2020 г. -  Летните олимпийски и параолимпийски игри в Токио, подчерта от своя страна министърът на външните работи на Япония Тошимицу Мотеги.", "date": "2019.10.23", "title": "Румен Радев: България цени високо отношенията си с Япония (СНИМКИ)"}
{"url": "http://www.cross.bg/ninova-izbori-pleven-1616211.html", "text": "/КРОСС/  „Здравейте, победители! На последните европейски избори вие накарахте Борисов да каже, че ще чисти до корен в ГЕРБ- Плевен, защото бяхте по-добри. Пожелавам ви да се представите още по-добре на 27 ноември”, това заяви председателят на БСП Корнелия Нинова пред обществеността в Плевен. Тя изрази подкрепата си за кандидата за кмет на Плевен от левицата Илиян Йончев, кандидатите за кметове на общини и листата за общински съветници.„Те са умни, подготвени професионалисти. Това е екипът, който може да свърши работа за вас”, каза тя.\"Привличането на голям инвеститор в Плевен е една от най-важните задачи на БСП. Ние имаме конкретни предложения, за да стане това факт –да се предоставят общински терени на такива инвеститори, да се намалят местните данъци и такси за тях\", заяви Корнелия Нинова.Тя обърна внимание на важността да се подготвят кадри : „Изграждането на професионално подготвени млади хора, които да останат да работят тук и да помагат на местната икономика, е един от най-важните за нас приоритети.\"„Ние излизаме пред вас с много ясни и категорични ангажименти, но имаме два основни опонента – първият е страхът. Срещам го навсякъде. Обикалям цялата страна и разговарям с най-различни хора- от най-малкото село до най-големият град. Властта насади страх у българите. Страх, че ако изразят различно мнение, ще бъдат преследвани на работното си място, ако работят в администрацията. Ако имат бизнес, той ще бъде проверяван. Това е голямото предизвикателство пред нас и то няма партиен цвят. Да освободим хората от този страх и те без натиск да изберат водачите си\", призова Корнелия Нинова.\"Вторият ни опонент е подмяната на вота. Навсякъде ме посрещат с притеснения за купуване на гласове и фалшификации. 50 лева за гласа ви днес- ви гарантира четири години от същото. Човешкото достойнство не се продава и не се купува\", каза още лидерът на БСП.Нинова отбеляза постигнатото от партията в последните 3 години:„Въпреки тежките условия- вие постигнахте чудеса. За 3 години направихме 3 избора и сега правим четвърти. На първите избори победихме, когато българският народ избра Румен Радев за президент и Илияна Йотова за вицепрезидент. На вторите избори повишихте депутатите на БСП от 38 на 80 и ни направихте сила в парламента”.Тя подчерта, че на европейските избори левицата е единствената партия с увеличен брой депутати.„Благодарение на вас, доверието в БСП расте. Време е на местните избори да докажем отново тази тенденция. Да удвоим кметовете и увеличим общинските съветници. Да постигнем такова участие в местната власт, че да имаме реална възможност да ви помогнем”, заяви Нинова.", "date": "2019.10.23", "title": "Корнелия Нинова в Плевен: Да освободим хората от страха и те без натиск да изберат водачите си (СНИМКИ)"}
{"url": "http://www.cross.bg/shte-zatvoryat-putya-pazardzhik-plovdiv-za-planiraniya-tzyalosten-remont-1616212.html", "text": "/КРОСС/ Пътят Пазарджик-Пловдив ще бъде затворен за движение след около двайсетина дни, когато започва цялостен ремонт на участъка му от Пазарджик до административната граница с Пловдивска област. Движението на автомобили ще бъде пренасочвано по магистрала „Тракия“.Проектът включва маршрута от моста на Марица по цялото продължение на околовръстната улица „Стефан Стамболов“ до границата с Пловдивско. Средствата за него вече са отпуснати на Агенция „Пътна инфраструктура“.Второто трасе е от табелата на входа от София по ул. „Стоян Ангелов“ до Бошулско шосе, където кръстовището с бул. „Александър Стамболийски“, ще бъде заменено с кръгово движение, където от няколко месеца строителството е в ход. Символичното откриване на обекта направи лично премиерът Бойко Борисов на 20 май.", "date": "2019.10.23", "title": "Ще затворят пътя Пазарджик-Пловдив за планирания цялостен ремонт"}
{"url": "http://www.cross.bg/bregova-migranti-lodka-1616213.html", "text": "/КРОСС/ Патрулен катер на гръцката брегова охрана се вряза в лодка с 34 мигранти на борда, съобщава \"Катимерини\".Инцидентът се е случил тази сутрин край остров Кос. Трима души, сред които и едно дете, са изчезнали във водите.При сблъсъка лодката се е преобърнала, изхвърляйки всички в морето. Изчезналите са 3-годишно момченце и двама мъже на 26 и 28 години.Кораб на европейския граничен патрул Фронтекс в района е спасил 31 души. В спасителната операция са се включили и три катера на гръцката брегова охрана, вертолет и частна лодка.Подводно подразделение на гръцките военноморски сили също е претърсвало района за изчезналите мигранти.", "date": "2019.10.23", "title": "Катер на гръцката брегова охрана се вряза в лодка с мигранти"}
{"url": "http://www.cross.bg/erdogan-siriya-pytin-1616214.html", "text": "/КРОСС/ Сирия трябва да бъде освободена от незаконното чуждестранно военно присъствие, заяви президентът на Русия Владимир Путин след продължилите над шест часа разговори с турския президент Реджеп Тайип Ердоган в Сочи, предаде ТАСС.Руският президент посочи, че е важно да не се допусне терористите в Сирия да се възползват от действията на турските въоръжени сили в североизточната част на страната.Путин каза, че турският президент Ердоган му е обяснил подробно целите и задачите на операцията на турската армия в Сирия.Ердоган съобщи, че Турция и Русия ще патрулират съвместно в Сирия. Ердоган каза, че кюрдските сили имат 150 часа да напуснат 30-км зона. Срокът тече от утре по обяд. После ще започне турско-руско патрулиране за запад и изток от района на турската операция, предаде ТАСС.Бойците на кюрдските формирования от \"Силите за защита на народа\" (СЗН) ще се изтеглят от сирийските градове Тел-Рифат и Манбидж, съобщи той. \"В течение на 150 часа терористите от СЗН и техните оръжия ще напуснат Тел Рифат и Манбидж и ще излязат извън пределите на 30-километровата зона от нашата граница. Този срок ще започне да тече от 12:00 ч. утре. Укрепените съоръжения и позиции на групировката ще бъдат разрушени. След отредените за целта 150 часа ще започне турско-руско патрулиране на запад и на изток от мястото на провеждане на операцията \"Извор на мира\", заяви Ердоган, цитиран от ТАСС и ДПА.Той обясни, че съвместното патрулиране ще се осъществява на сирийска територия, в ивица широка 10 км по протежение на границата с Турция.Според ДПА това е фактически продължение на предишното примирие, което трябваше да приключи в 19 ч. по Гринуич тази вечер, но не става ясно дали то ще продължи и през нощта до 12 ч. утре, когато започне да тече новият срок.Руска военна полиция и сирийски военни ще започнат от утре по обяд да патрулират в района на турската военна операция в Сирия, каза r руският външен министър Сергей Лавров, предаде ТАСС.Преговорите между президентите на Русия и Турция Владимир Путин и Реджеп Тайип Ердоган позволиха да се постигнат съдбоносни решения в Сирия, съобщи руският лидер на пресконференция в Сочи след днешната си многочасова среща с турския си гост в руския черноморски курорт.\"Не мога да не изразя удовлетворение, че в резултат на доста дълга и напрегната работа успяхме да намерим решения, които след нашите изявления ще бъдат огласени от външните министри на двете страни. Тези решения, според мен, са много важни, ако не и съдбоносни, и ще позволят да се намери изход от твърде острата ситуация, създала се днес на сирийско-турската граница\", каза Путин, предаде ТАСС.По думите на руския президент Москва и Анкара смятат за необходимо да се помага на сирийските бежанци да се върнат в родината си, което ще позволи видимо да се облекчи социално-икономическото бреме на страните, приели бежанци. Призоваваме международната общност, особено специализираните агенции на ООН, да оказват по-ефективно хуманитарно съдействие на всички връщащи се сирийци без дискриминация, политизация и предварителни условия, добави той.", "date": "2019.10.23", "title": "Путин след срещата с Ердоган: Сирия трябва да бъде освободена от незаконното чуждестранно военно присъствие"}
{"url": "http://www.cross.bg/oktomvri-kino-sofiya-1616215.html", "text": "/КРОСС/ Вход свободен е обявен за Седмицата на руското кино в България. Прожекциите в рамките на проявата, превърнала се в традиция през последните години, ще зарадват ценители в София от 23 до 29 октомври и в Пловдив от 25 до 31 октомври.Церемонията по тържественото откриване на събитието в столицата ще се състои днес от 19 ч., в голямата зала на Руския културно-информационен център (ул. \"Шипка\" 34).Публиката ще има възможност тази вечер да гледа филма \"Бик\" (2019), а също така да се срещне с режисьора Борис Акопов и Сергей Двойников - един от актьорите, снимали се в лентата, уточни за ДУМА ръководителят на отдел \"Култура и кино\" в РКИЦ Владимир Ястреба.В представителната делегация, която ще гостува в България по повод Седмицата на руското кино, е и Никита Волков - изпълнителят на главната роля в \"Чернова\" (2018).Прожекцията (на режисираната от Сергей Мокрицки фантастична творба по едноименния роман на Сергей Лукяненко) в София е на 24 октомври, а в Лъки Дом на киното (ул. \"У. Гладстон\" 1) на 25 октомври ще даде началото на филмовите дни в Пловдив.Почитателите на седмото изкуство ще имат възможност да се запознаят и с Евгений Торес - режисьора на \"Трудностите на оцеляването\" (2019).Лентата ще бъде показана в РКИЦ в петък, а в града под тепетата - в събота.Комедията \"Любовници\" (2019) ще разсмива зрителите в столицата на 26 октомври, а в Пловдив на 28-и.\"Газ\" (2019) ще очаква киномани в неделя в София, а във вторник и в Лъки Дом на киното.\"Аз отслабвам\" (2018) ще може да се гледа в понеделник в РКИЦ, а в сряда ще гостува в Европейската столица на културата 2019, където на 27-и ще се насладят и на \"Бик\".\"Вечният живот на Александър Христофоров\" (2018) на 29 октомври ще е финален щрих за Седмицата на руското кино на \"Шипка\" 34 , а другия четвъртък и на ул. \"У. Гладстон\" 1 в Пловдив.Специално за зрителите у нас всички филми ще са с български субтитри, подчерта Владимир Ястреба.И добави, че проектът се реализира като част от честването на 140-годишнината от установяването на дипломатическите отношения между двете държави, а сред целите му са развитие на международното културно сътрудничество и укрепване на връзките ни в областта на киното.Организаторите на филмовата седмица са Министерството на културата на Русия, посолството на Руската федерация в България, Представителството на \"Россътрудничество\" в страната ни - Руският културно-информационен център в София, продуцентската компания \"Fest-Film\", както и \"Вяст плюс\".", "date": "2019.10.23", "title": "Седмица на руското кино с вход свободен"}
{"url": "http://www.cross.bg/stryma-riba-pernik-1616216.html", "text": "/КРОСС/ Замърсяването на река Струма и язовир \"Пчелина\" изкара жителите на Перник на протест. Преди месец от водоема изплува тонове мъртва риба, която според протестиращите е заради изсипани в реката вредни вещества от близките предприятия. Демонстрантите поставиха ковчег, за да \"погребат\" ритуално реката.\"Гледката беше потресаваща. Още от месец май река Струма тече мътна, черна, червена, кафява, сива. Реката беше замърсена от силно отровни промишлени води от предприятията на територията. Въпреки множеството сигнали, РИОСВ-Перник не взеха никакви мерки\", обяснява Марио Антонов, който е свидетел на случващото се в района.\"Река Струма е отпаден канал в момента. Всички граждани на Перник и областта смятаме, че не се взеха никакви мерки. Държавата дори не си прави труда да види колко умряла риба има. По наши груби сметки става въпрос за 2 тона измряла риба в язовира\". Директорът на басйенова дирекция инж. Георгиев твърдеше, че причините са природни явления - цъфтеж на водорасли, слаб приток на вода, презарибяване от наша страна. Ние опровергахме неговите думи. Причината е замърсяване на водите\", разказа той пред Нова тв.\"Не мога да се съглася с тези твърдения. Експертите на РИОСВ-Перник изпълняват правомощията си по закон. Проверени са 12 предприятия от началото на годината. При установяване на превишаване на дори един от показателите, те са санкционирани. Има санкционирани 6 промишлени обекта. На всички сигнали е реагирано своевременно и при установяване на нарушител също са предприемани административно-наказателни действия. Не може да говорим за тотално замърсяване\", обобщи от РИОСВ- Перник Анелия Дренска.", "date": "2019.10.23", "title": "2 тона мъртва риба изплува от р. Струма"}
{"url": "http://www.cross.bg/pantofi-kompaniyata-testvane-1616217.html", "text": "/КРОСС/ Британската компания предлага годишен хонорар от 4000 британски лири за тестване на пантофи, пише в. \"Метро\".Офертата идва от марката \"Бедруматлетикс\".Изпитателят на пантофи трябва да е сигурен, че артикулите са удобни и държат топли краката.Тестовете ще се провеждат два дни в седмицата, като ще има и бонус безплатни чехли от компанията.Ще бъдат изпробвани най-различни модели - с подметки от мемори пяна, тип мокасини или класически пантофи с подплънка от изкуствена кожа.От компанията намекват, че предлаганата работа може да се стори като осъществена мечта за мързеливци - да не пипваш нищо по цял ден, да ти плащат, а ти в замяна само да обуваш пантофи.За предпочитани кандидати за поста компанията ще счита хора с хронично студени крака. Заявки на желаещите ще се приемат до 18 ноември.", "date": "2019.10.23", "title": "4000 лири за тестване на пантофи"}
{"url": "http://www.cross.bg/radichkov-ychilishteto-detza-1616222.html", "text": "/КРОСС/ Утре се навършват 90 години от рождението на Йордан Радичков. Писателят ще бъде почетен с различни прояви в Монтана (родом той е от близкото село Калиманица). Планирани са краеведска конференция и документална изложба.Днес, в двора на училището, което носи неговото име, ще се съберат деца, за да рисуват врабчетата от света на Радичков. Учениците, които вече са описали света на писателя в есе, ще бъдат отличени с награди.  „През годините много често сме правили кратки драматизации по „Ние, врабчетата“, рисували сме ги, изработвали сме ги от материали. Учениците познават Радичков и неговите врабчета“, сподели директорката на училището Станка Костова-Сретениева.„В това ги възпитаваме – да обичат литературата, да обичат родния край както Радичков го е обичал и да се вслушват в мъдростите, които той е казал“, допълни тя.Ежегодно в училището пишат есе по мисъл на Радичков. „И всяка година има участници. От по-големите ученици, разбира се. Но това означава, че те разбират посланията на мъдреца“, коментира Станка Костова-Сретениева.Тази година конкурсът е на областно ниво. Озаглавен е „Светът на Йордан Радичков“. По темата са писали 13 деца, като три са от училището, оглавявано от Сретениева.Във фоайето на училището и по коридорите има мисли на Радичков, „за да могат учениците, минавайки, и гостите на училището да си ги четат и да си вадят някаква поука за себе си“, разказа още училищният директор.Сега, за годишнината в училището са подредили и изложба с детски илюстрации към произведения на Радичков. Рисували са 100 деца от различни възрастови групи.На рождения ден на писателя – 24 октомври, 90 балона с цитати от негови произведения ще полетят към небето.", "date": "2019.10.23", "title": "90 балона с мисли на Радичков литват към небесата"}
{"url": "http://www.cross.bg/stopanstvo-bolyarka-gorsko-1616218.html", "text": "/КРОСС/ Четиримата служители на държавното горско стопанство „Болярка“ във Велико Търново, които вчера бяха разпитвани по досъдебно производство за незаконна сеч, са задържани за 24 часа. В ареста са още шестима служители на фирма за дърводобив.След вчерашната полицейска акция в горско стопанство „Болярка“ за разпит бяха отведени 10 човека, които вече са задържани. Все още няма повдигнати обвинения от Районната прокуратура във Велико Търново.Освен четиримата горски в ареста са управителят на фирма за дърводобив от стражишкото село Сушица и петима дървосекачи.По договор с горското стопанство „Болярка“ фирмата е трябвало да направи разреждане на държавни гори в местностите „Камъка“ и \"Арбанашко бърдо“ в землищата на Горна Оряховица и Арбанаси.Вместо това в началото на тази година е направена поголовна сеч в над 30 декара и незаконно са отсечени повече от 200 плътни кубически метра дървесина, включително и на защитени видове.", "date": "2019.10.23", "title": "Задържаха за 24 часа служителите на горско стопанство, обвинени в незаконна сеч"}
{"url": "http://www.cross.bg/kmet-kostadinov-varna-1616210.html", "text": "/КРОСС/ Динамична предизборна атмосфера се наблюдава в Морската столица. Във Варна като основен опонент на настоящото управление, твърдо застава Костадин Костадинов. Социолози предвиждат, че в най-лошият случай, той ще бъде на балотаж с настоящия кмет. Не е изключено Костадинов да бъде избран за кмет още на първи тур на Местни избори 2019 от гражданите на Варна.Последните новини около Иван Портних, свързани с така наречения \"Скандал  Хайфа\", които бяха публикувани по време на предизборната надпревара в някои български медии са една от причината за резкия спад в доверието на варненци към настоящия кмет. Според публикации в израелските медии от февруари 2018 г., след причинен от варненския кмет скандал, същият е изгонен от Израел, а договорът за побратимяване между двата града, който е готвен в продължение на една година, е провален.  При участието си в телевизионно предаване Костадин Костадинов, беше помолен да отговори на въпрос на зрител и да коментира \"Скандалът Хайфа\". Кандидатът за кмет  призова Портних да напусне предизборната надпревара, тъй като подобно поведение от страна на кмета на третия по големина град в България не е достойно, злепоставя страната ни и е заплаха за междудържавните ни отношения с Израел. Костадинов коментира и факта, че скандалът е от февруари 2018 г. и от тогава до сега не се е появила информация за него в българските медии. В резултат на казаното, няколко медии публикуваха статии,  в които цитираха Костадинов. След по-малко от ден, тези медии очевидно бяха притиснати от управляващи да свалят направените от тях публикации. Някои от тях изпълниха \"командата\", а други свалиха временно публикацията и после отново я качиха.Официален коментар на случилото се от страна на властимащите не последва, което говори, че те отново се опитват да прикрият случилото се. Общинските съветници от опозицията в град Варна, започнаха да задават въпроси, защо са гласували извънредно средства за заминаването на Портних за Хайфа, а сега не намират града в списъка с побратимените градове. Междувременно в медиите излезе повторна информация за злоупотреба с имот в последните дни, преди изборната надпревара, която е извършена от Иван Портних.Друг от кандидатите за кмет, чрез варненската медия \"Moreto.net\", призова всички кандидат-кметове да преминат  през пълни лабораторни тестове за наркотична зависимост и писмено да декларират липсата на алкохолна зависимост. Аргументите му са, че бъдещият кмет ще управлява бюджет от половин милиард лева и варненци имат право да знаят дали той е свободен от зависимости.Тази бурна предизборна ситуация, дава значителна преднина на Костадин Костадинов - кандидат на Възраждане за кмет на Варна. Той е припознат от варненци, като човек от народа, който има знания, административен и управленски опит и не веднъж е разрешавал на пръв поглед неразрешими казуси. Близо е до обикновените хора, вози се с тях в градския транспорт, може да бъде срещнат на площада и е винаги готов да подкрепи всеки гражданин на Варна. В основата на неговата предизборна програма е управление близо до хората, прозрачност при употребата на публични средства и активно участие на независими експерти, във взимането на дългосрочни решения за развитието на града. ", "date": "2019.10.23", "title": "Костадинов и Портних на балотаж във Варна"}
{"url": "http://www.cross.bg/zriteli-leva-prihodi-1616199.html", "text": "/КРОСС/ Продължението на историята между Злодеида и Аврора в \"Господарка на злото 2\" се хареса най-много на българските зрители, сочат обобщените данни от киносалоните след миналия уикенд. Случващото се в Горско царство, с принц Филип, помощника Диавал е проследено от 31 740 зрители и отчита 349 165 лева приходи за първите три дни у нас.На втора позиция е другата премиера от миналия уикенд - българският \"Завръщане\" на Ники Илиев. Историята за четирима приятели, които се връщат 20 години по-късно в Пловдив, за да помогнат на единия да запази дома си, е гледана от 14 809 зрители и има 137 668 лева приходи.Трето място е за двуседмичния първенец в топ 10 - \"Жокера\" за комедианта Артър Флек, който по-късно става лидер на престъпността и хаоса на Готъм сити. Филмът по комиксите на \"DC Comics\", който отнесе \"Златния лъв\" от тазгодишния фестивал в Кан, е гледан от вече 90 396 зрители и има 855 007 лева приходи за трите седмици у нас.На четвърто място е екшънът \"Близнакът\" с дигитално обработеният времеви образ на Уил Смит. Темата за клонингите, които са подготвени от паравоенна компания за бъдещи битки, но са копие само на един наемен убиец, под режисурата на Анг Ли е гледана от 23 112 зрители и има 249 510 лева приходи за десетте дни у нас.Пето място е за анимацията \"Загубеният Йети\", която е вече трета седмица сред най-гледаните филми у нас. Тийнейджърското приключение от Пекин до Хималаите за връщането на бебе йети към родното място е гледана от 37 947 зрители и има 363 827 лева приходи от билетите им.На шесто място е друга анимация - \"Г-н Беля\". Едноименният герой и неговото пътуване в ролята му на бездомно куче са гледани от 12 153 зрители и има 121 344 лева приходи за 17-те дни откакто е на екраните у нас.На седма позиция е другият български филм - \"Писма от Антарктида\", който е вече 10 дни на екраните у нас. Драмата с Ирмена Чичикова, Иван Стаменов, Симеон Ангелов, Христо Пимпирев, Мая Бабурска, Диана Димитрова е гледана от 4 182 зрители и има 36 867 лева приходи.На осмо място е анимацията \"Angry Birds: Филмът 2\" - вече девета седмица на екраните у нас. Познатите герои от острова на птиците, съюзени с тези от острова на прасетата и борбата им срещу острова на орлите са гледани от 73 854 зрители и имат 678 973 лева приходи.Девета позиция сред най-гледаните филми е за биографичната драма \"Да свалиш Уолстрийт\", създадена по публикация в сп. \"Ню Йорк\" от 2015 година. Филмът с Констънс У, Дженифър Лопес, Джулия Стайлс, Кики Палмър, Лили Райнхарт, Маделин Бруър, Мет Таули, Трейс Лисет, Карди Би и Лизо е гледан от 39 355 зрители и има 358 559 лева приходи за месец на екраните у нас.Десето място е за бразилската екшън-фантастика \"Към звездите\". Пътуването на Рой Макбрайд към края на Слънчевата система, за да се срещне с баща си Клифърд, е гледано от 34 400 зрители и има 351 480 лева приходи за петте седмици у нас.", "date": "2019.10.23", "title": "\"Господарка на злото 2\" оглави българския бокс офис"}
{"url": "http://www.cross.bg/vinchi-kartini-risynki-1616200.html", "text": "/КРОСС/ Петстотин години след смъртта на Леонардо да Винчи най-голямата изложба, която някога е била посветена на творчеството му, ще бъде открита в Лувъра в четвъртък, предаде \"Франс прес\".Сто шестдесет и две картини, рисунки, ръкописи, скулптури, предмети на изкуството са събрани в експозицията. Сред тях са 11 от общо около 20 картини, приписвани на Да Винчи. Всяка от въпросните 11 картини е обградена от подготвителни рисунки и недовършени творби, които обясняват как е била създадена.\"Да Винчи е нарисувал малко картини - заяви един от кураторите на изложбата Венсан Делиовен. - Редица негови картини са недовършени. Хората обаче са били очаровани.\"Най-известната картина на Да Винчи - Джокондата, не е включена в изложбата.Като сложат каски на главите си, посетителите ще имат възможност да й се полюбуват във филмче на виртуалната реалност, което възстановява оригиналните цветове на картината, без получената с годините жълта патина.Изложбата включва впечатляващи рисунки, документи и скици на Да Винчи, както и творби на други ренесансови художници. Експонатите показват изминатия от Да Винчи маршрут между Флоренция, Милано, Мантуа, Венеция, Рим и Франция.", "date": "2019.10.23", "title": "Мащабна изложба в Лувъра за 500 години от смъртта на Леонардо да Винчи"}
{"url": "http://www.cross.bg/dermendzhiev-krachka-otbor-1616202.html", "text": "/КРОСС/ Новият селекционер на България Георги Дерменджиев заяви, че е приел предложението да оглави тима, без да се замисли.„Националният отбор е чест за всеки треньор, да представлява държавата и за мен е чест, че бях поканен. Не съм го обмислял изобщо“, каза Дерменджиев в интервю за БНТ.„Още е много рано да говорим за подкрепа, тя идва от резултатите и ще се постараем всички да променим това статукво. Ние много добре знаем какво поколение имаме, не трябва да се нахвърляме толкова жестоко върху момчетата. Първото нещо е да разговарям индивидуално с играчите. Нека да вървим крачка по крачка, за да може да бъде правилна работата . Във футбола е доказано, че много неща може да се случат, надеждата умира последна и ще направим всичко възможно, за да се класираме на Евро 2020. Трябва да оставим всичко зад гърба си и да гледаме напред. Няма място за експерименти. Момчетата трябва да бъдат достатъчно мотивирани и отговорни, за да играят за националния отбор. На всеки треньор работата е временна, това не ме притеснява и искам да свършим добра работа и оттам нататък да преценяват“, заяви селекционерът.Относно контролата с Хаити Дерменджиев каза, че футболът се развива много бързо и трябва да играем отговорно срещу когото и да е.„Лидери има в отбора, нужно е обстановката да се успокои и тези момчета да повярват в себе си. Ще се разчита на играчите, които ги имаме и тези момчета трябва да знаят какво е националния отбор. Първо трябва да се запозная с обстановката. Екипът ми е готов и ще бъде обявен на пресконференция, скоро ще го научите. Важното е да бъдем реалисти и крачка по крачка да достигнем това ниво, на което сме били. Да бъдем позитивни и да гледаме напред. Нека да си уважаваме националния отбор и да покажем че сме истински българи, а не само да хулим“, призова Дерменджиев.", "date": "2019.10.23", "title": "Дерменджиев: Приех предложението, без да се замисля"}
{"url": "http://www.cross.bg/dimitrov-nesebur-nikolaii-1616203.html", "text": "/КРОСС/ Специализираната прокуратура повдигна тази нощ обвинения на независимия кандидат-кмет на Несебър Николай Димитров и още четирима кандидати,  наложен им е 72-часов арест, съобщиха източници на „24 часа“. За ареста посред нощ потвърди и вътрешния министър Младен Маринов пред Нова тв. Лицата ще бъдат конвоирани днес до Столичното следствие.Наложена им е и забрана да напускат страната, съобщи адвокат Петър Атанасов, който представлява Димитров.Петимата са били привикани в РПУ Несебър малко след 22,30 ч., след като от  вчера са със свален имунитет по искане на главния прокурор Сотир Цацаров.Освен Димитров с обвинения за организирана престъпна група за купуване на гласове са още кандидатът на „Движение 21“ за кмет на Свети Влас Атанас Япаджиев и кандидат-общинските съветници Петър Тодоров и Георги Георгиев от БСП-Тракия и Константин Лефтеров. До този развой на събитията се стигна след като Спецпрокуратурата и ГДБОП проведоха масирана акция в община Несебър на 19 и 20 октомври срещу контролиран вот.", "date": "2019.10.23", "title": "Кметът на Несебер с обвинение тази нощ, наложена му е мярка за задържане от 72 часа"}
{"url": "http://www.cross.bg/toalet-desislava-spryal-1616204.html", "text": "/КРОСС/ В момента Румен Радев и съпругата му са в Япония по случай официалното възкачване на император Нарухито на трона. По-рано първата двойка на България демонстрира безупречен стил в Страната на изгряващото слънце.За значимото събитие, президентът се бе спрял на черен фрак с бяла жилетка и папийонка, а съпругата му носеше ефирна рокля в бледолилаво с дълги ръкави, прибрана в талията с широк бял колан.След интронизацията си, императорът даде специален прием за своите гости, на който семейство Радеви се появиха в различно облекло. Президентът се бе спрял на класически черен смокинг с папийонка в същия цвят, а Десислава бе избрала дори още по-впечатляващ тоалет от този, който бе облякла за церемонията в \"Боровата зала\" на императорския дворец тази сутрин.Кралско синята рокля с медни отблясъци и голи рамене подчертаваше женствеността на първата дама. Корсетът, по който нежно се спускаше дантела с флорални мотиви, вървеше плътно по тялото ѝ, докато полата от копринена тафта и тюл се разкрояваше ефирно и падаше на гънки до земята.Тя се придържаше към напълно изчистена визия - със съвсем лек грим и без бижута.Този ѝ тоалет също е дело на дизайнерката Невена Николова, на която се доверяват редица световни звезди, сред които са Никол Шерцингер и Елизабет Хърли.", "date": "2019.10.23", "title": "Десислава Радева с втори впечатляващ тоалет в Япония"}
{"url": "http://www.cross.bg/mesta-vlast-horata-1616201.html", "text": "/КРОСС/   - Залогът на тези избори е голям. Трябва да бъде дадено началото на промяната на модела на управление в българските общини. ГЕРБ е на политическата сцена вече около десетилетие и за това време концентрира политически, административен, икономически, финансов и всякакъв друг ресурс. Виждате какво се случва. Неправомерно освободен журналист от БНР се връща на месторабота след устно указание от Бойко Борисов. Президент на БФС подава оставка след разпореждане от същото място. Става въпрос за лична власт, а не за такава, уповаваща се на институциите. По места този процес придоби известност като \"феодализация\".Правителството се хвали с икономически ръстове. В същото време реалните доходи на гражданите не растат. Достъпът на хората до здравна помощ се ограничава. Корупцията е повсеместна. Ножицата между бедни и богати се разтваря все повече и нито една социална система в страната не функционира. Този модел на управление, изграден от ГЕРБ през последните години, трябва да бъде спрян. - Водим позитивна кампания и правим много срещи с гражданите в цялата страна. БСП традиционно има добри позиции в местната власт. Вярвам, че предните местни избори, когато регистрирахме най-ниския резултат за партията за последните три десетилетия, бяха изключение. Сега ще се върнем на картата на местната власт. Ще увеличим значително присъствието си в местните органи на власт - кметове на общини (включително на областни центрове), на кметства, общински съветници.Местните избори са част от по-голям политически процес, свързан с промяната в България. По-силна БСП в местните органи на власт ще е стъпка в посока на слагането на дългоочаквания край на управлението на Бойко Борисов в България.    - Проблемите на всяка община са различни. Както и способите за тяхното решаване. Все пак, ако трябва да изведа нещо на преден план, това е нашето виждане не просто за необходимостта от промяна в България, а за начините, по които тя ще се осъществи.В началото на тази година партията окончателно прие програмния документ \"Визия за България\". Първи представихме пред обществото политическата платформа \"За по-добър живот в българските общини\". На тази база бяха разработени местните платформи за предстоящите избори. В основата им е разбирането за необходимост от промяна на социално-икономическия модел на развитие на страната. Властта на пазара не трябва да бъде безгранична. Като социалистическа партия вярваме, че органите на държавната и местната власт трябва да имат по-голяма роля в управлението на социално-икономическите процеси в страната. През последните години се наложи разбирането за държавата и общината като за \"лош стопанин\". Множество общински дейности се приватизират. Останалите под управлението на общините предприятия се източват. На това трябва да се сложи край. Общинската собственост може да се управлява по-добре и в интерес на гражданите. Градската среда може да е по-зелена и създаваща уют. Достъпът до детски градини - да е по-голям, организацията на обществения транспорт - по-добра, достъпът до здравни услуги - по-широк, сметопочистването - по-качествено, изразходването на обществени средства - по-ефективно, и т.н. За всичко това е нужно община, която стои по-близо до проблемите на хората и на чиято роля се гледа като на възможност за подобряване на техния живот, а не като на средство за лично облагодетелстване и на пречка пред социално-икономическия прогрес. Това е нещо, което БСП може не само да обещае, но и да предложи на гражданите.- БСП има широка палитра от кандидати. Имаме достатъчно успешни кметове, които ще се явят на тези избори, за да спечелят отново доверието на хората. Имаме утвърдени народни представители, готови да пренесат своя опит от политиката на национално ниво в родните си места като бъдещи кметове. Засиленото присъствие на млади кандидати за кметове и общински съветници ще внесе енергия и свежи идеи - не само в кампанията, но и в бъдещото управление. Над 500 са младите хора в нашите листи.Политическата формула на участие в местния вот е различна - партийни кандидати, безпартийни, но участващи от името на \"Коалиция за България\", издигнати от инициативни комитети. Профилът на бъдещите ни кметове също е разнороден - утвърдени политици на национално или местно ниво, икономисти, юристи, хора от социалната и хуманитарната сфера, инженери и пр. Общото между тях е амбицията да направят по-добър живота на хората в своята община.- Вярвам, че промяната ще започне от по-малките населени места. Промяната ще започне от Силистра и от общини, в които проблемите по същество са идентични - обезлюдяване, липса на инвестиции и работни места, лошо здравеопазване. Например за Силистра в програмата на кандидата за кмет Момчил Неков и кандидатите за общински съветници виждаме мерки като спиране на преминаването на тировете през града, по-евтина питейна вода, нула лева такси за детски градини и детски ясли, създаване на общински гаранционен фонд с капитал от 1 млн. лв. за стимулиране и подпомагане на начинаещ и малък бизнес, създаване на марка \"Произведено в Силистра\" и т.н. Кандидатите ни имат конкретно разработени мерки за решаване на всички местни проблеми, което печели доверието на хората.- Преди всичко изборният резултат трябва да бъде опазен. Това казваме на всички наши членове на избирателни комисии. Въпреки сложността на вота, се надявам да не се стигне до хаоса от 2015 г., когато часове наред представители на изборни комисии чакаха да предадат протоколите си и да отчетат резултатите. Нашите членове в ОИК и СИК са подготвени. Моят апел към тях е да си свършат работата професионално и да сигнализират за всяка нередност или опит за фалшифициране и подмяна на вота. На места гласуването ще става дори с четири бюлетини. Ще трябва да се отбелязва и преференциален вот, което ще забави процеса. Призовавам гражданите към активност и търпение, защото сега могат да изразят своята воля и те ще определят местните управленци за следващите 4 години. - Да гласуват! Да гласуват с разум и сърце, без страх! Защото хората, за които ще дадат гласа си, ще трябва да решават техните проблеми в следващите 4 години. Да изберат кметове, които не са кукли на конци, а такива, които имат реална визия за общината и ще работят за своите съграждани! ", "date": "2019.10.23", "title": "Вяра Емилова: БСП се връща на картата на местната власт"}
{"url": "http://www.cross.bg/durzhavi-evrozonata-iskane-1616205.html", "text": "/КРОСС/ Европейската комисия (ЕК) предупреждава пет страни от Европейския съюз (ЕС), сред които са Италия и Франция, че техните проектобюджети за 2020 г. рискуват да нарушат фискалните правила на еврозоната, съобщава Bloomberg, цитирана от Investor.bg.Изпълнителната власт на ЕС е изпратила писма до Рим и Париж, както и до правителствата в Испания, Португалия и Белгия, с искане за допълнителни разяснения относно проектобюджетите им, които бяха внесени в Брюксел по-рано през октомври. В писмото до министъра на финансите на Франция Бруно льо Мер се казва, че страната не изпълнява препоръките на ЕС за подобряване на разчета на средствата и за ограничаване увеличенията на разходите. Френският президент Еманюел Макрон увеличи разходите и намали данъците в отговор на протестите на \"жълтите жилетки\", които разтърсиха страната в началото на годината.„Изглежда, че тези елементи не отговарят на задълженията за бюджетна политика“, казва се в писмото. „Това представлява риск от значително отклонение от необходимите бюджетни действия“, допълват от ЕК в становището си.Комисията трябва да проучи бюджетите на всички 19 държави членки на еврозоната през ноември и да издаде становище дали те спазват правилата на ЕС.Писмата представляват стандартна стъпка в дългия процес на преразглеждане на националните бюджети. Това не означава, обаче, че ако една държава не спази препоръките на ЕК, проектобюджетът й ще бъде отхвърлен. Миналата година комисията писа до шест държави с искане за допълнителни разяснения и в крайна сметка единствената държава, която беше помолена да представи нов проектобюджет, беше Италия. Това предизвика продължително противопоставяне между Брюксел и популистката коалиция в Рим.", "date": "2019.10.23", "title": "Бюджетите на пет държави може да влязат в противоречие с правилата на еврозоната"}
{"url": "http://www.cross.bg/petkova-tzentrali-potok-1616206.html", "text": "/КРОСС/ Газопроводът „Балкански поток“ ще бъде завършен през първата половина на 2020 г. заради забавяне на обществената поръчка за строителството му.Това обяви енергийният министър Теменужка Петкова, която беше гост в Сутрешния блок на БНТ.„Стремежът на нашето правителство, на премиера Борисов, е да дадем възможност и България да запази своето стратегическо място на газовата карта на Европа, но за да се случи това, трябва да бъдат спазени всички европейски правила. „Балкански поток“ е алтернативният маршрут за доставка на руски газ вместо през Украйна – през Турция. Цената на проекта е над 2 млрд. лева, а капацитетът му – над 15 млрд. куб. метра“, посочи Петкова.Енергийният министър коментира и подготовката на енергийните дружества за зимния сезон.„Хората трябва да бъдат спокойни, готовността на България за есенно-зимния сезон е добра.Един от приоритетите на страната и през следващата година ще остане защитата на въглищните ни централи. По думите на Петкова България е предложила на Брюксел план как да запази тези мощности до 2050 г.“, посочи Петкова.46% от електрическата енергия, която е нужна на страната се осигурява именно от тези централи, които работят на въглища, този процент през зимата достига до 60.За да поевтинее токът за бита и дребния бизнес, министерството ще започне преговори и с американските централи за отпадане на дългосрочните договори за изкупуване на ток.", "date": "2019.10.23", "title": "Петкова: „Балкански поток“ ще бъде завършен през първата половина на 2020 г."}
{"url": "http://www.cross.bg/eurowings-sofiya-leti-1616207.html", "text": "/КРОСС/ Нискобюджетният превозвач на \"Луфтханза\" Eurowings започва да лети от и до София от идната седмица като билетите вече са в продажба, съобщава \"Капитал\". Полетите засега са от и до Щутгарт и Дюселдорф от Терминал 1.Компанията съобщава, че предлага полети до над 200 дестинации, сред които и далечни като Куба, Тайланд, САЩ.Eurowings е част от групата на Lufthansa като неин нискотарифен превозвач. Компанията развива дейност от 1993 г., а централата й се намира в Дюселдорф.След катастрофа през 2015 г. \"Луфтханза\" задейства план за заменянето на Germanwings с Eurowings, като мрежата на двете компании се сля под бранда Eurowings.Полетите до София са поредна крачка от страна на авиопревозвача за експанзия в Югоизточна Европа.Като част от развитието си в региона тя откри и база в Прищина, Косово, като базира там самолет.В Хърватия авиокомпанията има полети до седем летища.В Босна и Херцеговина лети до Сараево и Мостар.В Гърция дестинациите са 12.", "date": "2019.10.23", "title": "Нискобюджетната Eurowings започва да лети от и до София"}
{"url": "http://www.cross.bg/vitanov-mehanizma-bulgariya-1616208.html", "text": "/КРОСС/ „Докладът на Европейската комисия по Механизма за сътрудничество и проверка е положителен за България. Всички полагахме усилия - не само правителството, а и опозицията - за да отпадне Механизмът. Той е дискриминационен по своя характер, доколкото се прилага само за 2 от държавите-членки, а проблеми с върховенството на закона има и в други. Той е и неефективен - в последните години се превърна в чиста формалност. Отдавна престана да се базира на обективни критерии. Очакванията се прехвърлиха от София към Брюксел.“, заяви ръководителят на Делегацията на българските социалисти в ЕП Петър Витанов в Страсбург.„Днешната стъпка не е изненада, още през януари Юнкер обяви, че целта му е отпадане до края на мандата на настоящата ЕК. Правителството може и да е убедило Брюксел, че всички препоръки са изпълнени, но по-важно е българските граждани да са убедени в същото.“, подчерта Витанов.„Свикнали сме този доклад често да бъде използван за вътрешнополитически цели - предстоят избори и в България, и в Румъния и някои политически партии ще се опитат да капитализират изводите за двете страни. Ето защо Механизмът трябва да отпадне - напоследък се използва като инструмент за политически цели.“, допълни Витанов.Той акцентира, че Докладът е само стъпка към прекратяване на Механизма и реформите следва да продължат. Предвижда се и въвеждането на нов, всеобхватен механизъм за всички държави-членки: „Това е подход, който носи по-висока степен на равнопоставеност и обективност на третирането за всички държави. Все още не сме видели критериите, въз основа на които ще бъде разработен той. Да се надяваме, че няма да се по-тежки от досегашните.“Комисията следва да вземе предвид мнението на ЕП и на Съвета преди окончателно да вземе решението за отмяна. Витанов наблегна на това, че процедурата е безпрецедентна и все още неясна, което към момента предизвиква известно объркване. Коментирайки изказванията на комисар Аврамополус, че Комисията се надява скоро България, Румъния и Хърватия да влязат в Шенген, Витанов припомни, че няма пряка връзка между Механизма и Шенген, но за съжаление докладите по Механизма са били използвани досега от някои държави-членки именно с цел да спират влизането на България и Румъния в Шенген. ", "date": "2019.10.23", "title": "Петър Витанов: Механизмът за сътрудничество и проверка трябва да отпадне"}
{"url": "http://www.cross.bg/kokain-peterbyrg-grada-1616191.html", "text": "/КРОСС/ Петроградският районен съд в руския мегаполис Санкт Петербург осъди трима български граждани на лишаване от свобода от 10 до 12 години за опит за незаконно пласиране на почти 40 кг кокаин, съобщи пресслужбата на градските съдилища, цитирана от ТАСС.Тодор Вълчанов и Георги Лазаров получиха 10-годишни присъди, а Кръстьо Танков - 12 години. И тримата ще излежават присъдите си в изправителен лагер със строг режим.Следователите успяха да докажат, че през август миналата година тримата, намирайки се в България, се договорили да продават незаконно кокаин в Санкт Петербург. След това пристигнали в града със самолет транзит през Германия и наели квартира в Петроградския район в северната част на града. Там държали и наркотика във форма на пресовани калъпи.Извикали такси и натоварили дрогата в куфар, за да я откарат до центъра на града с цел продажба, но до това не се стигнало, защото били задържани от руските правоохранителни органи.", "date": "2019.10.23", "title": "Трима българи получиха присъди в Петербург за търговия с кокаин"}
{"url": "http://www.cross.bg/vratata-minyta-ydar-1616194.html", "text": "/КРОСС/ Реал (Мадрид) постигна първа победа в груповата фаза в Шампионската лига през този сезон. \"Белите\" стигнаха до труден успех с 1:0 при гостуването си на Галатасарай. Единственият гол на \"Тюрк Телеком Арена\" вкара Тони Кроос в 18-ата минута.Така мадридският колос събра 4 точки в група \"А\" и излезе на второ място във временното класиране. Лидер е ПСЖ с пълен актив от 9 пункта. Галатасарай е последен с едва точка.Срещата започна с натиск на \"кралския клуб\". Азар, Каземиро и Кроос опитаха удари в първите минути, който не донесоха опасност пред вратата на Галатасарай. Турският гранд отговори с отлична възможност за гол. В 10-ата минута Белханда пусна отличен извеждащ пас зад защитата за Андоне. Румънският нападател нанесе удар, който Куртоа успя да отрази.Минута по-късно Андоне бе изпуснат при центриране от пряк свободен удар на Сери. Флорин нанесе удар от около 10 метра, но Куртоа плонжира и изби в корнер.В 15-ата минута Бензема се измъкна в наказателното поле, но не затрудни Муслера. Три минути след това Реал поведе. Азар получи в наказателното поле, реши да подаде към Бензема, но го направи неточно. Топката обаче стигна до Тони Кроос, който я насочи неспасяемо във вратата за 0:1. Гостите продължиха да са по-активният отбор. Родриго и Азар се озоваха на добри позиции за удвояване на резултата, но не съумяха да го сторят.В 38-ата минута Куртоа направи ново майсторско спасяване. Райън Бабел проби отдясно и намери Белханда в наказателното поле. Мароканският халф стреля в центъра на вратата, но стражът на гостите реагира блестящо и отново спаси. Две минути след това Бензема получи топката пред наказателното поле. Нападателят реши да стреля силно, но прати топката над вратата.На полувремето Фатих Терим реши да увеличи атакуващата мощ на своя отбор и пусна в игра Софиан Фегули на мястото на Райън Донк.Втората част започна със спасяване на Муслера. Уругвайският вратар се намеси блестящо след удар на Бензема от близка дистанция.Малко след това Стивън Нзонзи стреля от малък ъгъл, но не намери очертанията на вратата.След час игра нова отлична комбинация между Азар и Бензема завърши със силен удар на белгиеца, но и добра намеса на вратаря на Галатасарай.В 65-ата минута Азар пропусна отличен шанс да удвои преднината на Реал. Халфът бе изведен в наказателното поле от Бензема, преодоля Муслера, но стреля силно в горната греда.В 72-ата минута Родриго се озова на добра позиция, но стреля разочароващо. В 84-ата минута \"чим бом\" можеше да стигне до изравнителен гол. Йомер Байрам центрира в наказателното поле, където Нзонзи изпревари Рамос и стреля опасно с глава, но над вратата.Три минути след това Люиндама нанесе удар с глава след центриране от корнер на Емре Мор, но след рикошет топката мина покрай вратата.До края на срещата не се случи нищо запомнящо се. Така \"белите\" записаха първа победа в Шампионскатал ига през този сезон.", "date": "2019.10.23", "title": "Реал (Мадрид) победи Галатасарай с 1:0 като гост в Шампионската лига"}
{"url": "http://www.cross.bg/brekzit-izbori-yanyari-1616224.html", "text": "/КРОСС/ Британският премиер Борис Джонсън ще настоява твърдо за провеждане на извънредни общи избори, ако ЕС предложи отлагане на Брекзит до 31 януари.След снощните гласувания в Камарата на общините, при които депутатите одобриха разглеждането на законопроекта за Брекзит, но отхвърлиха плановете това да стане за три дни, премиерът „наложи пауза“, както се изрази, върху законодателството.Сега в Брюксел трябва да решат дали да дадат отсрочка и колко дълга да бъде тя.Тази сутрин министърът на правосъдието Робърт Бъкланд, изразявайки дълбоко съжаление от вота, изтъкна, че след като не може да се върви напред, изглежда изборите са единствения начин да се реши кризата.Бъкланд заяви, че Брекзит без сделка все още е реална възможност, ако ЕС предпочете да не даде отсрочка.Министърът на правосъдието в сянка Ричард Бърджън каза, че лейбъристите ще се съгласят на общи избори, ако Брюксел даде отсрочка, защото това означава, че Брекзит без сделка ще отпадне като вариант.Според него обаче провеждането първо на референдум, както смятат негови колеги, е напълно нереалистично.Бившият вицепремиер Дейвид Лидингтън заяви, че очаква ЕС да отложи Брекзит, за да е сигурен, че няма да бъде обвинен, ако се стигне до Брекзит без сделка.Председателят на Европейския съвет Доналд Туск заяви, че ще препоръча на лидерите от ЕС да приемат искането на Обединеното кралство за отлагане на датата за Брекзит до 31 януари 2020 г.Ако избори бъдат свикани тази седмица, то те не могат да се състоят по-рано от 28 ноември, защото по закон трябва да има 25 работни дни от датата на внасяне на процедурата в парламента до датата на провеждане.", "date": "2019.10.23", "title": "Джонсън иска избори, ако ЕС отложи Брекзит за 31 януари"}
{"url": "http://www.cross.bg/bulgariya-shengen-zakona-1616195.html", "text": "/КРОСС/ Докладът на Европейската комисия за България и евентуалното отпадане на Механизма за сътрудничество и проверка са добри новини и могат да ускорят присъединяването ни към Шенген. Те обаче не означават, че ангажиментът на ЕС към върховенството на закона у нас приключва. Това обяви президентът на ПЕС Сергей Станишев.", "date": "2019.10.23", "title": "Станишев: Отпадане на мониторинга може да бъде решителната крачка на България към Шенген"}
{"url": "http://www.cross.bg/turgovishte-borsa-nabirane-1616196.html", "text": "/КРОСС/ Възможностите за постъпване на работа в Българската армия ще бъдат представени в Търговище в рамките на кампанията \"Бъди войник\".В 16.00 часа пред Драматичния театър ще има информационна борса за набиране на войници и матроси.Ще бъде показано въоръжение и оборудване и военна техника на Сухопътни войски, Военно-морските сили, Морски специален разузнавателен отряд и Служба \"Военна полиция\".", "date": "2019.10.23", "title": "Информационната борса за набиране на войници гостува в Търговище"}
{"url": "http://www.cross.bg/kypyvane-marinov-ministur-1616197.html", "text": "/КРОСС/ Наближавайки датата на изборите, сигналите за купуване на гласове зачестяват. Поне 5-6 сигнала проверихме във вчерашния ден, съобщи пред Нова Тв вътрешният министър Младен Маринов.Той отхвърли обвиненията на опозицията, че сигналите срещу управляващите не се проверявали.„Наближавайки датата на изборите, сигналите за купуване на гласове зачестяват във вчерашния ден”, каза вътрешният министър.", "date": "2019.10.23", "title": "Младен Маринов: Сигналите за купуване на гласове зачестяват"}
{"url": "http://www.cross.bg/lynata-tyristi-samo-1616198.html", "text": "/КРОСС/ Според барон Мюнхаузен пътуването до Луната изобщо не е сложно: право нагоре по бобеното стъбло чак до лунния сърп. В действителност обаче това не толкова лесно и до днес едва 12 души са стъпвали на лунната повърхност - до един астронавти от американската програма \"Аполо\".Русия обяви, че от 2021 г. ще започне да изпраща туристи в космоса - но само в космоса, без посещения на спътника на Земята. Китай пък планира да построи база на Луната, но засега не се знае кога. Най-конкретни са плановете на САЩ: те искат през 2024 отново да изпратят астронавти на Луната. За туристи не се споменава нищо.Но пък има частни космически компании като \"Blue Origin\" на изпълнителния директор на \"Амазон\" Джеф Безос или \"SpaceX\" на основателя на \"Тесла\" Илон Мъск. Той дори вече е приел резервация за предстоящо лунно пътешествие през 2023-а година - на японския милиардер Юсаку Маезава, който смята да вземе със себе си и хора на изкуството. В случая обаче има две уловки: първо, не се планира кацане на Луната, а само нейна обиколка от около 200 километра разстояние; и второ - в миналото частните космически компании постоянно отлагаха началните дати за полетите си - поради твърде големите технически препятствия и предизвикателства.Междувременно астронавтите разполагат с доста разнообразно меню - от ядки и плодова салата за закуска през наденички с гарнитура за обед до говеждо месо и сирене за вечеря. Въпреки това бъдещите лунни туристи не бива да се надяват на деликатеси, макар НАСА да работи вече със звездни готвачи. По-голямата част от храната преминава през интензивна термична обработка и лиофилизация, което я прави изключително трайна. Пресните плодове са рядкост, а чипсът, например, е забранен, тъй като трохите могат да попаднат в арматурите или филтрите. Въпреки това има и добра новина: от 2015 г. совалките разполагат с космическа машина за еспресо, наречена \"ISSpresso\".Но никой не бива да разчита на петзвездно лунно обслужване. \"Ние не летим до Луната заради това, че че там е прекрасно - всичко е сиво, прашно, има вакуум, ярка слънчева светлина, температурите достигат до минус 150 градуса през нощта и плюс 150 градуса през деня\", казва германският астронавт Александър Герст.Европейската космическа агенция работи върху проект, който включва построяването на \"лунно село\" в следващите години. При това положение там биха могли да бъдат приемани и туристи, смята генералният директор на агенцията Йохан-Дитрих Вьорнер. Разбира се, засега става дума само за визия. Но това, което едва ли ще може да се избегне, е постоянният шум от вентилационните двигатели и помпите, които ще гарантират оцеляването на лунните посетители.Почивката в космоса задължително ще трябва да е активна. Защото извънземният престой поставя хората пред особени предизвикателства: сърцето се свива, слъзните жлези спират да работят, уригването е невъзможно. Мускулите атрофират, поради което трябва всеки ден да се спортува. Но пък с невероятен изглед към към Земята.В екскурзионната програма може да бъде включена обиколка на лунните забележителности с лунамобил до кратери като Пири, най-високият връх на Луната, или до площадката за кацане на Аполо 11.Пътуването в космоса би струвало значително по-скъпо от круиз до Карибите или луксозен курорт на Малдивите. Затова засега само свръхбогати хора биха могли да си го позволят. Първият космически турист Денис Тито плати през 2011 г. 20 милиона долара, за да попадне на борда на Международната космическа станция. Колко ще трябва да плати японският бизнесмен Маезава, засега не е известно. Но ако НАСА започне да води туристи на Международната космическа станция от следващата година, те ще трябва да плащат около 35 000 долара (около 31 000 евро) - на ден. Без разходите за долитането и заминаването. Според главния финансов директор на НАСА Джеф Деуит това ще струва допълнително около 50 милиона долара. Ползването на Интернет също се плаща отделно, но то би било направо евтино - 50 долара за един гигабайт.Този, който не разполага с тези средства, няма нужда да се отчайва - и на Земята може да се постигне близост до Луната. Световните музеи, като например Музеят на модерното изкуство в Ню Йорк или компютърният музей в Падерборн, предлагат специални изложби. В Нордлингер Рийс в Бавария пък преди около 15 милиона години е паднал астероид и е създал огромен кратер, който също може да се посети. Астронавтите от космическата мисия Аполо 14 са го използвали като тренировъчна площадка за пътуването си до Луната.", "date": "2019.10.23", "title": "Ваканция на Луната – една реална мечта"}
{"url": "http://www.cross.bg/ikonomikata-kriza-inflatziyata-1616192.html", "text": "/КРОСС/ Поскъпването на храните и услугите, което се очертава да бъде с над 5 на сто на годишна база, ще има най-сериозен принос за инфлацията догодина. Това е записано в есенната прогноза на Министерството на финансите, според която до края на 2019 г. Индексът на потребителските цени ще се увеличи до 2,8 на сто. Спадът в безработицата и ръстът на доходите ще се забавят през следващите няколко години. Малко под 5 на сто ще бъде ръстът на цените и на услугите, като двата сегмента ще окажат основно влияние върху ускоряването на инфлацията. Средногодишното поскъпване на живота догодина ще бъде 2,5 на сто, а през следващите няколко години ще се забави леко. Същото ще се случи с доходите и с безработицата. Тази година икономиката ще отбележи ръст от 3,4 на сто, но до 2022-ра година ще се развива малко по-бавно.Най-вероятно това ще доведе и до охлаждането на имотния пазар и ипотечното кредитиране, тъй като ще намалят покупките на имоти с инвестиционна цел, прогнозират още от министерството. Основните рискове пред икономиката ни могат да дойдат отвън - най-вече заради несигурността около Брекзит, търговската война и забавянето на китайската икономика. Очаква се растежът за цялата световна икономика тази година да бъде не повече от 3%.\"Задаващата се криза има други характеристики в сравнение с 2008 г. Тя ще бъде криза на предлагането, докато  предишната беше криза на търсенето.\", коментира пред БНР от Лондон проф. Димитър Иванов.По думите му тази криза няма как да не  засегне и икономиката на България, а в изнесените положителни данни за икономиката ни имало предизборни нюанси.\"Нямаме нови инвестиции, нямаме подновяване на индустрията. Огромни стратегически проекти в страната са забавени. Ако погледнем и социалната картина в икономиката - тя е трагична. Над 50% от българското население получава под минималната работна заплата. Нищо не се случи в областта на новия икономически модел, нова реиндустриализация\", твърди проф. Димитър Иванов.Според него в страната ни се създава климат, който отблъсква чуждите инвеститори. Той смята, че статистиката не отразява и реалната картина на инфлацията в страната. По думите му тя върви към 6-7%. Проф. Иванов е категоричен, че трябва да се мисли за нов социален и индустриален пакт за развитие на България и той да е между всички политически сили.", "date": "2019.10.23", "title": "Храните ще поскъпнат с над 5% догодина"}
{"url": "http://www.cross.bg/brekzit-dzhonsun-tysk-1616189.html", "text": "/КРОСС/ Ръководителят на Европейския съвет Доналд Туск заяви, че ще препоръча на лидерите на 27 държави от ЕС да приемат искането на Обединеното кралство за отлагане на датата на Брекзит до 31 януари 2020 г.Джонсън преди това спря законопроекта за Брекзит в очакване на решение на ЕС относно удължаване на процеса на излизане от ЕС, докато позицията на правителството остава същата: премиерът се противопоставя на удължаването на Брекзит.„След решението на премиера Борис Джонсън да спре ратификацията на споразумението за оттегляне и да избегне Брекзит без сделка, ще препоръчам 27 -те държави от ЕС да приемат искането на Великобритания за отлагане.“, написа Туск в Туитър.След решението на премиера Джонсън да спре процеса на ратифициране на Споразумението за оттегляне и за да се избегне сделка ца Брекзит ще препоръчам на EU27 да приеме искането на Великобритания за удължаване. За това ще предложа писмена процедура., написа Туск днес.Британските депутати отказаха да разгледат законопроекта за Брекзит в рамките на три дни, както настоя Джонсън. В същото време парламентаристите приеха по принцип текста на споразумението, предложен от премиера с ЕС.", "date": "2019.10.23", "title": "Туск: Лидерите на ЕС да отложат Брекзит"}
{"url": "http://www.cross.bg/tema-sofiya-sotzialnite-1616180.html", "text": "/КРОСС/  Специално за БНТ: новият треньор на националния отбор по футбол Георги Дерменджиев;България и енергийните проекти - министър Теменужка Петкова;Има ли нови щамове на грипа? Говори: Проф. Тодор Кантарджиев; Местни избори 2019-та: Стефан Иванов в битката за София, Константин Бачийски кандидат за кмет на Бургас, Йордан Йорданов в надпреварата за Добрич; Ексклузивно: Външният министър Екатерина Захариева след посещението си в Москва и отпадането на мониторинговия доклад; След решаващия дебат за София - какви бяха посланията на кандидатите? Коментар на политолозите Таня Буруджиева и Стойчо Стойчев; Протест срещу екологичното бедствие в язовир Пчелина! Докога водата във водата ще плуват тонове мъртва риба? След репортаж на bTV - как дете с аутизъм получи решение от ТЕЛК за личен асистент?Исторически рекорд - за първи път дамски екип престоя 7 часа в открития космос; За отпадането на европейския мониторинг над България, арестите за търговия на гласове и футболното хулиганство по стадионите. Гостува вътрешният министър Младен Маринов; Абсурден казус - дете с церебрална парализа не може да получи инвалидна количка от държавата, защото социалните служби искат становище от комисия, която не съществува; Защо момичето от защитено жилище, изнасилено от мигранти е било навън в полунощ? Кой контролира социалните домове - гледайте на живо; Близките на жена, убита от мъжа си заради ревност, протестират заради намалената му присъда;За чии гласове ще се бори левият кандидат за кмет Георги Кадиев? Пренесе ли политическата кампания в социалните мрежи. Как се рекламират кандидатите във „Фейсбук\" и „Инстаграм\"? На живо - протест в Перник срещу тровенетo на река Струма и язовир „Пчелина\";Защо 14-годишен талант свири на различни музикални инструменти по улиците на София? ", "date": "2019.10.23", "title": "Теми и гости в сутрешните блокове на телевизиите на 23 октомври"}
{"url": "http://www.cross.bg/depytat-oto-ypravitel-1616182.html", "text": "/КРОСС/ , депутат в 44-ото НС;, архитект;, досегашен председател на ВАС;, режисьор и медиен експерт;, актриса;, управител на НЗОК;, актриса, две номинации за ИКАР - през 2014 и 2015г.;, депутат в 44-ото НС;, философ, бивш депутат;, поппевица и писателка;, областен управител на Варна; ", "date": "2019.10.23", "title": "Родени на 23 октомври"}
{"url": "http://www.cross.bg/zhelyazkov-rosen-ysiliya-1616183.html", "text": "/КРОСС/ България полага необходимите усилия за изграждането на модерна железопътна и пътна инфраструктура по оста „Изток-Запад“, това заяви министърът на транспорта, информационните технологии и съобщенията Росен Желязков по време на форума „Пътя на коприната“, който се провежда от 21 до 23 октомври 2019 г., в Тбилиси, Грузия. По думите му това създава нужните условия за бързото придвижване на хора и товари, предвид нарастващия транспортен трафик между Азия и Европа.„Разрастването на най-големите български морски пристанища във Варна и Бургас и подобряването на черноморските фериботни връзки също са сред приоритетите на националната ни транспортна политика“, изтъкна Росен Желязков. Той бе категоричен, че е трябва да се засили допълнително сътрудничеството между заинтересованите страни чрез насърчаването на пилотни проекти, което ще подпомогне развитието на коридорите, железопътните превози, като и нисковъглеродната и интелигентната мобилност.„България поддържа много добри взаимоотношения със страните, участващи в проекта „Пътя на коприната“ (Китай, Азербайджан, Иран, Турция, Казахстан, Грузия, Узбекистан, Туркменистан и Таджикистан). Ние проявяваме сериозен интерес и към други регионални инициативи, свързани с транспорта, като проектът за евро-азиатски транспортни връзки; платформата за свързаност между Европейския съюз и Китай, инициативата 17+1 за сътрудничество с Китай и ТРАСЕКА“, допълни министър Росен Желязков.„Уверени сме, че със съвместните усилия на всички партньори ще изградим стабилна търговска и комуникационна мрежа между Европа и Азия, която ще има основна роля за подпомагането на търговията и икономическия растеж“, каза още Росен Желязков.", "date": "2019.10.23", "title": "Росен Желязков: Полагаме усилия за модерна пътна и железопътна инфраструктура по оста „Изток-Запад“ (СНИМКИ)  "}
{"url": "http://www.cross.bg/voiina-zagivat-svetovna-1616167.html", "text": "/КРОСС/  - Ирландски католици от Ълстър се опитват да превземат Дъблинския замък, седалището на английското управление в Ирландия, за да предизвикат отстъпки за католиците. - Генерал Клод Франсоа дьо Мале (на картинката) започва заговор за свалянето на Наполеон, твърдейки, че императорът е умрял в Русия и че той сега е комендант на Париж. - 2 хиляди души загиват при изригване на вулкана Майон на Филипините. - Германската империя се присъединява към съюза между Руската империя и Австро-Унгария, с което се поставя началото на Съюза на тримата императори.- В Солун се създава Българо-македонският комитет - бъдещата Вътрешна македоно-одринска революционна организация (ВМОРО). - Първо използване на авиация за военни цели: италиански пилот излита от Либия за разузнаване на турските позиции през Италианско-турската война. - България в Първата световна война: В хода на Нишката операция, Девета плевенска пехотна дивизия на Първа армия освобождава Ниш. - Съставено е 56 Правителство на България с министър-председател Георги Кьосеиванов, което подава оставка през февруари 1940 г.- Втората световна война: Начало на втората битката при Ел Аламейн. Британските войски начело с генерал Монтгомъри настъпват срещу германската армия на генерал Ервин Ромел в Египет. - Втората световна война: В концентрационния лагер Освиенцим избухва женско въстание, което е потушено и са разстреляни всички участнички. - Общото събрание на ООН е свикано за първи път в Ню Йорк. - Унгарското въстание започва като мирна студентска демонстрация в Будапеща до Унгарския парламент срещу съветската окупация, към която се присъединяват хиляди граждани, продължила до 4 ноември. - Страните от НАТО възстановяват суверенитета на Федерална република Германия и я присъединяват към пакта. - Южен Виетнам е провъзгласен за самостоятелна република. - В Будапеща студентски митинг прераства в революционен бунт срещу съветската окупация, продължил до 4 ноември.- Край Петрич е открит Националният парк-музей Самуилова крепост. - Ливанска гражданска война: ислямски терористи взривяват казарма с американски миротворци в Бейрут, като загиват 241 военни; същата сутрин е ударена и френска казарма, като загиват 58 военни. - С указ на президента Унгария е преименувана от Унгарска народна република на Република Унгария, с което страната скъсва с комунистическия си период. - Министър-председателят на Израел Бенджамин Нетаняху и палестинският лидер Ясер Арафат сключват договор „земя срещу мир\". - Обявена е първата версия на преносимото мултимедийно устройство iPod на Apple.- Започва кризата със заложниците в Театъра на Дубровка, Москва - по време на мюзикъла \"Норд-ост\" 41 чеченски бунтовници взимат около 800 заложници, освободени след 3 дни от силите за сигурност, при което загиват около 130 от тях. - Силно земетресение разтърсва Ниигата в северна Япония, загиват 35 души, 2200 са ранени и 85 000 остават без дом. - Излиза скандалната книга „Бандитската топлофикация\" на българския писател-сатирик Емил Измирлиев. - В Исландия се провежда референдум за приемане на новата конституция редактирана от широки обществени слоеве на обществото. При 66% активност повече от 80% от гласувалите одобряват приемането на конституцията. ", "date": "2019.10.23", "title": "23 октомври в историята"}
{"url": "http://www.cross.bg/sofiya-programata-programa-1616184.html", "text": "/КРОСС/ С атрактивен 3D mapping в центъра на София Министерството на регионалното развитие и благоустройството ще покаже как променя населените места в страната с европейското финансиране по Оперативна програма „Региони в растеж“ 2014-2020 г.Събитието ще се състои утре – сряда, 23 октомври, от 18.30 часа на пл. „Ал. Батенберг“, срещу Националната художествена галерия. В него ще участват министърът на регионалното развитие и благоустройството Петя Аврамова, заместник-министър Деница Николова, заместник-кметът на Столична община Дончо Барбалов. То е част от информационната кампания на ОПРР и е във връзка с Годишното информационно събитие на програмата.С помощта на съвременни технологии върху корпуса на съчленен „Икарус“ атрактивно ще бъдат представени реализирани със средства от ОПРР проекти. Така зрителите ще могат да се запознаят както с най-значимите обекти, финансирани по програмата, така и с въздействието на европейските инвестиции за подобряване на качеството на живот в България.Като част от инициатива в столичния електротранспорт е подредена и специална изложба със снимки на реализирани проекти по управляваната от МРРБ европейска програма. Кадрите са подбрани измежду 790 снимки, предоставени от бенефициенти на Оперативна програма „Региони в растеж“ 2014-2020 и на участници в кампанията „Моят град е моята крепост“ на МРРБ, която приключи в края на месец септември.Жителите и гостите на София могат да видят обектите „преди“ и „след“ обновяването им с европейското финансиране по програмата. Показани са модернизирани обществени пространства, паркове, училища, детски градини, туристически обекти, здравни заведения и оборудване, енергийно ефективни сгради, рехабилитирани пътища. Целта на експозицията е да провокира активното и отговорно отношение на гражданите за опазване и съхраняване на направените европейски инвестиции в страната, както и да накара младите хора да се гордеят с родните си места.Изложбата може да бъде видяна в 50-те тролейбуса, купени по проект „Интегриран Столичен градски транспорт“, финансиран по Оперативна програма „Регионално развитие“ 2007-2013 г. Чрез него бяха подновени изцяло амортизираните превозни средства по най-натоварените тролейбусни маршрути – линиите 1, 2, 5 и 9 в София.", "date": "2019.10.23", "title": "С атрактивен 3D mapping МРРБ показва как променя България"}
{"url": "http://www.cross.bg/miliona-leva-yvelichenie-1616186.html", "text": "/КРОСС/ Обсъждат проектобюджета на здравната каса за догодина. За 2020 е заложено увеличение с близо 395 милиона лева. Така институцията ще разполага с близо 4, 745 милиарда лева.Половината от допълнителните средства ще отидат за болниците. Лечебните заведения ще получат с малки над  230 милиона лева повече.Парите за личните лекари също ще са повече. Там заложеното увеличение е с 19 милиона лева. За прегледи при специалист се отпускат 14 милиона лева допълнително, а за изследвания 4 милиона. През 2020 г. се повишават и разходите за лекарства и дентална помощ.Запазват се майчинството, минималното обезщетение за безработица и правилата за болничните.", "date": "2019.10.23", "title": "Обсъждат проектобюджетите на НЗОК и НОИ за 2020 г."}
{"url": "http://www.cross.bg/ankara-erdogan-ministerstvo-1616187.html", "text": "/КРОСС/ Турският президент Реджеп Тайип Ердоган обяви във вторник, че е изтекъл 120-часовият период на прекратяване на огъня, според турския канал NTV, съобщи Спутник.Президентът Ердоган заяви, че САЩ не са „изпълнили напълно обещанията за сделка в Сирия“ и добави, че Анкара е готова да предприеме „необходими стъпки“, според доклада.„Обещанията, дадени от САЩ, не бяха изпълнени изцяло. Ще приемем мерките и неходимите стъпки.“, каза ЕрдоганВ рамките на споразумението турското министерство на отбраната наблюдава процеса на изтегляне на сили от кюрдските части от ПКК от 30 – километровата „безопасна зона“, наложена от Анкара.Според министерството 136 автомобила са напуснали района през този период.„Всички терористи, срещнати след изтичане на прекратяването на огъня.“, ще бъдат убити, съобщи турското министерство на отбраната. Турското министерство на отбраната заяви, че през 120-часовия период са извършени 42 нарушения на примирието.„Нашето право на самозащита срещу тормоз и нарушения винаги е валидно.“, каза турското министерство и добави, че всички нарушения на прекратяването на огъня са незабавно докладвани на САЩ.Турция смята кюрдската ПКК, която представлява гръбнакът на Сирийските демократични сили (SDF), за терористична организация, твърдейки, че SDF е неразличим от местната Кюрдска работническа партия (PKK).На 9 октомври е обявено военното нашествие, наречено операция „Мирна пролет“. В четвъртък миналата седмица Анкара и Вашингтон се договориха за 120-часово прекратяване на огъня в опит да позволят на кюрдските сили да напуснат безопасната зона, наложена от Анкара в северна Сирия.По-рано във вторник Ердоган обеща да възобнови офанзивата си „още по-силно“, ако Вашингтон „наруши обещанията си“ в рамките на сделката.В същия ден Ердоган и руският президент Владимир Путин обявиха съвместен меморандум за Сирия. Анкара заяви, че споразуменията с Вашингтон и Москва са независими едно от друго.„Днешното споразумение с Русия не зависи от споразумението между Турция и САЩ, съгласно което всички терористи от ПКК / YPG са длъжни да напуснат безопасната зона.“, заяви директорът на съобщенията на Турция Фахреттин Ал.", "date": "2019.10.23", "title": "Ердоган: САЩ не изпълниха обещанията си за Сирия"}
{"url": "http://www.cross.bg/glasyvat-dokato-oktomvri-1616188.html", "text": "/КРОСС/ С приближаването на местните избори желанието за участие във вота се увеличава. Над половината от тези, които имат намерение да гласуват, вече твърдо са избрали за кого ще дадат своя вот.За българите най-важно е новият главен прокурор да не е корумпиран и да е честен. Това показват данните от новото национално представително проучване на Изследователския център “Тренд” по поръчка на “24 часа”.Оптимизмът продължава да преобладава в по-голямата част от българските граждани (50%), докато песимистите остават с по-малък дял (39%). Традиционно най-младите остават най-оптимистично настроени, докато при най-възрастните песимистичните нагласи доминират.В навечерието на местните избори 42% от всички български граждани декларират, че със сигурност ще гласуват, докато малко под една четвърт (24%) заявяват, че по-скоро ще упражнят правото си на глас. Предизборната кампания дава резултат – сравнението между същия въпрос през септември и през октомври регистрира малко по-силна мобилизация. Ясно личи силната мобилизация на привържениците на ГЕРБ, БСП и ДПС.Над половината (55%) от тези, които със сигурност ще гласуват или по-скоро ще гласуват, твърдо са решили за коя партия / коалиция ще гласуват, докато 26% все още не са решили. Тук наблюдаваме същата зависимост в сравнението между проучването ни през септември и това през октомври. Регистрираме увеличение на решилите през октомври и спад в колебаещите се.Ден преди избора за нов главен прокурор тествахме основните институции в сектора. С най-висока положителна оценка е МВР – единствената от тестваните институции, където положителната оценка надвишава, макар и минимално, отрицателната. Съдът е с най-голямо натрупване на отрицателни оценки, а за работата на ВСС най-голям дял нямат мнение.Над три четвърти (76%) са тези, които са чули / разбрали, че в края на този месец ще бъде избран нов главен прокурор, докато 18% не са.На въпрос за качествата, които е важно да притежава новият главен прокурор, силно доминират моралните – да не е корумпиран, неподкупен (20%), да е честен и коректен (19%), да е независим и да не се поддава на влияния (9%), докато управленските способности и опита отстъпват само с 9%. Най-голям дял от запитаните не могат да преценят........", "date": "2019.10.23", "title": "„Тренд“: 1/4 от решилите да гласуват още не са сигурни за кого"}
{"url": "http://www.cross.bg/hristov-parlament-zakonnost-1616209.html", "text": "/КРОСС/ \"Повече от десетилетия българското правосъдие е обект на мониторинг. С него моите сънародници свързваха надеждите си за установяване на законност и справедливост. Днес тези надежди са мъртви.\"Това заяви по време на изказването си в пленарна зала в Страсбург в понеделник вечер Иво Христов, член на Групата на Прогресивния алианс на социалистите и демократите в Европейския парламент. \"Аморфните формулировки на докладите и безволевите им препоръки не породиха оздравителен ефект\", смята българският евродепутат. В речта си Христов каза още: \"Механизмът за сътрудничество и проверка доказа своята неефективност, а проблемите в правосъдието се задълбочиха.\"\"Предстои да бъде огласен новият мониторингов доклад. Нямам съмнение, че той ще бъде пореден подарък за правителството в навечерието на местните избори в България. През изминалите години Европейската комисия не просто обезсмисли мониторинга, а го превърна в инструмент за политическа намеса и порочна подкрепа на свои фаворити в София. Това дискредитира самата европейска идея в очите на българските граждани. Свидетелство за разочарованието им е и ниската активност на последните избори за Европейски парламент. В заключение бих искал да кажа, че провалът на Механизма за сътрудничество и проверка, който ще ни бъде представен като успех, не може да заблуди българите, чиито очаквания за законност и справедливост с европейко съдействие останаха несбъднати.\"", "date": "2019.10.23", "title": "Иво Христов: ЕК превърна мониторинга в инструмент за порочна политическа подкрепа"}
{"url": "http://www.cross.bg/dostigne-samo-dunoto-1616161.html", "text": "/КРОСС/ \"Само човек, познаващ загубата може да достигне до дъното на душата си и да добие допълнителна доза сила в необходимия момент.\"Мохамед Али", "date": "2019.10.23", "title": "Само човек, познаващ загубата може да достигне до дъното"}
{"url": "http://www.cross.bg/sega-tryd-monitor-1616185.html", "text": "/КРОСС/  - Брюксел даде на София изходнавиза от 12-годишния мониторинг; - Разходите за пенсии за пръв път ще минат 10 млрд. лв.; - Агитирайте! - 1/4 не са решили кой да е кметът; - Мустакатата братовчедка на ЕС; - Влак ни гази на 150 прелеза морги; - 4400 т негодни пестициди складирани у нас; - Училищен директор агитира за ГЕРБ и себе си в електронния дневник; - Разходите за пенсии за пръв път ще минат 10 млрд. лв.; - За първи път Европа раздели България от Румъния - наблюдението за корупция пада само за София; - 2020-а: 234 млн. лева повече за болниците, отиват за вдигане на заплатите на лекари и сестри; - Мустакатата братовчедка на ЕС; - Населението на България се стопява с 1/4 до 2050 година; - България заслужи да падне мониторингът; - Премиерът на срещата с US посланика Херо Мустафа: С покупката на Ф-16, изпълнихме ангажимента към нато; - Обор Брюксел слага край на мониторинга; - Дават 500 млн. лв. повече за здравеопазване; - Вежди Рашидов, председател на парламентарната Комисия по културата и медиите: \"София се нуждае от кмет като Йорданка Фандъкова - тя еизключително работоспособен човек, спокойна, балансирана\"; - Полк, доц. Георги Георгиев от НВУ „Васил Левски\" във Велико Търново пред \"Труд\": Истинската наука, както е и в любовта, не се получава от пръв поглед; - Шефът на Камарата на нотариусите Красимир Анадолиев: Подготвяме нова мярка срещу имотната мафия; - Ипр. Месфер Бин Абдул Рахман Алгасиб, посланик на Кралство Саудитска Арабия в София: В България има много възможности за инвестиции; - Михайлов си тръгна, Гешев идва:различни спектакли, но с общ почерк; - Зеленият проект за Централна гара обрасна с мащабно строителство; - Може ли здравната етика да повлияе върху качеството на здравеопазването?; - България е стигала до Днепър;- Оценката на ЕК е очаквана, механизмът беше дискриминационен; ", "date": "2019.10.23", "title": "Преглед на печата за 23 октомври"}
{"url": "http://www.cross.bg/godini-apostol-gospoden-1616165.html", "text": "/КРОСС/ Св. апостол Иаков, брат Господен - наречен тъй, защото бил син на Йосиф, обручникът на св. Дева Мария. Той е от седемдесетте апостоли, първи епископ на Иерусалим в продължение на 33 години.Написал първата света литургия. Завършил мъченически, блъснат от храмовата стряха, засипан с камъни и, ударен с едно кросно, разбили главата му - починал в 63 г. на 66 години.", "date": "2019.10.23", "title": "Св. апостол Яков, брат Господен"}
{"url": "http://www.cross.bg/chasa-provede-zala-1616181.html", "text": "/КРОСС/ От 10:00 часа ще се проведе заседание на Министерски съвет.От 10:00 часа, в двора на Детска градина \"Снежанка\" /ул. \"Илинден\" 5, под басейн Олимпия/ ще се проведе традиционният спортен празник на учебното заведение.От 10:00 часа , зала „Пресцентър\" на Министерство на труда и социалната политика, заместникминистърът на труда и социалната политика Лазар Лазаров ще открие заключителна конференция по проект \"Развитие на националната система за оценка на компетенциите MyCompetence\".От 11.00 часа в Гранд хотел София, зала „Триадица\", ще бъдат представени резултатите от проучването на празните опаковки от цигари, показващи тенденциите и нивата на незаконна търговия с цигари за 2- рото тримесечие на 2019 г.От 11:00 часа в зала „Роял\" на хотел \"Балкан\", ще бъде представен вторият годишен доклад от националния изследователски проект SDIndex (Safe Drive Index/Индекс за безопасно шофиране).От 14:00 часа в Руския-културно информационен център ще се проведе пресконференция на руски кинематографисти, посветена на откриването на Седмица на руското кино в България.От 16.45 часа в Народната библиотека „Св.Св. Кирил и Методий\" ще се проведе приемна с участието на водача на листата на АБВ Ивайло Калфин и гости.От 18:00 часа на „Пиротска \"-5, Македонски дом, МНИ, втори етаж, Голяма зала, ще се проведе лекция на тема: „Съвместната историческо-образователна комисия с Р. Северна Македония в светлината на решението на ЕС за отлагане на преговорите за членство\". Ще ни гостува отново доц. д-р Наум Кайчев, заместник-председател на българската част на комисията.От 13.00 часа, ГКПП-Станке Лисичково, министърът на вътрешните работи Младен Маринов ще проведе работна среща с колегата си от Република Северна Македония, министър Оливер Спасовски.От 12.30 часа, в залата на Общинския съвет заместник-кметът на Община Видин инж. Цветан Асенов ще награди отличилите се участници в XVI-то издание на Димитровденското математическо състезание.От 10.00 часа в база 2 на ДКЦ-1 /Втора градска поликлиника/ ет. 2, ще бъде официално откритспециализиран кабинет по репродуктивно здраве.От 09.30 часа в Областна администрация ще бъде отворено помещението за съхранение на бюлетините, които ще бъдат разпределени на деветте общински администрации.От 17.30 часа в народно читалище „Виделина - 1865\", ще се състои презентация: „Можем ли да излекуваме рака?\", която ще бъде представена като част от инициативата „Училище за пациенти\" от д-р Росица Кръстева, началник на Онкологичен център „Уни Хоспитал\".В 10.30 часа в пространството между булевардите \"Източен\" и \"Княгиня Мария-Луиза\" ще се състои откриването на нов парк.В 11.00 часа в сградата на ОДМВР ще се проведе брифинг с участието на зам.-директора комисар Димитър Събчев и началника на отдел \"Охранителна полиция\" комисар Венелин  Младенов. Те ще съобщят подробности около създадената организация за охрана на реда при провеждане на изборите на 27 октомври.10:00 часа на брифинг в ОДМВР- Шумен. Ще ви информираме за готовността на областната дирекция във връзка с предстоящите избори.От 11.00 часа в пресклуба на БТА ще се състои пресконференция на вицепрезидента на КНСБПламен Нанков и на националния секретар на синдиката Огнян Атанасов по повод организирани дискусионни форуми в страната „Арена работеща България\" на тема „Фирмени политики за поведение на служителите в социалните мрежи\", с участието на граждани, работници и служители, представители на неправителствения сектор, институции и други.  ", "date": "2019.10.23", "title": "Предстоящи събития в страната за 23 октомври"}
{"url": "http://www.cross.bg/siriya-pytin-tyrtziya-1616190.html", "text": "/КРОСС/ На вчерашните си шестчасови преговори в Сочи президентите на Русия и Турция Владимир Путин и Реджеп Ердоган съгласуваха план за прекратяване на бойните действия в Североизточна Сирия. Сирийският лидер Башар Асад подкрепи меморандума за разбирателство между Москва и Анкара след телефонен разговор с руския си колега.Меморандумът предвижда след седмица военни от Русия и Турция да започнат съвместно патрулиране по сирийско-турската граница от страната на Сирия. Дотогава на 30 км от границата трябва да се изтеглят всички кюрдски въоръжени формирования.Подразделения на руската военна полиция и на сирийските армия ще осигуряват безпроблемното изтегляне на кюрдите. То трябва да започне днес по обед и да приключи след 150 часа или следващия вторник.В меморандума Владимир Путин и Реджеп Ердоган потвърждават подкрепата си за единството и териториалната цялост на Сирия, както и за обезпечаването на националната сигурност на Турция.Двамата лидери подчертават решимостта си да се борят с тероризма във всички негови форми и проявления и да се противопоставят на сепаратистките стремежи на сирийска територия.", "date": "2019.10.23", "title": "Путин и Ердоган с план за прекратяване на бойните действия в Северна Сирия"}
{"url": "http://www.cross.bg/geshev-ivan-sudeben-1616193.html", "text": "/КРОСС/ Ден преди ключовия избор за следващ главен прокурор инициативата \"Правосъдие за всеки\" ще проведе поредния си \"Марш за право и свобода\". Той е под наслов \"Светлината пробива мрака\" и е срещу кандидатурата на единствения номиниран за поста - настоящия зам.-главен прокурор Иван Гешев.\"Маршът за право и свобода\" ще тръгне от Съдебната палата, ще премине през площад \"Независимост\" и ще завърши пред Народното събрание.Организаторите заявяват намерението си да се съберат и утре пред сградата на Висшия съдебен съвет по времето, когато съдебните кадровици ще изслушват концепцията на Иван Гешев за развитието на държавното обвинение през следващите седем години.Утре ще е и самото гласуване. За да бъде избран, заместникът на Сотир Цацаров трябва да получи подкрепата на най-малко 17 от членовете на Висшия съдебен съвет.", "date": "2019.10.23", "title": "Нов протест срещу кандидатурата на Иван Гешев"}
