{"url": "http://www.cross.bg/priroden-belasitza-park-1615069.html", "text": "/КРОСС/ На 12 октомври Дирекция на Природен парк „Беласица\" към Изпълнителна агенция по горите за осма поредна година ще проведе Фестивал на кестена в село Коларово, община Петрич. Празникът на Подгорието ще бъде официално открит в 12:00 часа, на площада пред читалище „Яне Сандански\". В центъра на събитието отново ще бъдат кестените, които ще присъстват на пъстрите шатри, подредени от домакините. И тази година гостите на празника ще бъдат изненадани с много нови кулинарни вкусотии, характерни за този регион. Изпълнители от самодейните състави при читалищата от района на Природен парк „Беласица\" ще представят традиционни песни, танци и обичаи. „Нарисувай Беласица\" ще бъде предизвикателство за малки и големи художници. Традиционната разходка в планината с планински водач и филм за природното и културно наследство на парка са само част от програмата. Подгорието отново посреща Фестивала на кестена, едно от най-очакваните събития за района. Заповядайте! Фестивалът се организира от Дирекция на Природен парк „Беласица\" към Изпълнителна агенция по горите с финансовата подкрепа на Югозападното държавно предприятие и Община Петрич, в партньорство с Българска фондация „Биоразнообразие\" и Пирински туристически форум, със съдействието на Исторически музей - Петрич, както и с активното участие на кметовете, читалищните секретари и хората от района на Природен парк „Беласица\".", "date": "2019.10.09", "title": "Фестивал на кестена примамва в полите на планина Беласица"}
{"url": "http://www.cross.bg/kolpino-raketa-izstrelya-1615070.html", "text": "/КРОСС/ Подводница \"Колпино\" изстреля крилата ракета \"Калибър\", съобщават ИТАР ТАСС и РИА \"Новости\", позовавайки се на съобщение на Министерството на отбраната на Русия. Екипажът на подводницата \"Колпино\" от Черноморския флот изпълни стрелба с ракета \"Калибър\" по крайбрежни и морски цели на полигон за бойна подготовка в акваторията на Черно море. Пускът на ракетата е осъществен от подводно положение, отбелязва ведомството.Министерството уточнява, че ракетата успешно е поразила целите, разположени на крайбрежието в района на полигона \"Опук\" и на един от морските полигони на Черноморския флот.\n\t\t\t\t\t  ", "date": "2019.10.09", "title": "Русия изстреля крилата ракета от подводница в Черно море (видео)"}
{"url": "http://www.cross.bg/playstation-godina-kraya-1615034.html", "text": "/КРОСС/ Японската компания Sony ще пусне ново поколение Playstation в края на 2020 година. Това се посочва в съобщение на корпорацията, цитирано от ТАСС.Конзолата ни следващо поколение ще се казва Playstation 5 и ще я пуснем за новогодишното пазаруване в края на 2020 година, отбелязва компанията.Разработчиците обещават новата приставка да е обзаведена с нов геймпад с подобрено функциониране на вибрациите по време на игра. Например играещите футбол ще могат да усетят разликата при игра на мокър и сух терен, предаде БТА.Легендарната конзола Playstation се появи през 1994 година и направи истински пробив в света на игровите конзоли.", "date": "2019.10.09", "title": "Playstation 5 излиза на пазара в края на 2020 г."}
{"url": "http://www.cross.bg/himiya-iionnolitievi-baterii-1615042.html", "text": "/КРОСС/ Тазгодишната Нобелова награда за химия е била връчена на разработчици на йоннолитиеви батерии, предаде АП.Лауреатите на престижната премия са трима - Джон Б. Гудинаф, Стенли Уитингам и Акира Йошино.\"Тези леки и мощни акумулатори, които могат да се презареждат, се използват от телефоните до електрическите автомобили. Те имат огромен благоприятен ефект върху околната среда, защото позволяват да се пести енергия от възобновяеми източници\", са посочили от Нобеловия комитет. ", "date": "2019.10.09", "title": "Разработчици на йоннолитиеви батерии взеха Нобела за химия"}
{"url": "http://www.cross.bg/byrgas-oktomvri-bydevska-1615041.html", "text": "/КРОСС/ Силно международно участие и 10 спектакъла са включени в афиша на 10-то юбилейно издание на фестивала на българския физически и визуален театър и пърформанс \"Ерата на Водолея\".Участниците във фестивала ще представят своето изкуство на четири сцени в ДТ \"Адриана Будевска\", Младежки културен център, Културен център \"Морско казино\" и Държавен куклен театър - Бургас.\"Този фестивал нямаше да го има без огромната подкрепа на институциите - ДТ \"Адриана Будевска\", който ни подкрепя от самото начало, Кукления театър и Община Бургас. Градът има нужда да е част от това артистично и новаторско събитие. И тази година всички арт представления ще се играят безплатно за бургаската публика\", каза Петър Тодоров, режисьор и организатор на фестивала по време на пресконференция днес. В нея взеха участие още директорът на ДТ\"Адриана Будевска\" Борислав Чакринов и директорът на ДКТ - Бургас Христина Арсенова.Награденият с \"Икар\" спектакъл \"Филифльонгата, която вярваше в бедствия\" на ДКТ - Бургас открива официално фестивала утре, 10-ти октомври, от 18.30 часа в залата на Кукления театър.Две талантливи дами, които поставиха Бургас на международната карта за нестандартно изкуство- Петя Стойкова и Жана Пенчева, ще направят премиерни спектакли в юбилейното издание на \"Ерата на Водолея\". Проектът \"Сияние\" , на Петя Стойкова ще бъде представен на 12-ти октомври от 19.00 часа в ДТ \"Адриана Будевска\". Спектакълът \"ДРАГ ОН\" на Жана Пенчева, който е в развитие и ще бъде официално завършен през 2020 година е един от акцентите в афиша на фестивала. Бургаската публика е първата, пред която ще се презентира интересния пърформанс. В проявата са включени движения от балканския фолклор, интегрирани в едно въздействащо визуално шоу. Може да му се насладите на 13-ти октомври от 19.30 часа в Младежки културен център.\"Името \"ДРАГ ОН\" идва от драгинг практиките - течение създадено в САЩ, пространства за различни идентичности\", сподели Жана Пенчева. Тя допълни, че след премиерата в Бургас спектакълът ще има среща с публиките на Варна, Словения и Испания.\"HOMO LUDENS\" - едно представление, което ще покаже как артиста затваря своя професионален кръг и може да изкара най-детските и съкровени емоции, под формата на движение ще бъде показано на 12-ти октомври от 17.00 часа в залата на ДКТ - Бургас.Фестивалът \"Ерата на Водолея\" се организира от Независима фондация \"Театър в куфар\" и Фондация \"За Родопите\" с подкрепата на Министерство на културата, Община Бургас, ДТ \"Адриана Будевска\" и ДКТ- Бургас. Пълната програмата:10 октомври 2019, четвъртъкДКТ Бургас, 18.30 ч, откриванеДържавен куклен театър Бургас /България/\"Филифьонката, която вярваше в бедствия\" /Икар 2019/11 октомври 2019, петъкДТ \"Адриана Будевска\", 19 чКомпания \"Дерида\" /България/\"Госпожица Юлия\"ДТ \"Адриана Будевска\", 20 чТанцова компания \"Хетероподи\" /България/\"Закуска на тревата с един фавн\"Културен център \"Морско казино\", 21.30 ч - спектакли на свещиКомпания \"Шломит Фундамински\" /Израел/\"iWoman 2.0''Културен център \"Морско казино\", 22.15 ч - спектакли на свещи\"Равид Абарбанел Данс\" /Израел/\"Отдолу\"12 октомври 2019, съботаДКТ Бургас, 17 чТеатър \"Стафан Бьорклунд\" /Швеция/\"Homo Ludens\"ДТ \"Адриана Будевска\", 19 чТанцова компания \"Дюн\" /България/\"Сияние\" /премиера/ДТ \"Адриана Будевска\", 20 чНов български университет /България/\"Картини от една изложба\"Културен център \"Морско казино\", 21.30 ч - спектакли на свещи\"Дансателиеc\" и Джоузеф Симон /Холандия/Франция/\"Хамелеон\"13 октомври 2019, неделяМладежки културен център, 19.30 ч\"Стийм Руум\" /България/Македония/Испания/Швеция/\"Drag on\" /премиера/ВХОД СВОБОДЕН!", "date": "2019.10.09", "title": "Символично 3х10 : 10 спектакъла за 10 юбилейно издание на „Ерата на водолея“, откриват го на 10 октомври"}
{"url": "http://www.cross.bg/izslyshvane-printzesa-detzata-1615024.html", "text": "/КРОСС/ Йорданската принцеса Хая, която напусна емира на Дубай шейх Мохамед бин Рашид Ал Мактум, се яви в лондонски съд за поредния рунд от битката им за съдбата на двете им деца. На предварително изслушване през юли принцеса Хая поиска от съда да защити едно от децата й от принудителен брак, както и защита срещу тормоз и заплахи, предаде Ройтерс. Двете страни тогава заявиха, че правният им спор е за съдбата на децата им, а не за развод или финанси. Пълното изслушване по делото между шейха и принцесата, която е дъщеря на покойния крал на Йордания Хюсеин и полусестра на крал Абдула, е насрочено за 11 ноември и се очаква да продължи пет дена. Шейхът не се е явил на предварителното изслушване. Той е бил представляван от Дейвид Паник, един от водещите британски адвокати. Съдията каза на репортерите, че могат да съобщят за състоялото се изслушване, но не даде никакви подробности за аргументите на страните. Шейх Мохамед бин Рашид Ал Мактум, който е на 70 години, се жени за принцеса Хая през 2004 г. Смята се, че това е шестият му брак. Той има повече от 20 деца от различни съпруги.", "date": "2019.10.09", "title": "Принцеса Хая се яви в лондонски съд за делото с емира на Дубай"}
{"url": "http://www.cross.bg/montana-stipendii-obshtina-1615060.html", "text": "/КРОСС/ Община Монтана ще дава годишни стипендии от 2500 лева на студенти по медицина и педагогика, които поемат ангажимент, след завършване на образованието си, да се върнат и да работят в Монтана, съобщиха от местната администрация. Условията за получаване на стипендия от община Монтана са студентът да е в първи или втори курс в някоя от двете специалности, да има постоянен адрес в община Монтана, да е на възраст до 29 години, да има успех над 4,50, да няма задължения към общината, да учи в акредитирано висше учебно заведение и да няма собствена фирма. Документите за получаване на стипендии ще се приемат в общината до 15 октомври т.г., след това комисия от експерти ще извърши класиране и ще бъдат определени стипендиантите. В община Монтана най-необходими са лекари и учители.", "date": "2019.10.09", "title": "Община Монтана със стипендии за студенти, връщащи се на работа в града"}
{"url": "http://www.cross.bg/avon-rozov-gurdata-1615071.html", "text": "/КРОСС/ На 8 октомври 2019 г. се проведе втория Национален розов ден, част от Мисията на Avon срещу рака на гърдата, насочен към повишаване на информираността относно проблема и насърчаване на ранната диагностика. В кампанията се включиха редица корпоративни партньори и общини, както и хиляди души, които споделиха подкрепата си с хаштага на кампанията #avonpinkday през целия ден.Като част от националния розов ден точно в 8.01 PM в подкрепа на кампанията в розово светнаха няколко общински сгради в страната, както и редица корпоративни сгради в София. Безвъзмездно участие в каузата взеха Общини Пловдив, Русе, Ямбол, Ловеч, Търговище, Шумен и Сухиндол. Корпоративните партньори на кампанията, които се включиха в Националния розов ден бяха Bulgaria Mall, Vertigo Business Tower, Grand Hotel Sofia, Southpark Business Building, EM Building, хотел Хилтън. В розово светна и сградата на Национална компания Железопътна инфраструктура (НКЖИ) в София.Sofia Hotel Balkan подкрепи каузата като преобрази в розово фоайето на хотела и униформите на своите усмихнати служители. И през тази година символичната розова светлина има за цел да припомни водещата роля на ранната диагностика и да припомни, че открит навреме, ракът е лечим. Защото никоя жена не трябва да остава на тъмно относно здравето на гърдите си. С Националния розов ден Avon постави начало на Световния месец за борба с рака на гърдата, за който информационни материали и статистики ще бъдат разпространявани и популяризирани през целия октомври.Националния розов ден бе подкрепен и от медиците от Комплексния онкологичен център в Русе, които облякоха розово в подкрепа на своите пациенти, показвайки им чрез този символичен жест, че не са сами в тежката битка и припомняйки още веднъж важността от превенция и ранна диагностика.Кампанията подкрепиха и екипът на Bulgaria ON AIR, където Даниела Владимирова - водещ на Новините ON AIR, Петя Кертикова, водещ на Новините ON AIR и автор на рубриката \"Завърналите се\", водещите на \"България сутрин\" Гергана Венкова и Златимир Йочев заедно с водещата на Времето ON AIR Владимира Илиева носиха розови шалчета или облекло в ефир в знак на подкрепа към Мисията на Avon да повиши вниманието на обществото относно здравето на гърдите.Като част от каузата, на 8 октомври Avon адресира шокиращата статистика, която показва, че над 50 000 българки са диагностицирани с рак на гърдата, а случаите се повишават със средно 3800 всяка година. Въпреки високия процент, много жени все още отлагат прегледа при мамолог, използвайки фалшивата утеха: Какъв е шансът да се случи на мен?\"Чрез символична „Лотария 1 от 8\" в седем града в страната, сред които и София, Avon припомни на жените какъв действително е шансът. На случаен принцип бяха раздадени 2160 розови лотарийни билетчета, които имаха за цел да припомнят на жените плашещата статистика -1 от 8 жени са застрашени от рак на гърдата - и ги предизвика да дадат своето обещание, че ще обръщат повече внимание на здравето си. Всички останали дами могат също да дадат своето обещание като направят това на специално разработения уебсайт www.pinklight.bg. От своя страна Avon поема отговорността да им припомни за обещанието им в рамките на два, три и шест месеца.Хаштагът #avonpinkday бе използван стотици пъти в социалните мрежи от всеки, решил да подкрепи каузата, както и от водещи инфлуенсъри. Информация за събитията през целия ден можеше да бъде открита на Facebook страницата на кампанията или на уебсайта www.pinklight.bg.Проектът Pink Light е част от глобалната Мисия на Avon да информира 100 милиона жени годишно относно здравето на гърдите им.  За тази цел козметичната компания използва всяка част от своя бизнес с водещ акцент върху тяхната силно развитата мрежа от представители, като същевременно с това ще продължи  работата си със своите локални и глобални партньори. Заедно и обединени в тази кауза, от Avon си поставят за основа цел да помогнат на всяка жена да е запозната с рисковете и без значение от възрастта си, да бъде е наясно с факторите, които оказват влияние върху риска от развитието на рак на гърдата и какво може да се направи, за да се контролира.В България вече 17 години каузата усилено работи в посока повишаване на информираността за проблема и важността на ранната превенция. Кампанията вече 3 години си партнира успешно със своя партньор в България   - Фондация „Една от 8\", благодарение на които успява да разшири своя обхват и да окаже подкрепа на диагностицираните жени. Дарените от Avon средства осигуряват безплатна психологическа, юридическа, информационна и практическа подкрепа, която Фондация „Една от 8\" предоставя директно на засегнатите жени, техните близки и семейства. ", "date": "2019.10.09", "title": "Хиляди души подкрепиха Националния розов ден за борба с рака на гърдата"}
{"url": "http://www.cross.bg/donchev-otbranata-horata-1615063.html", "text": "/КРОСС/ Служител от пресцентъра на Министерството на отбраната е сред хората, разпространявали фалшиви новини как ще бъдат отнемани деца от родителите им.Това съобщи вицепремиерът Томислав Дончев на брифинг в Министерски съвет по повод паниката в Сливен и Ямбол, при която родители опразниха три училища от страх, че ще им бъдат отнети децата, предаде Дарикнюз.„Разговарях с колегата Каракачанов, той обеща да провери и да вземе мерки.Доколкото знам, това не е единственият служител на държавна служба, който има съпричастност, което е недопустимо\", заяви Дончев.„Ще проверя и взема необходимите мерки, ако се окаже вярно, че мой служител участва в разпалването на истерията около Стратегията за детето.\" Това каза в изявление в Министерски съвет вицепремиерът и министър на отбраната Красимир Каракачанов, цитиран от Агенция „Фокус\".„Всякакви глупости съм виждал, но това мина всички граници. Това има за цел да държи хората в подозрения, паника и страх, а това вече не е политически въпрос\", коментира Томислав Дончев, като призова медиите да помагат истината по случая да излезе наяве.", "date": "2019.10.09", "title": "Дончев: Чиновник от военното министерство е замесен в истерията с отнемането на деца"}
{"url": "http://www.cross.bg/podgoritza-srundak-zemlishteto-1615048.html", "text": "/КРОСС/На 8.10.2019 г. около 17,10 ч е установено, че в местността „Папурлията\" в землището на с. Подгорица, община Търговище, неизвестен извършител е умъртвил едър дивеч - сръндак, без да има надлежно разрешение за това.Извършен е оглед на местопроизшествието. Назначена е ветеринарно-медицинска експертиза, съобщиха от ОДМВР-Търговище.По случая е образувано досъдебно производство по чл. 237, ал. 1 от Наказателния кодекс по описа на РУ-Търговище. ", "date": "2019.10.09", "title": "Убиха сръндак в землището на с. Подгорица"}
{"url": "http://www.cross.bg/strelbata-hale-potvurdena-1615065.html", "text": "/КРОСС/ Нова стрелба в Германия. Изстрели са се чули в град Ландсберг, на около 15 километра от Хале. Информацията е потвърдена от говорител на местната полиция, съобщава германският вестник „Билд\", цитиран от Нова ТВ.  Към момента властите не дават подробности за стрелбата, но призовават хората да не излизат на открито. По-рано днес двама души бяха убити с автоматично оръжие в близост до синагога в Хале. А граната е била хвърлена по еврейското гробище в града. Нападателят е бил облечен в маскировъчни военни дрехи.  След като стрелял, той избягал с такси, разказват очевидци. Според свидетели, стрелбата била срещу ресторант за дюнери близо до религиозния храм. Информацията все още не е потвърдена от полицията. Властите призоваха гражданите в квартала, където е извършено нападението, да не напускат домовете си. След стрелбата е арестуван един човек, издирват се още негови съучастници. Според полицията най-вероятно нападението е извършено от десни екстремисти. Говорител на германското министерство на вътрешните работи обаче заяви, че мотивите за нападенията остават неясни. ", "date": "2019.10.09", "title": "Неизвестен откри стрелба близо до синагога в Германия, имало и втора "}
{"url": "http://www.cross.bg/siriya-erdogan-regiona-1615066.html", "text": "/КРОСС/ Турският президент Ердоган обяви начало на военната операция „Мирна пролет\" в Сирия, съобщи РИА.„Турция и Сирийската национална армия започват операция срещу терористичните групировки „Даеш\" и ПКК в Северна Сирия\", съобщи Ердоган, цитиран от „Сабах\".Военната офанзива срещу кюрдските сили в Северна Сирия ще помогне за постигане на „мир и стабилност\"Това заяви по-рано днес президентът Реджеп Тайип Ердоган в обръщение към руския му колега Владимир Путин.Турският външен министър Мевлют Чавусоглу пък уточни, че Турция скоро ще „информира ООН и съответните страни, включително Сирия\" за операцията. „Това ще направи възможно доброволното завръщане на бежанците, заселили се в Турция и в региона. Единствените ни цели са терористите там и по този начин ще допринесем значително за териториалната цялост на Сирия\" , категоричен бе той.„Нашата цел е да унищожим терористичния коридор, който се прави опит да бъде установен на южната ни граница, и да внесем мир в региона. Ще защитим териториалната цялост на Сирия и ще освободим хората в региона от терора.\" ", "date": "2019.10.09", "title": "Ердоган обяви начало на операцията „Мирна пролет“ в Северна Сирия"}
{"url": "http://www.cross.bg/banka-banki-aktivi-1615068.html", "text": "/КРОСС/ Шест български банки се нареждат в Топ-100 на най-големите финансови институции в Централна и Източна Европа. ДСК, Първа инвестиционна банка и ОББ отбелязват сериозен напредък в класация спрямо миналата година. Тя е съставена от рейтинговата агенция РИА Рейтинг по поръчка на водещия руски финансов сайт \"Прайм\".Българските банки, които са включени в престижната класация, са: „УниКредит Булбанк\" - 42 място; ДСК - 57 място, Обединена българска банка - 69 място, Първа инвестиционна банка - 76 място, Пощенска банка - 88 място и клонът на „Райфайзен\" в страната ни, който е на 91 място.Родните банки подобряват своите позиции спрямо класацията от 2018 г. Най-голям скок има при ОББ с цели 27 позиции нагоре. Тя е показала най-добрата динамика сред Топ-100 през 2018 г. Нейните активи са нараснали с 46% до 6,6 милиарда долара. Около 90% от приръстът на активи на тази банка се обяснява с обединението й с друга българска банка - Сибанк.Значително подобряват своите позиции в рейтинга ДСК и Първа инвестиционна банка, първата се изкачва с 10 места нагоре, а втората - с 6 места.Данните за класацията са взети от публичната финансова отчетност на банките, статистическите бюлетини, други публикации на търговските и централните банки. В изследването са анализирани финансовите показатели на банките от 14 държави: България, Беларус, Унгария, Казахстан, Латвия, Литва, Естония, Молдова, Полша, Русия, Румъния, Словакия, Украйна и Чехия. В рейтинга са попаднали най-големите банки на 13 държави от Централна и Източна Европа /ЦИЕ/. Минималният праг за влизане в класацията е 4,3 милиарда долара активи.Сред стоте най-големи финансови институции в ЦИЕ има 28 руски бани, 16 полски, 11 чешки и 10 унгарски. Непосредствено след тях петото място е разделено от България и Румъния, като всяка от тези две държави е представена с по 6 банки.Най-голямата банка в ЦИЕ в началото на 2019 г. е руската „Сбербанк\", чиито активи към 1 януари 2019 г. възлизат на 449 милиарда долара. Втора по размер на консолидираните активи е ВТБ с 212 милиарда долара. В първата тройка влиза още една руска банка „Газпромбанк\" с активи 94 милиарда долара.В първата десетка влизат три полски банки /PKO Bank Polski, Santander Bank Polska и Bank Pekao/, две чешки /Česká spořitelna и ČSOB/ и една унгарска /OTP банк/. Най-голямата полска банка PKO Bank Polski е четвърта с активи от 86 милиарда долара. Унгарската ОТП банк, която притежава в България ДСК, е на 8 място с активи от 52 милиарда долара ", "date": "2019.10.09", "title": "Шест български банки в Топ-100 в ЦИЕ, ПИБ и ОББ със сериозен напредък"}
{"url": "http://www.cross.bg/doncheva-promeni-prieti-1615067.html", "text": "/КРОСС/ „Неграмотниците действат като корпус за бързо реагиране. Така действат и популистите, особено когато ситуацията в страната с нещо ги подпомага\". Това заяви пред БНР Татяна Дончева - лидер на „Движение 21\" и адвокат по наказателни дела, в коментар за приетите днес от Народното събрание промени в Наказателно-процесуалния кодекс, които гласят, че отпада съкратеното съдебно следствие за умишлени убийства, но не и за тежка телесна повреда. „Тези промени бяха не просто приети под натиск, а те бяха приети под инспириран натиск. Има няколко от сериозните политически формации, които имат интерес местните избори да се провеждат върху друг фон. Без такъв фон някои кандидати няма да има за какво да говорят\", изказа мнението си Дончева в интервю за предаването „12+3\".Тя добави:„Когато държавата се управлява от хора, прочели една книга - за Винету, няма какво друго да очакваш\".По думите й по времето на сегашния главен прокурор Сотир Цацаров са осъдени 31 хил. лица. По време на Борис Велчев като главен прокурор са осъдени 48 хил. лица - 1/3 повече, без наличие на Специализиран съд и каквото и да било друго, добави тя и попита какво е обяснението за това: „Правят се шумящи мероприятия, издевателства се върху най-ниските инстинкти в хората, но в никакъв случай не се търси ефективност, не се търси точно и еднакво прилагане на закона\".Някой направи ли си труда във връзка с тези промени да види дали е либерална наказателната ни политика и какви присъди се дават, попита също Татяна Дончева и изказа мнение: „Дори да се премахне съкратеното производство, никой не гарантира, че всички ще получават доживотни присъди. Има някаква мярка, която се изработва в практиката - за кое по колко се дава. Ако някой смята, че 20 години в затвора не разсипват човека физически и психически, той просто не е бил там. Това са мерки, които се взимат за създаване на психоза, без абсолютно никакво обмисляне, без никакви доводи и аргументи. ... Задължение на политиците е, особено когато пипат тази материя, да помислят добре\".", "date": "2019.10.09", "title": "Дончева: Промените в НПК бяха приети под инспириран натиск"}
{"url": "http://www.cross.bg/sofiya-blusna-avtogara-1615059.html", "text": "/КРОСС/ Междуградски автобус се блъсна в сградата на автогара „Сердика\" в София, съобщи БГНЕС. Стъклата на автогарата са изпочупени. Инцидентът е станал около 13 ч. Автобусът се е ударил в чакалнята. От СДВР съобщават, че няма пострадали граждани. Причините за инцидента се изясняват.", "date": "2019.10.09", "title": "Автобус се блъсна в чакалнята на автогара „Сердика” в София"}
{"url": "http://www.cross.bg/bezopasnost-putishtata-bulgariya-1615049.html", "text": "/КРОСС/ Дванадесет държави-членки на ЕС, сред които и България, се обединяват, за да повишат пътната си безопасност. Това е част от нов проект, който днес официално бе стартиран в Брюксел с осигурено европейско финансиране.Тригодишният проект за обмен на опит и знания по темите на пътна безопасност на ЕС има за цел да се справи с различните и специфични проблеми свързани с пътната безопасност в страните България, Австрия, Франция, Гърция, Ирландия, Литва, Холандия, Полша, Португалия, Румъния, Испания и Швеция. Транспортните експерти от участващите страни ще работят заедно, за да споделят най-добрите практики за намаляване на жертвите и ранените при пътнотранспортни произшествия и начините за интегрирането им на национално ниво. Съвместно ще се набележат мерки за справяне с предизвикателства в сферата на пътната безопасност, включително скорост, подобряване на инфраструктурата и на безопасността на пешеходците и колоездачите. На събитието присъства европейският комисар по транспорта Виолета Булк, която подчерта, че всички страни трябва да работят заедно, за да постигнем целите на Визия 0 - без загинали по пътищата на Европа до 2050 г. Проектът ще предостави експертиза на държавите-членки на ЕС, желаещи да подобрят своите показатели в средносрочен план. Съчетавайки високо ниво на политическо участие с траен обмен между национални експерти, този проект е уникална възможност за справяне с предизвикателства, включително скорост, безопасност на инфраструктурата и подобряване на безопасността на уязвимите участници в движението като пешеходци и колоездачи, стана ясно по време на откриването.Проектът се управлява от Европейския съвет за безопасност на транспорта (ETSC), водеща неправителствена организация по безопасност на транспорта, която работи с експерти по пътна безопасност от целия ЕС. Неговият изпълнителен директор Антонио Авеносо, допълни, че този проект има за цел да покаже ефективност на политиките за пътна безопасност. „Ще съберем експерти, за да могат те да си помогнат взаимно да набележат стъпките как да постигнат желаните резултати в собствените си страни. Радваме се, че толкова много държави-членки пожелаха да се качат на борда и нямаме търпение да видим резултатите\", каза още Антонио Авеносо.„Радвам се, че България е една от страните включени в проекта и че ще имаме възможност да координираме усилия с някои от страните, които постигат най-добри резултати в областта на безопасността на движението\", подчерта Малина Крумова, председател на ДА „Безопасност на движението по пътищата\". Включването на България в проекта е и резултат от обособяването на самостоятелна агенция по безопасност на движението по пътищата. „Повишаването на безопасността е и основен приоритет на правителството и в този смисъл за България ще е много ценно да интегрираме най-добрите европейски практики в политиките, които провеждаме\", каза още Малина Крумова. ", "date": "2019.10.09", "title": "Дванадесет държави-членки на ЕС се обединяват за подобряване на безопасността по пътищата"}
{"url": "http://www.cross.bg/strani-dvete-sutrydnichestvo-1615057.html", "text": "/КРОСС/ Министерският съвет одобри проект на Споразумение за икономическо, научно и техническо сътрудничество между правителството на Република България и Кралското правителство на Камбоджа, като основа за водене на преговори, съобщиха от правителствената информационна служба. Споразумението предвижда сътрудничество между двете страни с цел укрепване на икономическите връзки и увеличаване на двустранната търговия. Двете страни ще работят за насърчаване на контактите между бизнес представители от двете страни, ще съдействат за участия в панаири и изложби, организиране на събития и др. Документът ще съдейства и за повишаване ролята на малкия и средния бизнес, развитие на инвестиционните дейности, откриването на представителства на компании от двете страни, обмен на информация и др. На днешното правителствено заседание беше одобрен и проект на Програма за сътрудничество в областта на културата между Министерството на културата на Република България и Министерството на културата и изобразителното изкуство на Кралство Камбоджа за периода 2019-2021 г. Проектът на Програма удовлетворява взаимните интереси на двете страни и съдържа всички необходими текстове за развитие на отношенията между Република България и Кралство Камбоджа в областта на културата. Предлаганият проект на Програма регламентира възможностите за сътрудничество в областта на музиката, танца, фолклора, филмовото изкуство, литературата, превода, библиотечното и музейно дело, изобразителното изкуство, организирането на художествени изложби и музикални фестивали. Уточняват се и ангажиментите на двете страни по отношение на опазването на културното наследство.", "date": "2019.10.09", "title": "Правителството одобри проект на Споразумение за икономическо, научно и техническо сътрудничество между България и Камбоджа"}
{"url": "http://www.cross.bg/selo-svilengrad-migranti-1615043.html", "text": "/КРОСС/ 24 мигранти и водачът им са задържани в покрайнините на село Мезек, общ. Свиленград, съобщават от МВР. Групата е заловена на 7-ми октомври към 22:00 часа от патрул от ГПУ - Ново село.Мигрантите са преминали незаконно от Гърция в България, били без документи за самоличност, заявили, че са афганистанци.Водачът на групата е 59-годишен жител на Любимец. Той е задържан през 2018 г. за същото престъпление. ", "date": "2019.10.09", "title": "Задържаха 24 мигранти и водача им край Свиленград"}
{"url": "http://www.cross.bg/hisarya-stefan-reanimatziyata-1615044.html", "text": "/КРОСС/ Вчера Стефан Данаилов е постъпил в реанимацията на ВМА. Той е бил транспортиран снощи от Хисаря, където беше на физиотерапевтични процедури и рехабилитация. До момента не е ясно какво е състоянието му и защо лекарите в Хисаря са преценили, че трябва да бъде транстортиран в София.Рехабилитациите, на които се подлагаше актьорът, му бяха предписани, след като в края на август счупи тазобедрена става и претърпя сложна операция за смяната й в \"Софиямед\". \"Ламбо е в интензивното, където вероятно ще му направят пункция, за да изтеглят вода от белите му дробове. Не знаем нищо повече. Стискаме му палци\", коментираха пред ПИК притеснени колеги на актьора. От лечебното заведение отказаха да съобщят подробности, но само потвърдиха, че е приет при тях.", "date": "2019.10.09", "title": "Стефан Данаилов в реанимацията на ВМА - докарали го спешно от Хисаря"}
{"url": "http://www.cross.bg/hranite-hrani-hranene-1615045.html", "text": "/КРОСС/ Изнесените от представителите на браншови сдружения и асоциации данни не отговарят на истината и въвеждат в заблуждение обществеността по отношение на разработваните от МЗ нормативни актове - и в частност проекта на Наредба за изменение и допълнение на Наредба № 6 от 2011 г. за здравословно хранене на децата на възраст от 3 до 7 години в детски заведения.Сред основните ангажименти на Министерството на здравеопазването (МЗ) е определянето на изискванията за здравословно хранене на децата, като целта е изграждането на навици още в ранна възраст и израстване и развитие на здраво и работоспособно поколение.В тази връзка още в началните текстовете на проекта на Наредба за изменение и допълнение на Наредба № 6 от 2011 г. е посочено, че в детските заведения се използват храни, които отговарят на изискванията за качество и безопасност, съгласно Закона за храните и подзаконовите нормативни актове по неговото прилагане, както и че храните се придружават с документи, доказващи тяхната безопасност, съгласно действащото законодателство. Ясно е формулирано и че храните трябва да са произведени в съответствие с национални стандарти или стандарти, разработени от браншови организации и одобрени от компетентния орган.Обект на наредбите на МЗ за здравословно хранене са: съставът на храните по отношение на основни хранителни и биологично активни вещества; режимът на хранене и правилното разпределение на енергийното съдържание за отделните приеми на храна; хранителният набор или видовете храни, които се препоръчват за съответната възрастова група; разрешените видове храни и тези, които не са подходящи за подрастващи; осигуряването на разнообразие на всички видове храни; количествата на отделните групи храни, необходими за постигане на здравословно хранене.Относно специфичните изисквания към безопасността и качеството на храните, предлагани в детските заведения, училищните столове и обектите за търговия на дребно на територията на училищата и на детските заведения, както и към храни, предлагани при организирани мероприятия за деца и ученици - към момента действаща е Наредба № 8 от 2018 г. на Министерството на земеделието, храните и горите (МЗХГ).  В цитираната наредба е посочено изискването всички храни, предлагани на децата и учениците да са произведени по БДС или браншови стандарти.Браншовите стандарти се разработват от експерти на МЗХГ, Българската агенция за безопасност на храните (БАБХ) и представители на производителите на храни. Стандартите се одобряват от министъра на земеделието, храните и горите и касаят качеството на храните. Те се контролират от БАБХ. Министерството на здравеопазването и органите на държавния здравен контрол (РЗИ) не контролират прилагането им.В допълнение обръщаме внимание, че българските държавни стандарти (БДС), съгласно действащото законодателство, се изготвят от Технически комитети към Българския институт по стандартизация (БИС). ", "date": "2019.10.09", "title": " Критиките на браншовите организации спрямо МЗ заради промени в Наредба №6 за детското хранене са неоснователни"}
{"url": "http://www.cross.bg/tazi-listi-alfa-1615051.html", "text": "/КРОСС/ Оспорвана надпревара за кметския пост в София с лек аванс за настоящия градоначалник Йорданка Фандъкова (36,3%) пред Мая Манолова (34,6%) Сериозна преднина за ГЕРБ във вота за общински листи (32,1%) пред БСП (21,4%), но недостатъчна за мнозинство в бъдещия Общински съвет.Затвърждаване на силните позиции на Демократична България, постигнати на европейските избори - 15,5% вот за общинска листа и 10.7% за нейния кандидат за кмет Борислав Игнатов Това са основните тенденции, регистрирани от представително за столичните избиратели проучване на агенция Алфа Рисърч, проведено в периода 3-7 октомври 2019г. сред 801 пълнолетни граждани с право на глас в местните избори, пише \"Блиц\".Детайлният прочит на резултатите, отразяващи обществените нагласи десет дни след старта на предизборната кампания, позволява да се откроят следните по-важни акценти: Заявената избирателна активност достига 45,3%. Тя е вече с около 4 пункта по-висока от тази през 2015г. и по всяка вероятност ще запази, а вероятно и надвиши тази стойност, поради по-високата мобилизация на избирателите, провокирана от силните кандидатури и реалното състезание между тях. Разбираем е високият интерес към местните избори в столицата и символното значение да бъдеш политически представен именно в нея. Което определя и големият брой претенденти за кметския пост: 30 - през 2007г., 25 - през 2011, 21 - през 2015 и 20 - през настоящата, 2019 г.Ясната дясно-центристка ориентация на избирателите обаче в най-големия и с най-голям икономически потенциал български град, доста категорично е определяла победителя, независимо от множеството кандидатури. В случая, напротив, сме свидетели на много по-оспорвана и амбициозна битка, тестваща преминаването на дясно-центристката в ляво-центристка периферия.Плюсът за Йорданка Фандъкова е, че успява да удържи избирателите на ГЕРБ в тази сложна конфигурация. Плюсът за Мая Манолова е, че успява да разшири традиционния БСП вот с близо 10 на сто. В тази ситуация, при балотаж, ключов ще е ценностният избор на симпатизантите на Демократична България, които ще определят в голяма степен пътят към и на София. Кандидатът на т.нар. градска десница, арх. Борислав Игнатов, събира към момента 10,7% вот сред твърдо решилите да гласуват. Поради по-слабата си начална популярност спрямо останалите, той има потенциал за ръст, поне до нивата на листата (15,5%). Евроизборите показаха електоралната ефективност на Ангел Джамбазки и залагайки отново на него, ВМРО отбелязва двоен пробив - увеличава резултата си за общинската листа (6,1%) и постига четвърта позиция за кметската надпревара (6,9% вот за Ангел Джамбазки). Кандидатът на иначе активното гражданското сдружение „Спаси София\" търпи, от една страна, конкуренцията на големите партии, а от друга, на далеч по-разпознаваемия опонент, състезаващ се в неговата група, тази на \"независимите претенденти\". В резултат, той остава на пета позиция с добрия за този профил кандидати резултат от 4,8%. Останалите 15 участници събират сумарно малко под 7 на сто от вота на твърдо решилите да отидат до урните. Вотът за партийните листи сочи водещи позиции за ГЕРБ, на 10 процентна дистанция от БСП (32,1% : 21,4%). Трета позиция за Демократична България (15,5%).Имайки предвид наблюдаваната и на Евроизборите склонност техните избиратели да се мобилизират в последните дни преди вота, може да се очаква допълнителен ръст на тази формация. ВМРО с 6,1% е следващият сигурен участник в бъдещия Столичен общински съвет. Макар и на още ранен етап от кампанията, има сериозни основания да се предполага, че бъдещият 61 членен СОС ще бъде почти толкова фрагментиран, колкото и настоящия. През 2015г. в сегашния състав влизат представители на 9 листи. В бъдещия могат да се очакват между 7 и 9 листи, без ясно мнозинство. Което отсега вещае трудни времена за столичния кмет. И изпитания за политическите стратегии и управленски ангажименти на подкрепящите го политическите сили.", "date": "2019.10.09", "title": "Алфа Рисърч с данни за изборите в София "}
{"url": "http://www.cross.bg/zatvora-godina-dimitur-1615062.html", "text": "/КРОСС/ Мярка за неотклонение \"задържане под стража\" за 56-годишния Димитър С., понастоящем изтърпяващ наказание в затвора в Бобов дол, постанови Окръжен съд- Кюстендил, под председателството на съдия Татяна Костадинова. Мярката ще се търпи в затвора в Бобов дол, със статут на обвиняем. Искането за вземането на най-тежката мярка за неотклонение е във връзка с Европейска заповед за арест от 2016 година. Мъжът е разследван в Гърция за създаване и включване в престъпна организация, за трафик на наркотични вещества, под формата на държане и продажба, подбуждане към трафик на такива, внос и транспорт на гръцка територия. Давността на наказателното преследване в Гърция ще изтече през 2035 година. Димитър С. към момента е в затвора в Бобов дол, където изтърпява наказание от 4 г. и 6 месеца за разпространение и склоняване към трафик на наркотици прз ГКПП Илинден, по присъда на Окръжен съд - Благоевград от 2015 година.  Всичко, което трябва да знаете за: Местни избори 2019 С решение от 12.09.2017 година, Окръжен съд- Кюстендил, допуска за изпълнение Европейската заповед за арест. Определението е обжалвано пред Апелативен съд- София и на 20.12.2017 година делото е прекратено, защото Димитър С. бяга от затворническото общежитие в Самораново, което е към затвора в Бобов дол и се укрива до 30.08.2018 г., когато е задържан от служители на ОД МВР- Пловдив. По делото е приложено писмо от 01.10.2019 г. , от МВР- Дирекция \"Международно оперативно сътрудничество\", от което е видно, че исканото лице Димитър С. продължава да се издирва от гръцките власти, във връзка с издадената Европейска заповед за арест. Съдът счита, че престъпленията посочени в ЕЗА са такива и по българския закон, като давността по тях не е изтекла. Съдът намира, че е налице реална опасност лицето да се крие, доколкото от материалите по делото в Софийски апелативен съд се установява, че Димитър С. е избягал от затвора, поради което не се явява в съдебни заседания, заради което предходното производство по изпълнение на ЕЗА е било прекратено, пише в мотивите на съдия Татяна Костадинова.", "date": "2019.10.09", "title": "Нашенец, търсен от Гърция за трафик на дрога, лежи в затвора в Бобов дол"}
{"url": "http://www.cross.bg/teritoriyata-varna-ispaniya-1615053.html", "text": "/КРОСС/ При специализирана полицейска операция, проведена на 8 октомври на територията на Варна от служители на сектор „Издирване\" - ГДНП и ОДМВР-Варна, са установени и задържани 39-годишен британски гражданин и 27-годишна българка. Мъжът е със статут за продължително  пребиваване на територията на страната ни, и двамата са с адресни регистрации във Варна. Те са обявени за издирване на 3 октомври т.г. с Европейска заповед за арест, издадена от Кралство Испания, във връзка с извършен на територията на Иберийския полуостров грабеж и последвало изнудване на британски гражданин. Случаят е получил широк обществен отзвук на територията на Испания. По време на задържането на мъжа и последвалите действия по разследването на обитавания от него адрес във Варна са намерени наркотични и вещества.За случая е уведомена окръжната прокуратура в областния град. Предстои предаването на британеца и българката на испанските власти, като срещу мъжа е образувано и досъдебно производство за незаконно притежание на наркотици. ", "date": "2019.10.09", "title": "Служители на ГДНП и ОДМВР-Варна задържаха мъж и жена, издирвани от испанските власти"}
{"url": "http://www.cross.bg/siriya-tyrska-operatziya-1615054.html", "text": "/КРОСС/ Френският президент Еманюел Макрон е бил много разтревожен от възможността за евентуална турска военна операция в региона на Северна Сирия, контролиран от силите на кюрдите, предава АFP, като се позовава на източници на президентството в Париж. Макрон се срещна по-рано висшия представител на кюрдската общност в Сирия Илхам Ахмед в Париж, „за да покаже, че Франция стои заедно със „Сирийските демократични сили\" (СДС), тъй като те са партньори в борбата срещу „Ислямска държава\" и са много разтревожени от възможността за турска операция в Сирия\", е заявил източник, близък до президента.", "date": "2019.10.09", "title": "Еманюел Макрон е „много разтревожен“ за възможна турска операция в Сирия"}
{"url": "http://www.cross.bg/barselona-zaharieva-konsylstvo-1615058.html", "text": "/КРОСС/ Вицепремиерът и министър на външните работи Екатерина Захариева заминава за Испания, където на 10 октомври на официална церемония ще открие новото Генерално консулство на България в Барселона и ще участва в Четвъртия регионален форум на Съюза за Средиземноморието, съобщиха от МВнР.Генералното консулство в Барселона, което отвори врати за граждани на 10 септември, е с консулски окръг Каталуния и Арагон - области, в които пребивават по официални данни близо 16 000 наши сънародници. През 2018 г. районът е бил посетен и от 30 100 български туристи.", "date": "2019.10.09", "title": "Захариева ще открие консулството в Барселона "}
{"url": "http://www.cross.bg/vsichko-prirodata-neobhodimo-1615055.html", "text": "/КРОСС/ Теорията за джендъра е продукт на едно общество, чиято цел е да води тотална война срещу природата, за да превърне всичко, абсолютно всичко в артефакт, продукт, обект, вещ, умение, уред, с други думи: пазарна стойност. Това е възможността за интегрален капитализъм, в който всичко ще се произвежда, следователно всичко ще се купува и всичко ще се продава. Теорията за джендъра е един от първите камъни на тази планетарна каторга, твърди френският философ Мишел Онфре.Френският философ и есеист Мишел Онфре публикува книга, в която изгражда теория на диктатурата, опирайки се на творчеството на Джордж Оруел. Онфре твърди, че сме навлезли в нов тип тоталитарно общество, което разрушава свободата, унищожава истината и отрича природата.- Не, изобщо... И дори мисля, че съмнението доказва, че сме в него! Диктатурата има дълга история. Името си дължи на Рим, където на един човек давали пълни правомощия, за да разреши даден проблем, пълни правомощия, които той връща без насилие, когато мисията му приключи. Диктатурата напуска западното полукълбо с императора на Монголия Чингис Хан през ХII-ХIII в. или с Тамерлан, емира на Трансоксиана през следващия век. Тя се връща в Европа със Савонарола през ХV век, после с Кромуел, Калвин, Робеспиер и неговия Комитет за обществено спасение и т.н. Но през повечето време под диктатура ние имаме предвид кафявия или червения фашизъм на Хитлер, Ленин, Сталин, Мао, Пол Пот. Нашата неспособност да разглеждаме нещата в по-дълги периоди ни пречи да размишляваме за диктатурата извън най-новата ни история. Хитлер и Сталин обаче не са вечната извънвремева мярка за диктатура.- Моята хипотеза е, че Оруел е политически мислител, равен на Макиавели или Ла Боеси и \"1984\" ни позволява да мислим за разновидностите на постнацистката или постсталинистката диктатура във форми, чието съществуване изучавам в нашата епоха. Когато трябваше да обобща моя труд,  предложих схемата на диктатура от нов тип. Тя предполага определен брой цели: разрушаване на свободата; обедняване на езика; премахване на истината; заличаване на историята; отричане на природата; разпространение на омраза; стремеж към империя.- За да се унищожи свободата, е необходимо: да се осигури постоянно наблюдение; да се съсипе личният живот; да се премахне уединението; да се радваме на задължителните празници, да се уеднаквят мненията; да се осъждат престъпления чрез мисълта.За да обеднее езикът, е необходимо: да се въведе новоговор; да се използва двойнствен език; да се унищожат думи; да се вербализира езика; да се говори само на един език; да се отменят класиците.За да се премахне истината, е необходимо: да се преподава идеология; пресата да се превърне в инструмент; да се разпространяват фалшиви новини; реалното да се създава.За да се заличи историята, е необходимо: да се изтрие миналото; да се пренапише историята; да се измисли паметта; да се унищожат книгите; да се индустриализира литературата.За да се отрече природата, е необходимо: да се унищожи жизненият импулс; да се организира сексуална фрустрация; да се хигиенизира живота; да се въведе медицински асистирана репродукция;За да се разпространи омразата, е необходимо: да се създаде враг; да се разпалят войни; да се психиатризира критичната мисъл; да се доубие последният човек.За стремежа към империя е нужно: децата да се форматират; да се контролира опозицията; да се управлява с елитите; поробване чрез прогреса; прикриване на властта.- Някои християни водеха духовна съпротива срещу тоталитаризма, като участниците в групата Бялата роза срещу нацистка Германия.- О, да, как не! Но сравнението не е точно. Нашата диктатура не атакува телата, тя смазва душите - което е друг начин за унищожаване на телата, оставяйки ги живи...През 2008 г. публикувах една театрална пиеса в издателство \"Галилей\" - \"Сънят на Айхман\". Там поставих въпроса за подчинението и съпротивата срещу диктатурата, срещайки насън Айхман и Кант няколко часа преди екзекуцията на първия. Нацистът каза по време на процеса си, че се е задоволил да действа кантиански, което Хана Аренд отхвърли в \"Айхман в Йерусалим\". Аз показах обратното, че, уви, Айхман наистина е чел Кант... Посвещението на тази пиеса беше \"В памет на Инге Шол и Бялата роза\".- Не ме интересува какво мисли за мен пресата на властта. Тя не е моето мерило за ценност. Но забележката ми се отнася до всяка преса, дори да е опозиционна. Нито един журналист не би могъл да спре перото или словото ми, както и нито един политик. Ако трябва да платя за тази свобода с изгонване от държавна работа, без нито един журналист да се разбунтува, аз вече платих, малко скъпо платих!Мерилото за ценност за мен се крие в мнението и оценката на трима души, от които само един все още е жив. Вече мисля, говоря и пиша пред погледа само на един човек - това е безкрайният лукс на истинската свобода, добре го знам...- Тя е продукт на едно общество, чиято цел е да води тотална война срещу природата, за да превърне всичко, абсолютно всичко в артефакт, продукт, обект, вещ, умение, уред, с други думи: пазарна стойност. В столетния хоризонт, това е възможността за интегрален капитализъм, в който всичко ще се произвежда, следователно всичко ще се купува и всичко ще се продава. Теорията за джендъра е един от първите камъни на този планетарна каторга. Тя подготвя трансчовека, който е крайната цел на капитализма - с други думи: не премахване на капитала, както смятат неомарксистите, а неговото тотално, окончателно, необратимо утвърждаване.- Това е свързано с процеса на извращаване на реалността. Природата се отрича, разрушава, презира, покварява, опустошава, експлоатира, замърсява, после се замества с културното: повече хормони, повече ендокринни жлези, повече тестостерон... Или пък хормонални инжекции за смяна на пола. Тази омраза към природата, тази обявена война за разрушаване на природата, е подготвителна за трансхуманистичния проект.Аз никога не съм бил генетично баща, но поради брака си с жена, която е живото око, пред което аз пиша, последвано от осиновяването на двамата й внуци, аз станах баща и дядо: така че не съм против \"родството по намерение\", защото го въплъщавам, но по логика, която не лишава детето от ориентирите, на които то има право. Доста се борих срещу метапсихологията на фройдистката психоанализа, за да мога да кажа, че се оказах в битката на някои психоаналитици, които се противопоставят на изчезването на бащата, било то за сметка на двама бащи или на две майки.  ", "date": "2019.10.09", "title": "Мишел Онфре: Теорията за джендъра подготвя трансчовека, крайната цел на капитализма"}
{"url": "http://www.cross.bg/severozapada-bulgariya-montana-1615028.html", "text": "/КРОСС/ „Регионалните различия в България се задълбочават. В някои региони те се превръщат и в опасност за националната сигурност\". Това заяви пред медиите в Народното събрание лидерът на БСП Корнелия Нинова след среща с Инициативния комитет за развитие на Северозапада.Според нея е необходима много разумна, държавна и правителствена политика, специализирана и обърната към тези региони. „Предложенията на гражданската инициатива за Северозападна България ще станат наши предложения по време на обсъждането на бюджета за 2020г., включително с фонда, който те предлагат, с конкретните мерки, които да изпълни той. Ще отстояваме техните искания в зала\", категорична бе Корнелия Нинова. Камелия Трифонова:  Държавата трябва да отдели ресурс за справяне с демографската криза, която е застрашителна за целия регион„Стартираме гражданска инициатива за създаване на „Държавен инвестиционен фонд Северозапад в Бюджет 2020\". Причината да го направим е състоянието на нашия регион и празните обещания, които години наред се дават\", каза Камелия Трифонова, председател на Инициативния комитет и председател на ОбС на БСП - Монтана. Тя добави, че мерки за решаване на проблемите на региона не се предприемат, той обезлюдява, а само населението на област Монтана за 19 години се е стопило с над 50 000 души. „Обещаваха се Агенция за Северозапада, Министерство за Северозапада и създаването на закон за нашия регион, но нищо от това не се случи. Затова преди стартирането на бюджетната процедура за 2020 г. организираме нашата инициатива за създаване на такъв фонд и ще настояваме държавата да отдели ресурс за справяне с демографската криза, която е застрашителна за целия регион\", каза още Трифонова.Тя коментира, че е нужно да се финансират мерки като създаване на инфраструктура и привличане на инвеститори за високонехнологично производство, защото Монтана е областта с най-ниските заплати, средната заплата е с над 300 лв. по-ниска от средната за страната. „Нужно е и създаване на ВУЗ или филиал на учебно заведение, стипендии за студенти, които след завършването си се върнат да работят в региона, еднократна помощ в размер на 10 минимални работи заплати при раждане на дете, но само за осигуряващи се родители, както и подпомагане на млади предприемачи и малките производства\", коментира още Камелия Трифонова.Атанас Костадинов: Не приемаме че няма пари за Северозапада „Не приемаме че няма пари за Северозапада. Народните представители на левицата от Враца, Монтана и Видин подкрепяме тази инициатива. Обръщаме се и към всички колеги, от всички политически сили също да го направят\". Това заяви народният представител от ПГ на „БСП за България\" Атанас Костадинов. По думите му 149 български общини, 30% от населението и 54,5% от територията на страната ни попадат в обсега на Целенасочена инвестиционна програма в подкрепа на развитието на слаборазвитите региони от 2015 г. на това правителство. „Тя е само един документ. Трябва инструмент и той е именно предлаганият държавен фонд\", категоричен бе той. Според него в Северозападна България - 5 области, 51 общини, 646 населени места са определени като обезлюдяващи. „Затова ще подкрепим инициативата чрез промени в Закона за държавния бюджет. За 2 години МС изхарчи близо 1 млрд. лв. без никакви критерии и искаме тази практика да спре\", заключи Атанас Костадинов. ", "date": "2019.10.09", "title": "Корнелия Нинова: В Бюджет 2020 ще подкрепим граждански предложения за развитие на Северозапада"}
{"url": "http://www.cross.bg/psaltir-tomichoviyat-myzeii-1615029.html", "text": "/КРОСС/ Томичовият псалтир гостува за първи път у нас! Ценният ръкопис от „Втория златен век\" на България излиза за първи път от архивите на Държавния исторически музей в Москва. Псалтирът ще бъде показан в Националния археологически музей и институт към БАН. Събитието е посветено на 150 години Българска академия на науките. Тази вечер е официалното откриване на изложбата, която ще продължи 2 месеца.С богатите си илюстрации Томичовият псалтир, заедно с Манасиевата хроника и Лондонското евангелие, е един от най-важните книжовни паметници, останали от периода на Второто българско царство от времето на цар Иван Александър (1331-1371), вероятен поръчител. Произведението, създадено от Търновската книжовна школа и по-специално в Килифаревския манастир, е открито през 1901 година в Македония от сръбския професор и колекционер Сима Томич и се съхранява в Държавния исторически музей в руската столица. Томичовият псалтир никога след това не е излизал от фондовете на музея.Съдържа 301 листа във формат фолио. Псалтирът включва песнопенията на Светия пророк и цар Давид. Той е отражение на реална социална ситуация - бубонната чума. Миниатюрите тълкуват и изобразяват словесния текст. Този псалтир съдържа великолепни химнографски произведения - като акатиста на Света Богородица, превеждан от стареца Йоан в Света гора. Илюстриран е с 25-30 миниатюри.Паметникът е бил подложен на сериозна реставрация и българската публика ще има възможност първа да види реставрирания псалтир. Проф. Аксиния Джурова е дългогодишна изследователка на псалтира и разказва за една възстановена залепена миниатюра, която изобразява Давид и Голиат.Кое прави Томичовият псалтир изключителен книжовен паметник? Каква е неговата съдба след падането на България под Османско владичество? Какви изненадващи разкрития поднесе скорошната му реставрация?Какво разказват илюстрациите към псалмите за времето на неговото създаване? Трябва ли Томичовият псалтир да се завърне в България?Отговорите на тези и други въпроси дава доц. д-р Христо Попов - директор на Националния археологически институт и музей.БНР ", "date": "2019.10.09", "title": "Томичовият псалтир гостува за първи път в България"}
{"url": "http://www.cross.bg/manolova-trotoari-grada-1615030.html", "text": "/КРОСС/ „В „Манастирски ливади\" няма тротоари. Те са пълни с автомобили вместо с пешеходци, а там, където има тротоари, те са в безобразно състояние. Така, за съжаление не е само в „Манастирски ливади\", така е в целия град. Те са изпитание за столичани\"Това каза при среща с майки с детски колички в кв. „Манастирски ливади\" гражданският кандидат за кмет на столицата Мая Манолова и ги увери, че това ще се промени в нейния мандат като кмет.„В предизборната си програма съм заложила на четиригодишна програма за възстановяване, ремонт и изграждане на тротоари, които са част от средата за пешеходци. Залагаме и на по-добро улично озеленяване и осветления, така че средата да е естетична и безопасна за гражданите, на по-добра проходимост в центъра на града и в кварталите, на свързаност между отделните зони, на достатъчен брой пешеходни пътеки, които да са обозначени с качествена маркировка, на реконструкция на подлезите на града в съответствие с европейските норми\", каза още Манолова.„Средата трябва да е по-достъпна за хората с увреждания, за майките с колички, затова сме предвидили конкретни мерки - скосени тротоари, рамки и платформи за подлезите, както и работещи асансьори за метрото, защото това в много от случаите е недостъпно за хората с увреждания и за майките с количките дори в центъра на града, а какво остава по кварталите\", посочи още Манолова.По думите на Манолова пътната безопасност е пред скоби. „Вчера бях в „Подуяне\", където, пред 95-то училище, се е случил инцидент точно на първия учебен ден заради недобра маркировка, заради недобре обмислено действие на светофарите, така че там също има проблеми с безопасността на децата, с маркировката и тротоарите, и децата ежедневно са изложени на риск\", подчерта още тя.Според Манолова е подобна ситуацията около много други училища и детски градини в столицата, а като решение тя посочи следните мерки - пътна маркировка, която да осигурява пешеходна безопасност и безопасност на движението по улиците, особено в районите с много деца, ефективно и интелигентно управление на светофарите, така че да осигуряват безопасност при преминаването, достатъчно тротоари около местата, които се посещават от деца - училища, детски градини, спортни зали, паркове, площадки.„Програмата ми залага преференции за хора с увреждания, за социално слабите и за хора в социални и здравни заведения по отношение на синята и зелената зона. В момента с привилегии са общинските служители и техните близки, които разполагат с карти за безплатно паркиране в „синя\" и „зелена\" зони и това ще бъде веднага прекратено, защото не те са нуждаещите се от подкрепа хора\", каза още Манолова.„Ще сложа точка на това. Програмата ми предвижда всички средства от „синя\" и „зелена\" зони да се инвестират в изграждането на паркинги и в центъра на града, и в кварталите, както и буферни паркинги по крайните спирки на метрото, допълни още тя.\n\t\t\t\t\t ", "date": "2019.10.09", "title": "Мая Манолова: Тротоарите са изпитание за столичани"}
{"url": "http://www.cross.bg/sdryzhenieto-agent-koryptziyata-1615033.html", "text": "/КРОСС/ Руският Фонд за борба с корупцията - сдружението на опозиционера Алексей Навални, е регистриран днес от властите като неправителствена организация - \"чуждестранен агент\", съобщи правосъдното министерство, цитирано от Франс прес и ТАСС. Тази мярка предвижда засилено наблюдение върху дейността на сдружението, напомня АФП, цитирана от БТА. Фондът - инициатор на многобройни разследвания срещу корупцията, довели до разкрития за живота на елитите в Русия, вече е обект на наказателно дело за пране на пари. През август сметките му бяха замразени.", "date": "2019.10.09", "title": "Руските власти регистрираха сдружението на Навални като \"чуждестранен агент\""}
{"url": "http://www.cross.bg/promyana-chast-vsichki-1615031.html", "text": "/КРОСС/ Кандидатът на БСП за кмет на район \"Илинден\" Георги Томов събра на едно място по време на представянето на платформата си всички подкрепящи го леви формации. Лидерът на БСП - София Калоян Паргов, Ивайло Калфин от АБВ, Татяна Дончева от  Движение 21, както и представителите на ПП \"Обединена социалдемокрация\" и Национална Републиканска Партия присъстваха на събитието. А домакин беше  Владимир Данев - кандидат за общински съветник от листата на БСП и председател на социалистите в \"Илинден\".\"Връщам се една година назад. На градската конференция казах, че има три условия, за да успее лявото и БСП. И трите се съдържат в думата консолидация, коментира Калоян Паргов. -  Консолидация на партията ни, консолидация на лявото - израз, на което е и нашето присъствие тук, макар и на районно ниво. Консолидация на онази част от обществото, която иска промяна на модела. Същата тази част, която иска промяна и една друга перспектива и решение на проблемите. А тази част от обществото е вече критична маса\".Според Георги Томов предстоящите местни избори ще бъдат по-различни от всички предишни, защото сега можем да променим ситуацията. \"Можем да дадем нова перспектива за развитие на района, на живота в него, каза той. - Нека го направим решително, със замах и увереност, че жадуваната промяна може да стане факт. Разрешете ми да отбележа, ние сме един от малкото райони на София, в който винаги успяваме да достигнем до балотаж на местни избори срещу ГЕРБ. Този факт, сам по себе си е достатъчна индикация за намеренията и желанията на нашите съкварталци за промяна на статуквото\".Владимир Данев същи говори за нуждата от обединение на левите. \"София е само стъпка към по-голямата цел. Трудно централна власт ще може да удържи силно правителство без кмет на столицата\", заяви той. ", "date": "2019.10.09", "title": "Кандидатът на БСП за кмет на \"Илинден\": Тези избори ще бъдат по-различни от всички досегашни"}
{"url": "http://www.cross.bg/mercedes-maybach-novoto-stane-1615037.html", "text": "/КРОСС/ Луксозната версия на новото поколение на Mercedes-Benz GLS, която ще се продава под марката Maybach, бе \"засечена\" за първи път без никаква маскировка. Снимки на тестовия прототип бяха публикувани в изданието Carsccops.Ако се съди по фотографиите, конкурентът на Bentley Bentayga и Rolls-Royce Cullinan  ще се различава от стандартния GLS по решетката на радиатора с вертикални планки, новите брони, оформлението на изпускателната система, джантите и емблемите.Дължината на предсерийния Mercedes-Maybach GLS е идентична с тази на новото поколение на GLS за разлика от лимузината Mercedes-Maybach S-Class, при която шасито е удължено. Вероятно, създателите на луксозната версия са на мнение, че дължина от 3137 мм е напълно достатъчна, за да може салонът за 7 места да бъде преработен за 4 луксозни кресла.Очаква се, че топ-версията на всъдехода ще получи мултиконкурни задни седалки с вентилация и масаж, а също така и скъпи материали в интериора, допълнителна шумоизолация, два таблета за пътниците отзад, както и четиризонов климатик.Премиерата на Mercedes-Maybach GLS ще се състои до края на годината, като вероятно това ще стане на автосалона в Лос Анджелис през ноември. Луксозният всъдеход ще се сглобява в САЩ и ще стане най-скъпият масов модел, произвеждан в тази страна.", "date": "2019.10.09", "title": "Mercedes-Maybach GLS свали камуфлажа"}
{"url": "http://www.cross.bg/pioli-milan-naznachenieto-1615038.html", "text": "/КРОСС/ Милан официално обяви назначението на Стефано Пиоли. Бившият треньор на Фиорентина, Интер и Лацио наследява на поста уволнения вчера Марко Джампаоло, който се задържа начело на \"росонерите\" само в продължение на 111 дни. Договорът на Пиоли е за две години.57-годишният специалист ще бъде представен на специална пресконференция, която ще започне в 14:00 часа българско време. Феновете на Милан посрещнаха на нож новината за назначението на Пиоли, който неведнъж е споделял, че е привърженик на големия градски съперник Интер.Милан стартира ужасяващо сезона, записвайки четири загуби в първите си седем мача. Отборът заема 13-о място във временното класиране на Серия \"А\" с актив от 9 точки. ", "date": "2019.10.09", "title": "Официално: Пиоли е новият треньор на Милан"}
{"url": "http://www.cross.bg/samoleti-obychenie-vitlovi-1615050.html", "text": "/КРОСС/ Модернизацията на Сухопътните войски и ВМС все още не е започнала, а за 18 месеца са изхарчени колосалните 2,4 млрд. лева само за ВВС, включително за 4 леки витлови учебни самолета, известни с високата степен на аварийност, ненадеждност и отказиВ периода от началото на 2018 до м. септември 2019 г. разходите за модернизация, ремонт и поддръжка на авиационна техника в българските военновъздушни сили (ВВС) се увеличават драстично. За цитирания период Министерството на отбраната провежда процедури и подписва договори за  закупуване на нов боен самолет (1,256 млрд. долара или 2,188 млрд. лв.), осигуряване на летателната годност на изтребители МиГ-29 (81 294 416 млн. лева без ДДС), ремонти на самолети Су-25 (82 млн. лева без ДДС), възстановяване и осигуряване на летателната годност на вертолети Ми-17 и Ми-24 (31 083 333 млн. лева без ДДС), интегрирана логистична поддръжка на вертолети „Пантер\" (9 188 000 лева без ДДС).В допълнение с решение № 93 от 9 септември 2019 г. на министъра на отбраната е открита процедура за поръчка с наименование „Сключване на рамково споразумение за срок от 48 месеца за доставка на леки витлови учебно-тренировъчни самолети и съпътстващите ги доставки и услуги\". С тази поръчка се цели за военно-въздушните сили да бъдат закупени четири леки витлови учебно-тренировъчни самолета за първоначално обучение. Стойността на поръчката е 2,5 млн. лева.Придобиването на леки витлови самолети за първоначално обучение е в явно противоречие с Национална програма „България в НАТО и в Европейската отбрана - 2020\" (приета с Решение № 690 на Министерския съвет от 3.10. 2014 г.), „Програма за развитие на отбранителните способности на Въоръжените сили на Република България 2020\" (приета с Решение на Народното събрание от 25.11.2015 г.),  Инвестиционен план-програма на Министерството на отбраната до 2020 г. (21.04.2011 г.), План за развитие на въоръжените сили на Република България\", приет с постановление на Министерски съвет № 333 от 29.12.2010 г., Бяла книга за отбраната и Въоръжените сили на Република България (2010 г.) и др. Изброените документи важат поне до края на следващата 2020 г., а при положение, че нови планове за развитие, инвестиционни програми и отбранителни стратегии не са налични, цитираните тук очевидно ще важат и след 2020 г. до приемането на съответните нови.Справката показва, че проектите за модернизация, залегнали във всички документи по-горе са: придобиване нов боен самолет, модернизация на фрегати клас Е-71, изграждане на батальонни бойни групи от състава на механизираните бригади, придобиване на нови 3D радари и придобиване на модулен патрулен кораб. Следователно придобиването на леки витлови самолети за първоначално обучение от ВВС не е изведено като приоритет или проект за модернизация и е в разрез с ангажиментите, поети от България, както пред НАТО, така и пред ЕС по линия на Европейската отбрана. Тук ще припомним, че през 2015 г. националната програма „България в НАТО и в Европейската отбрана - 2020\" е отменена и заменена с „Програма за развитие на отбранителните способности на Въоръжените сили на Република България 2020\". Виждаме, че придобиването на леки витлови самолети за първоначално обучение от ВВС не е заявено нито през 2014 г. в основополагащия документ, нито през 2015 г. в заменящия го документ.От направения преглед на документите установяваме, че придобиването на леки витлови самолети за първоначално обучение от ВВС изобщо не е заявено в Инвестиционния план-програма на Министерството на отбраната до 2020 г., нещо повече - то не фигурира не само в списъка на приоритетните проекти, но дори и в разширения списък на т.нар. „други проекти\", които ще бъдат реализирани при наличие на финансов ресурс. Оказва се, че увеличаването на броя на учебните самолети чрез придобиването на 4 нови леки витлови самолета за първоначално обучение от ВВС не е заявено и в Плана за развитие на въоръжените сили на Република България. Подобно на Национална програма „България в НАТО и в Европейската отбрана - 2020\" и в Бялата книга по отношение на военновъздушните сили (ВВС) се акцентира върху силите и средствата за разузнаване и наблюдение, а придобиване на леки витлови самолети за първоначално обучение не се предвижда. В нито един от петте документа първоначалното обучение на пилоти за ВВС чрез придобиване на леки витлови самолети не е дефинирано като необходимост, приоритет или като предстоящо изграждане на нова способност.Освен, че е в противоречие с редица стратегически  документи на национално ниво придобиването на леки витлови самолети за първоначално обучение е в разрез със съществуващите модерни решения в най-големите държави от ЕС и НАТО и не е целесъобразно от финансова гледна точка. Във водещите страни от Алианса са възприети най-съвременни и ефективни решения в тази област. Най-широко разпространеният, изпитан и работещ подход е първоначалната селекция и обучение на бъдещите летци за ВВС да се извършват в защитена среда на симулатори (тренажори). Например за първоначално обучение германските ВВС (Луфтвафе), които са едни от най-модерните в Европа и НАТО използват симулатори. В значително по-ограничен мащаб в някои държави от НАТО е застъпено и първоначалното обучение с витлови учебно тренировъчни самолети, но с тази дейност се занимават предимно частни компании на аутсорсинг, а не държавни ведомства. Първоначалното летателно обучение (Initial Flight Training) за ВВС на САЩ (USAF) например се извършва от фирма „Дос авиейшън\" в нейния център в гр. Пуебло, щата Колорадо. От 2006 г. до днес тя е обучила над 17 хил. души.Придобиването на леки витлови самолети за първоначално обучение от ВВС не отговаря на съвременните високи критерии и стандарти за безопасност в областта на отбраната и въоръжените сили. Тук ще припомним една опасна тенденция: в периода 2018 - 2019 г. нараства броят на катастрофите с малки самолети на територията на България, включително и една в Северна Македония (общо шест). В световен план катастрофите с малки самолети за първоначално обучение също се увеличават. Статистика за катастрофите със самолет Zlin 242 L, произвеждан от чешката фирма Zlin Aircraft и предложен на българските ВВС (източник - www. aviation-safety.net): 5 катастрофи със самолет Zlin 242 L във ВВС на Перу (8 юни 2000 г., 9 април 2003 г., 11 март 2011 г., 10 февруари 2012 г. и 24 май 2019 г.); 2 катастрофи със самолет Zlin 242 L във ВВС на Мексико (24 юни 2008 г. и 5 декември 2012 г.); 2 катастрофи със самолет Zlin 242 L в Авиоклуб Хонг Конг (26 февруари 2016 г. и 24 юни 2018 г.); още 4 катастрофи със самолет Zlin 242 L или по една във ВВС на Македония (7 април 1999 г.), ВВС на Йемен (27 април 2004 г.), Академия „Индира Ганди\" (11 октомври 2011 г.) и Школата за летателно  обучение Peryton в Загреб, Хърватска (1 септември 2013 г.).В актуален въпрос от народния представител Атанас Мерджанов към министъра на отбраната Аню Ангелов през 2013 г. относно закупуване на леки спортно акробатични самолети „Злин\" за българските ВВС се посочва: „Самолетите „Злин\" нямат никаква бойна стойност. На практика те са предназначени за спортно-туристически цели, аероклубове, въздушна акробатика и първоначално обучение на пилоти. Тези самолети са известни и с високата степен на аварийност, ненадеждност и откази, което се отбелязва от всички специализирани издания и справочници, експерти и организации в областта на въздушния транспорт\". В актуален въпрос от народния представител Петър Витанов към министъра на отбраната Красимир Каракачанов през 2018 г. относно обявена обществена поръчка за 4 броя витлови леки самолети се отбелязва: „В електронните медии вече се появиха публикации, че съществува корупционен риск, защото техническата спецификация за процедурата е манипулирана в полза на един определен самолет, който е известен с високата си степен на аварийност, ненадеждност и откази\".Въпреки силния натиск на различни лобита, свързани с производители на подобни самолети нито един от осемте министри на отбраната в периода 2008 - 2017 г. не даде ход на процедурата поради съвкупност от достатъчно уважителни причини: изключително малък брой на обучаемите в досегашния факултет „Авиационен\" при НВУ „Васил Левски\" на годишна база, наличие на предостатъчно летателна техника за обучение във ВВС, съмнения за манипулиране на техническата спецификация в полза на определен производител, корупционен риск, рязко повишаване на броя на инцидентите и катастрофите с подобни малки учебни самолети през последните години (включително и в България), липса на подобна практика в някои от водещите държави от ЕС и НАТО, които използват симулатори (тренажори) за първоначално обучение, а не малки самолети и др. Логично е да си зададем въпроса целесъобразно ли е от икономическа гледна точка да се закупуват тези самолети след като проектът за придобиването им бе отхвърлен от осем министри на отбраната до 2017 г., а обществената поръчка бе обжалвана пред КЗК през 2018 г.?Сумарно за модернизация, ремонт и поддръжка на авиационна техника в българските ВВС за период от по-малко от 18 месеца са похарчени над 2 394 065 749 млрд. лева без ДДС, митнически такси и сборове при положение, че модернизацията на СВ и ВМС все още не е започнала, а проектите за придобиване на многоцелеви патрулни кораби и бойни машини за пехотата постоянно търпят забавяне. Питаме какви са причините за това преференциално отношение към ВВС и асиметрично финансиране на въоръжените сили? ", "date": "2019.10.09", "title": "След скъпите F-16 МО купува рискови за пилотите учебни самолети"}
{"url": "http://www.cross.bg/roditelite-grypa-symata-1615027.html", "text": "/КРОСС/ Между 30 и 110 лева се събират в началото на учебната година от родителите на хлапетата в детските градини и училищата, пишат „Монитор\" и Dnes.bg.  Сумите варират според възрастта на детето. Родителите на малчуганите от първа група най-често заделят около 50-60 лв., за да осигурят всички необходими помагала, консумативи и играчки и подаръци за госпожите.  На изхода на детската градина обаче сумата може да набъбне до 100-110 лв.  В същото време родителите на учениците в 11-и и 12-и клас минават по-тънко и се бъркат само за застраховка и „доброволно\" дарение, които възлизат на около 30-35 лв. Така се оказва, че „рекетът\" в детската градина е тройно по-голям от този в училище. След като преди няколко години общините забраниха на директорите да събират средства от майките и татковците, тази роля се прехвърли на родителските колективи и училищни настоятелства.Така в началото на учебната година, съветвани от ръководството, те решават каква сума е необходима.   Средствата обаче се събират на сляпо, разказа пред „Монитор\" родител, натоварен с тази задача в столична детска градина. Причината е, че заради GDPR-a той няма право да получи списък с имената на малчуганите в групата. Вместо това знае само бройката на децата. Докато родителите на хлапетата от по-горните групи вече са се срещали, то тези в първа, които тепърва се запознават, трябва сами да казват чие е тяхното дете, когато предават сумата. Накрая на отговорника му остава да се надява, че не е пропуснал някого и сметките са точни.В детските градини най-често сумите се събират за помагала и консумативи за рисуване и писане. Предвидливо още в началото на годината се заделят и пари за подаръци за 8 март, Коледа и рождени дни на госпожите.   В някои градини родителите са задължени да отделят средства и за вода, тоалетна хартия, кърпички, чашки. Пари за килими, филтри за кани за вода, допълнителни шкафчета или други удобства, които липсват в обзавеждането на групата, също могат да бъдат предвидени в началото на учебната година. Ако такива обаче бъдат закупени групово, минават като дарение за детската градина от името на един от родителите. Отделно винаги се заделят и по 10-15 лв. за извънредни разходи. Като се тегли чертата и се пресметне сумата за помагала и канцеларски материали, подаръци за госпожите и допълнителни удобства, то за хлапе от първа до трета група се брои между 50 и 70 лв.Децата в предучилищна група обаче излизат по-скъпо на родителите си. Причината е, че освен парите за родителската каса, консумативи, тетрадки и подаръци, трябва да се отделят и допълнителни средства, за списък с материали за подготвителна група за училище, които всяко хлапе трябва да има. В него влизат индивидуални флумастери, пастели, цветни моливи, темперни бои, острилка, скицник, блок за рисуване, лепило, химикалки, с които децата да пишат и рисуват. За тях е необходим и несесер, в който да ги държат.За да има къде да тренират изписването на ченгелчета и цифри, пък им трябват тетрадки с тесни и широки редове и с големи квадратчета. За всички допълнителни материали родителите на хлапетата от последната група броят още 50-60 лв. Така, като се добави и сумата, внесена в „родителската\" каса, настойниците излизат общо на минус 100-110 лв.   В училищата с нарастването на възрастта на детето постепенно пък намаляват и средствата, които се събират след родителските срещи. За хлапетата в начален етап - от първи до четвърти клас, се харчат средно между 40 и 60 лв. Те се използват за учебни помагала, застраховки, баджове, чипове, подаръци, като остава и някаква сума в касиера за допълнителни разходи по време на учебната година.Почти във всяко училище се предвиждат и различни суми за лакомства за първия учебен ден.  В същото време от родителите в по-горните класове често задължително се изискват само пари за застраховка. Отделно обаче родителите правят „доброволни\" дарения.   Въпреки че просветният министър изпрати писмо, в което напомни, че събирането на средства за материали, консумативи и ремонти е забранено, тази практика продължава в много школа в страната. Майка на дете в столично училище обясни, че негласно при тях сумата е 30 лв., но ако някой няма възможност да ги даде, не го притискат. В друго школо пък са въвели промоция, ако в него се обучава повече от едно дете от семейство. Дарението за едно хлапе е 20 лв., но ако са братче и сестриче, родителите броят само 30 лв.", "date": "2019.10.09", "title": "Родители се оплакват"}
{"url": "http://www.cross.bg/ychastvat-rymuniya-mestnost-1615018.html", "text": "/КРОСС/ Военнослужещи от състава на 101-ви алпийски полк с ръководител майор Данаил Карабов участват в международно учение „SARMIS - 2019\", което се провежда от 5 до 18 октомври в Румъния, Южни Карпати.Българските военнослужещи са включени в щаба и формированията на 2-ра планинска бригада на Румънската армия.Задачите, които се изпълняват по време на учението, са свързани с уеднаквяване на стандартни оперативни процедури за действия в планинско-гориста местност. Предвидени са тактически действия в силно пресечена високопланинска местност, бойни стрелби, придвижване и оцеляване в планинско-гориста местност, използване на алпийски способи за изпълнение на специални задачи, медицинска подготовка и евакуация.В „SARMIS -2019\" участват военнослужещи от Румъния, Великобритания и наблюдатели от Армения. ", "date": "2019.10.09", "title": "Алпийци от Смолян участват в международното учение „SARMIS -2019” в Румъния"}
{"url": "http://www.cross.bg/detski-gradini-yasli-1615017.html", "text": "/КРОСС/ „В програмата за управление на София сме заложили изискването до края на мандата да бъдат изградени детски ясли и градини за всяко дете\" Това заяви независимият кандидат за кмет на София Мая Манолова днес в квартал „Манастирски ливади\", където майки споделиха за проблем с недостига на места в детски градини и детски ясли.„Ще постигнем това, като терените, които са частна собственост и са отредени за детски градини, ще бъдат отчуждени, а техните собственици справедливо обезщетени. Детски заведения ще се изградят и на други общински терени, които са подходящи за целта и които в момента пустеят\", обясни тя.Тя допълни, че „дотогава, до края на мандата, за да няма нито едно дете в столицата, което да е извън детско заведение, Общината ще сключи договори с частни детски ясли и детски градини, като ще предоставя за издръжката на децата в частните заведения сумата, която предоставя в общински такива.\"„Частните детски ясли и градини, на които Общината ще предоставя средства, за да поема децата, които са извън детски заведения, ще се избират с публична процедура, на конкурсен принцип, така че всичко да е светло, ясно и прозрачно и да бъдат избрани най-добрите\", завърши тя.видео обръщение:  ", "date": "2019.10.09", "title": "Мая Манолова: До края на мандата ще има ясла и градина за всяко дете"}
{"url": "http://www.cross.bg/sili-dobrich-chasa-1615019.html", "text": "/КРОСС/ Град Добрич ще бъде домакин на събитията от информационната кампания „Бъди войник\" на 10 октомври, четвъртък. Проявите там ще бъдат наблюдавани от командира на Военноморските сили (ВМС) контраадмирал Кирил Михайлов, като това ще бъде неговото първо участие в кампанията.От 16.00 часа пред входа на Драматичния театър „Йордан Йовков\" в Добрич започва информационната борса за набиране на войници и матроси за Българската армия. В нея ще бъдат представени Сухопътните войски, Военновъздушните сили, ВМС, Специалните сили, служба „Военна полиция\", Националната гвардейска част, Военно окръжие - Добрич. Присъстващите ще могат да се запознаят с възможностите, условията и сроковете за кандидатстване и постъпване на служба във Въоръжените сили.В същия час военна техника, въоръжение и оборудване на Сухопътни войски, ВМС, Специалните сили и служба „Военна полиция\" ще бъдат разположени на паркинга на ул. „Максим Горки\" и на площад „Демокрация\".От 17.00 часа започва шествие на Представителния духов оркестър на ВМС и мажоретен състав при средно училище по изкуствата „Св. Климент Охридски\" (по пешеходната зона на бул. „25-и септември\" и ул. „България\"). Представители на Специалните сили ще направят демонстрации на задачи, които се изпълняват в градски условия.Курсанти от факултет „Артилерия, противовъздушна отбрана и комуникационни и информационни системи\" в Шумен ще представят пред посетителите техники на ръкопашен бой.В рамките на кампанията Регионалният исторически музей ще представи експозицията „Добруджа 1940 година - възвръщане на Южна Добруджа\".От 17.30 часа НД „Традиция\" ще представи екипировка и въоръжение на българската войска през XIX и XX век в „музей на открито\".Кампанията ще завърши със заря, след концерт на Представителния ансамбъл на Въоръжените сили, Представителния духов оркестър на Военноморските сили и самодейни състави от града (спортен клуб „Алексия\", студио „Сарандев\", ансамбъл „Добруджа\" и др.).Концертът е с начало 18.30 часа.„Бъди войник\" в Добрич се реализира с любезното съдействие на Община град Добрич и Община Добричка, както и общините Генерал Тошево, Каварна и Шабла.Входът е свободен! ", "date": "2019.10.09", "title": "Кампания „Бъди войник\" и в град Добрич"}
{"url": "http://www.cross.bg/makedoniya-zaharieva-bulgariya-1615020.html", "text": "/КРОСС/ Правителството одобри предложението за започване на преговори за членство в ЕС с РС Македония и Албания, съобщи вицепремиерът и министърът на външните работи Екатерина Захариева, предаде репортер на БГНЕС. Захариева заедно с вицепремиера и военен министър Красимир Каракачанов говориха след края на днешното заседание на Министерски съвет. Правителството прие Пакет „Разширяване\", включващ всички условия на страната ни към Северна Македония. Ще настояваме за приемане на РС Македония и Албания в Европепейския съюз в пакет, каза Захариева и добави: Разделянето на двете държави би било грешка, която може да доведе и до нестабилност в региона. Държавата ни винаги е подкрепяла европейската и евроатлантическата интеграция на страните от Западните Балкани. Същевременно обаче България винаги е поставяла пред Република Северна Македония и не само спазването на добросъседски отношения. Това е ясно още от декларацията от 1999 година, след което с Меморандума за подкрепа на евроатлантическата и евроинтеграцията и кулминацията - подписването на Договора за добросъседство през 2017 година от премиерите Борисов и Заев, посочи още Захариева. Екатерина Захариева разясни, че на 15 и 17 октомври предстоят две срещи на Съвета на Европа, на които България ще каже „да\" на членството. От своя страна военният министър Красимир Каракачанов отбеляза отново своя теза, че страната ни подкрепа членството на РС Македония, но не безусловно. Според министъра от Скопие зависи колко време ще отнеме началната дата за насрочване на същинските преговори по присъединяването. Историята не може да бъде компромис, допълни Каракачанов. Той заяви, че се настоява за категорична промяна в македонските учебници и програми и това е неизменно условие. „Искам ясно да подчертая, че в позицията на България има ясно разписана етапност. Страната ни един ден ще се съгласи за фактическо присъединяване на РС Македония, едва когато е изпълнила всички критерии по преговорните глави\". „Всички институции в България са на мнението, че трябва да се даде възможност на Македония, но това по никакъв начин не може да стане безусловно. Българската позиция е ясна- да, България няма да спре сега Македония за започване на преговорите. Но преди да започнат същинските разговори има няколко етапа, сред които две междуправителствени конференции. В нашата позиция е ясно записано, че още преди насрочването на първата междуправителствена конференция македонците трябва да изпълнят редица условия\", обясни Каракачанов. Сред условията е да приключи работата на междуправителствената историческа комисия. Освен това Македония е единствената страна, която не е осъдила репресиите и жертвите на тоталитарния режим, посочи вицепремиерът.", "date": "2019.10.09", "title": "Захариева: България ще настоява приемане на РС Македония и Албания в ЕС в пакет"}
{"url": "http://www.cross.bg/merkosyr-bulgariya-hristov-1615032.html", "text": "/КРОСС/ Поетапното либерализиране на вноса на селскостопански продукти от търговския блок Меркосур е заплаха за основни сектори на българското земеделие, смята Иво Христов, член на Групата на Прогресивния алианс на социалистите и демократите в Европейския парламент.Евродепутатът съобщи, че е отправил питане за официалната позиция на Република България в контекста на финализирането на споразумението на ЕС със страните от Меркосур, що се отнася до сектор \"Земеделие\". \"Предвижда се споразумението да включва поетапно намаляване и елиминиране на митата за широк набор от стоки, в т.ч. либерализиране на 82% от вноса на селскостопански продукти от четирите страни, членуващи в Меркосур. За важни сектори за България, като производството на говеждо, свинско и пилешко месо, ориз и мед, също се предвижда поетапно либерализиране на вноса от търговския блок\", посочва в питането си Христов. Той поясни, че в изпратения до него отговор министърът на земеделието и храните Десислава Танева го информира, че за България най-уязвим е секторът на пчелния мед. В утвърдената от Министерски съвет българска позиция се казва още, че въвеждането на квота от 45 000 тона за внос на пчелен мед в ЕС от страните от Меркосур би могло да окаже реален пазарен натиск върху цената, на която се изнася българският пчелен мед - (средно 4 долара / килограм през 2018 г.). По-голямата част от българския пчелен мед в момента намира добър пазар именно в ЕС - Германия, Полша, Австрия и др. Като друг проблемен за страната ни сектор е идентифициран и този на птичето месо. \"България подчерта, че безмитният внос на 180 000 тона птиче месо представлява сериозен проблем и отбеляза, че страната ни има въпроси относно контрола, оценката на риска, защитните механизми за земеделските производители и използването на предвидения от европейската комисия кризисен резерв\", се казва още в отговора на министър Танева. Изпратено е писмо до комисаря по земеделие и развитие на селските райони Фил Хоган с допълнителни въпроси от значение за страната ни, посочва тя. Припомняме, че в края на месец септември, на заседание на Комисията по земеделие и развитие на селските райони, Иво Христов отправи питане към Европейската комисия относно мерките, които тя предвижда за защита на европейските пчелари в случай на силен натиск от страна на Меркосур, какъвто се очаква скоро. \"Кога и как може да бъде задействан такъв защитен механизъм и ако няма такъв, какво предвижда ЕК да защити европейските пчелари?\", попита българският евродепутат, уточнявайки, че пчеларите в ЕС са поставени пред редица трудности, а за голяма част от тези в България това е малък, но важен допълнителен поминък.", "date": "2019.10.09", "title": "Иво Христов: Либерализирането на вноса от Меркосур е заплаха за българското селско стопанство"}
{"url": "http://www.cross.bg/vetovo-razmer-sred-1615022.html", "text": " /КРОСС/ Трета акция за последната половин година се провежда във Ветово срещу заподозрени за участие в престъпни групи за телефонни измами. Има най-малко 10 задържани. Сред намереното е „тротил в размер да срути 2-3 къщи\", каза пред журналисти зам.-главният прокурор Иван Гешев, цитиран от БТВ. Открити са още оръжия, както и „сим карти и телефони, които са оръдията на труда на тези хора\". 6 случая са предмет на разследването, като някои от тях са медийно известни. Единият е за измама в размер на 130 000 лв., взети от възрастен мъж в София. Друг е с участието на 11-годишно дете от Стара Загора, прилъгано да даде 40 000 лв. на „муле\" на групата. Сред задържаните има както лица, за които се смята, че са намирали и манипулирали жертвите, така и куриери. Ветово е блокирано от полиция и жандармерия.", "date": "2019.10.09", "title": "Най-малко 10 са задържаните при акцията на МВР във Ветово"}
{"url": "http://www.cross.bg/iliev-dimitur-lokomotiv-1615035.html", "text": "/КРОСС/ Капитанът на Локомотив (Пловдив) Димитър Илиев удължи договора си с клуба. Срокът на новия контракт е до лятото на 2022 година. ПФК Локомотив пожелава успех на Димитър Илиев в следващите двубои с екипа на „черно-белите\", да има честта да вдигне още купи като капитан на любимия отбор и да продължава да радва с играта си верните фенове на отбора!", "date": "2019.10.09", "title": "Митко Илиев остава в Локо (Пд) до 2022 година "}
{"url": "http://www.cross.bg/kazha-neshto-donchev-1615023.html", "text": "/КРОСС/  Томислав Дончев за първи път проговори за политическия проект на Слави Трифонов и дори спомена думата \"партнираме\", разбира се в уклончив вид.Ето какво каза Томислав Дончев тази сутрин пред медиите:\"Когато говорим за трансформацията на един човек от журналист в политик, става сложно. Нещата не се получават просто. Г-н Трифонов като политик още няма ясна политическа физиономия, че да мога да отговоря бихме ли си партнирали с него. Рано ми е да кажа нещо повече\", каза Дончев.На въпрос дали знае нещо относно стикерите с лика на Мая Манолова, чието лице е нарязано и биват лепени по стените, Дончев отвърна: \"Не разбирам, питате ме дали съм лепил стикери с главата на госпожа Манолова по колите? На всички избори сме играли чисто. Основният ни политически инструмент никога не е бил да плюем и да хулим. Това обикновено се случва срещу нас. Покрай избори съм виждал доста плакати, какви ли не, но ние не сме били инициатори на някои\", каза той.\"Не ме карайте да коментирам думите на господин Цветанов. Ако имам да му кажа нещо, ще го направя лично, не през медиите. Не мога да си позволя да бъда емоционален. От месеци не съм си говорил с него. Аз никога не съм го обиждал и имам навика, когато става дума за колега, ако имам нещо да му кажа, да му го кажа само на него и това е почтеното поведение\", каза той.", "date": "2019.10.09", "title": "Томислав Дончев заговори за коалиция между ГЕРБ и Слави Трифонов"}
{"url": "http://www.cross.bg/grama-zadurzhani-purvo-1615025.html", "text": "/КРОСС/ Двама мъже са задържани за разпространение на наркотици в София. Това съобщиха от пресцентъра на МВР. На 28 септември в района на пазара в кв. „Слатина\" в момент на покупко-продажба на наркотични вещества служители на Първо РУ задържали криминално проявен 47-годишен мъж. При последвалите оглед и претърсване в жилището, обитавано от задържания, са намерени много пликчета и сгъвки с растителна маса и прахообразно вещество. На същия адрес са открити и установени две жени, на 23 и 63 години, и 28-годишен мъж, които при задържането опитали да изхвърлят кутия и плик с наркотични вещества. Четиримата са задържани с полицейска мярка до 24 часа в Първо РУ. По случая е образувано досъдебно производство. Резултатът от експертната справка показал, че иззетата маса е амфетамин - 146.21 грама, канабис - 76.93 грама и амфетаминопроизводни - 9.37 грама. След доклад на събраните материали в Софийска градска прокуратура, задържаните са привлечени като обвиняеми по чл. 354 от НК. Наложена им е мярка за неотклонение „задържане под стража\" за срок до 72 часа. В последствие мерките на задържаните са изменени в постоянни. Жените са разпитани като свидетели и освободени.", "date": "2019.10.09", "title": "Двама мъже са задържани за разпространение на наркотици в София"}
{"url": "http://www.cross.bg/andersun-pamela-rysiya-1615039.html", "text": "/КРОСС/ Холивудската актриса и зоозащитничка Памела Андерсън благодари на президента на Русия Владимир Путин за решението да бъдат освободени държаните в плен косатки и белуги в залива Средная, съобщава БТА. \"Искам да ви благодаря за смелото решение да бъдат освободени китовете и косатките, държани в плен. Преместването им вече започна и ви изразявам своята признателност за това, че поехте ангажимент за освобождаването и на останалите 75 кита. Приветствам решението да бъде забранен от 2020 година уловът на живи белуги, живеещи на свобода и на няколко вида делфини в руските териториални води!\", се казва в писмото на Памела Андерсън. По думите на актрисата уловът представлява голям стрес, който в дългосрочна перспектива ще намали броя на тези животни. \"Ако всички китове и делфини живеят на воля в океана, а не бъдат заключени заради забавлението на публиката, защитата на китообразните ще стане по право и заслуга на Русия\", пише Андерсън.", "date": "2019.10.09", "title": "Памела Андерсън благодари на Путин за освобождаване на косатките "}
{"url": "http://www.cross.bg/gerb-spravedlivost-prestupleniya-1615007.html", "text": "/КРОСС/Корнелия Нинова: Искаме да премахнем съкратеното производство при тежки престъпления, но ГЕРБ отказва Докато ГЕРБ управлява България, няма да има справедливост Уважаеми български граждани,  Дебатът днес стана твърде експертен. Объркаха се няколко правни института и изглежда това го разбираме само юристите. Ще се опитам да обясня.  Ако днес някой изнасили и убие дете и си признае вината, присъдата му се намалява с 1/3. След това може да бъде намалена отново, защото той се е поправил в затвора, а извършителят може да бъде и помилван. БСП предложи при тежки престъпления да няма такова съкратено производство при признание, а доживотна присъда- без право на замяна. Смятаме, че това е справедливо. Колегите от ГЕРБ осакатиха този текст и оставиха само убийствата, без другите тежки престъпления.  Скъпи българи,  Това означава, че ако някой ви причини \"продължително разстройство на съзнанието, постоянна слепота с едното или двете очи, постоянна глухота,  загуба на речта, детеродна неспособност, обезобразяване, което причинява завинаги разстройство на речта или на сетивен орган, загуба на единия бъбрек, слезката или крило на белия дроб, загуба или осакатяване на крак или ръка, постоянно общо разстройство на здравето и опасност за живота ви\" - определените в НК тежки телесни повреди, и си го признае, според ГЕРБ този човек трябва да бъде с намалена присъда. А, ако е добър в затвора, може да се пусне предсрочно, може и да бъде помилван. Вадят се аргументи, че е малка статистиката на такива престъпления или че ако махнем съкратеното производство, съдебният процес ще стане много бавен и много скъп. Представете си срещу това, което може да ви причини някой, утре да се разхожда свободно по улицата, докато вие цял живот лежите болни или с опасност за живота, да ви се каже, че статистиката е малка. Статистика или справедливост и възмездие? Бързина на процеса или справедливост?  Благодаря на прокуратурата и съдиите в България, които по този казус застанаха единодушно зад предложението на БСП.  Подкрепиха го, въпреки че те ще бъдат натоварените, защото ще трябва да вършат повече работа и процесът ще се усложни при тях. Въпреки това, достойно и професионално казаха, че е време за справедливост.  Преди време поставихме дебата за маловажните случаи поради огромната битова престъпност. При такива случаи по селата процедурата е специална. За да има справедливост, поискахме да променим маловажния случай. От ГЕРБ обаче получихме отказ. Сега искаме да махнем съкратеното производство при тежките престъпления и убийства, отново получаваме \"не\" от ГЕРБ. Изводът е само един. Докато ГЕРБ управлява България, няма да има справедливост.  Уважаеми българи, промяната е във вашите ръце.  ", "date": "2019.10.09", "title": "Корнелия Нинова:  Докато ГЕРБ управлява България, няма да има справедливост"}
{"url": "http://www.cross.bg/sledstvie-sukratenoto-gerb-1615008.html", "text": "/КРОСС/ Окончателно депутатите решиха в случаи на умишлено причиняване на смърт да няма възможност извършителят да се ползва от процедурата на съкратеното съдебно следствие и с признаване на факти и обстоятелства от обвинителния акт присъдата му да бъде намалена автоматично с 1/3. Предложението за промени в Наказателно-процесуалния кодекс бе гласувано на второ четене в пленарна зала, като 92-ма народни представители подкрепиха текста, 62-ма гласуваха \"против\" и 11 \"въздържал се\".Първоначалното предложение бе внесено от БСП, \"Обединени патриоти\" и \"Воля\" и предвиждаше съкратеното следствие да отпадне като възможност в закона и в случаите на умишлено причиняване на тежка телесна повреда. ГЕРБ обаче внесе поправки в законопроекта между първо и второ четене и така съкратено следствие няма да има само за случаите на умишлено причиняване на смърт. Днес депутатите от БСП гласуваха \"против\" законопроекта и настояха и тежките телесни повреди да бъдат в този списък с престъпления.Дебатът мина с подхвърляния - Емил Димитров-Ревизоро припомни на Крум Зарков, че не е хан Крум и няма нужда да се стига до ситуации \"око за око\", \"зъб за зъб\" и т.н., а Зарков му отвърна с репликата, че макар да е Ревизор е далеч от стила на Гогол. Ревизоро смеси и няколко процедури като опита да даде пример с лидера на \"Атака\" Волен Сидеров, който е поискал споразумение с прокуратурата, но въпреки това наказанието му не било намалено, а напротив - увеличено двойно. В тоталното объркване на текстове от наказателното право се стигна и дотам Корнелия Нинова да чете извадки от Наказателния кодекс от трибуната на парламента.По същество в дебата отново имаше реплики и твърдения коя партия първа е направила предложенията за промени в закона, кой от кого е взел готовия текст и кой го е внесъл в Народното събрание.\"Жалко е, след като достигнахме консенсус и се събрахме на първо четене, сега днес да се предлага този текст да бъде сериозно осакатен като от него отпаднат текстовете за тежки телесни повреди. Това предложение не е издържано. Ние като законодател трябва да сложим границата. От БСП от години насам твърдим, че границата е там, където се посяга на човешкия живот и телесна неприкосновеност\", настоя Крум Зарков от БСП. Според него, последният вариант на промените в НПК искат да покажат, че ГЕРБ не падат по гръб.Искрен Веселинов от \"Обединени патриоти\" подчерта, че настояват съкратеното следствие да отпадне и за тежките телесни повреди, но въпреки това посочи, че и този вариант е крачка към успешната промяна в законодателството.Павел Шопов от \"Атака\" заяви, че промяната се прави под обществен натиск и недоволство като припомни, че институтът на съкратеното следствие бе въведен през 2006 г. \"във вихъра на либералническата вакханалия\". Той допълни, че изобщо трябва да отпадне тази възможност, тъй като по думите му, в обществото ще продължава да съществува неудовлетвореност и ненаказуемост, а този институт има задача \"да се галят престъпниците\".Емил Димитров-Ревизоро цитира статистиката, представена вчера на заседанието на правната комисия в парламента от зам. главния прокурор Мария Шишкова. По думите му няколко месеца 240 депутати спорят и обсъждат отпадането на съкратеното съдебно следствие за случаите на тежка телесна повреда, а според статистиката на практика през последните 4 години имало само един случай, в който е поискана редукция на наказанието по този текст от закона и дори не е сигурно, че съдът е намалил присъдата.След това се насочи към друга процедура - за сключване на споразумение с прокуратурата, което се одобрява от съда и посочи, че Сидеров също се е възползвал от тази възможност, но от \"Атака\" сега настояват тя изцяло да отпадне. От своя страна Явор Нотев опита да обясни, че става дума за тотално различни процедури и настоя за коректност, особено когато се обсъждат народни представители.Стигна се и дотам, че лидерът на БСП Корнелия Нинова прочете от парламентарната трибуна какви са резултатите от причиняване на тежка телесна повреда. \"Дебатът днес стана твърде експертен и малко объркан, защото объркахме няколко правни института. За какво става дума - ако днес някой изнасили и убие дете и си признае вината, присъдата му се намалява с 1/3. След това може да бъде намалена отново, защото се е поправил в затвора, а може и да бъде помилван. Смятаме, че е справедливо и за тежките телесни повреди да отпадне възможността за съкратено следствие. Колегите от ГЕРБ осакатиха този текст\", заяви Нинова. И заключи, че докато ГЕРБ управлява страната няма да има справедливост.Красимир Ципов от ГЕРБ опита да обясни, че в политическото говорене непрекъснато се бърка и в това, че не става дума за признаване на вината (което може да се отрази като смекчаващо вината обстоятелство), а за признаване на фактите и обстоятелствата в обвинителния акт (което води след себе си до редукция на наказанието с 1/3 в сегашния вариант на закона). И върна обсъждането към предложенията, които първоначално направиха от ГЕРБ, но не в НПК, а в Наказателния кодекс.\"Дебатът, който водим след внасянето на тези законопроекти е, дали да има справедливо наказание. Само че това не се решава в НПК. Текстовете са в НК. Чухме спекулации, ГЕРБ бил виновен за това или за онова, за липсата на справедливост. Когато се въведе текста за първи път, това беше защото имаше постановени присъди под минимума. Можем ли да дадем гаранции с промени в НПК, а не в НК, че няма да има присъди под минимума? Не можем да дадем гаранции. Дори да ограничим за всички тежки престъпления, пак не можем да дадем тази гаранция - а това е, което очакват близките на жертвите и на пострадалите\", заяви Ципов.Той припомни, че преди да бъде въведен първоначално текстът, регламентиращ съкратеното следствие, са били прекратени много дела заради изтекла давност, имало е загубени експертизи и свидетели, които са забравяли показанията си. Именно заради забавеното правосъдие от Европейския съд по правата на човека в Страсбург и от Европейската комисия са дали указания за въвеждането на съкратеното следствие и то все пак дава резултати.", "date": "2019.10.09", "title": "Депутатите отмениха съкратеното следствие за умишлени убийства"}
{"url": "http://www.cross.bg/ivanov-pazarut-identichni-1615011.html", "text": "/КРОСС/ При основните продукти наблюдаваме един стабилен, балансиран пазар и равнищата на цените в момента са идентични на тези от миналата година, каза в студиото на сутрешния блок Владимир Иванов, председател на Държавната комисия за стоковите борси и тържищата. Единственият продукт с променена цена е свинското месо. При плодовете и зеленчуците спрямо миналата година при тях има по-ниски равнища не цените. Това се дължи на динамичния пазар, обясни Иванов. При цялата гама хранителни продукти за период от 7 години се наблюдават почти идентични равнища. Пазарът не се поддава на излишна спекула. Няма ценови катаклизъм. Пазарът е абсолютно стабилизиран. Световната търговия със свинско месо е в стабилен цикъл и при това положение нищо не предполага повишаване на цената. Цената на едро и на дребно са се изравнили.", "date": "2019.10.09", "title": "Владимир Иванов: Пазарът не се поддава на излишна спекула"}
{"url": "http://www.cross.bg/brunzalov-nikolaii-parite-1615012.html", "text": "/КРОСС/ Вече се заговори за парите необходими за здравеопазването догодина. \"Определено парите, които се заделят за първичната извънболнична медицинска помощ, трябва да бъдат увеличени и нашето предложение е поне с 25 милиона\", каза в студиото на сутрешния блок на БНТ д-р Николай Брънзалов от Национално сдружение на общопрактикуващите лекари. Според него не е лошо да се говори, че трудът на лекарите трябва да бъде оценен и то както трябва. Предложението е да се увеличи бюджета с 25%. Приоритет ще бъде определен пакет дейности с цел населението да не се разболява. Ударението е върху превенцията. Расте броят на хората, които ходят на профилактични прегледи. Според  д-р Брънзалов трябва да се вземат мерки. Има различни предложения и алтернативи. Не трябва да работи \"механизмът на тоягата\", заяви лекарят.", "date": "2019.10.09", "title": "Николай Брънзалов: Парите за първичната извънболнична помощ трябва да се увеличат"}
{"url": "http://www.cross.bg/beshe-irak-vreme-1615021.html", "text": "/КРОСС/ Ситуацията, която се разви в Ирак през последната седмица, не може да се нарече извънредна. Решението на властите да използват сила срещу демонстрантите, които дълго време отправяха постоянни искания - осигуряване на работни места, подобряване на условията на живот и борба с корупцията, не беше просто грешка. Доведоха до обратните резултати - протестите обхванаха почти цялата страна и приеха формата на активна съпротива, включително с използване на оръжие. За четири дни най-малко 105 души бяха убити по време на демонстрациите, включително 16 членове на силите за сигурност. Около 4000 души получиха огнестрелни рани. Десетки правителствени сгради, както и офисите на няколко управители и партии, бяха заловени и изгорени. На 2 октомври със заповед на министъра на отбраната Н. аш Шамари въоръжените сили бяха поставени в режим на висока готовност.На разсъмване на 3 октомври правителството на Ирак наложи комендантски час в Багдад, който забранява движението на пешеходци и превозни средства из целия град, с изключение на спешните служби и пътуванията до международното летище. Последното обаче беше отрязано от демонстрантите - дори председателят на парламента Мохамед ал Халбуси, който спешно се завърна от чужбина, беше принуден да стигне до резиденцията си с хеликоптер. На този фон следващата ракетна атака по центъра на Багдад беше почти незабелязана - една ракета избухна в турското посолство, а втората удари мост над река Тигър.Властите спряха мобилните оператори и блокираха достъпа до Интернет. В провинциите Неджеф, Вавилон и Мейсан се наложи комендантски час. В южната провинция Зи Кар беше въведена пълна забрана за движение на хора и превозни средства ден по-рано, но сблъсъците с полицията продължиха - 9 души бяха убити. Протестите се разпространиха и в провинциите Басра, Уасит и Кербала. Прави впечатление, че нито едно изявление на президента на страната за всички дни на протестите не последва. Премиерът Абдел Махди също мълча три дни и едва на 4 октомври отправи апел към нацията, чийто смисъл беше, че той счита исканията на демонстрантите за законни, обосновани и справедливи, но тяхното удовлетворение отнема време. Ръководителят на правителството призна, че е наследил корупционната система, която се развива от 2003 г. Стотици милиарди долари са откраднати чрез злоупотреби. Войната срещу терора изчерпа всички ресурси на страната и я принуди да заеме милиарди „за възстановяване на силите за сигурност и други основни нужди\".Обърнете внимание, че говорим за страна, която е на четвърто място в света по запаси от петрол, където една четвърт от близо 40 милиона души живеят под прага на бедността. Муктада ал Садр не пропусна да се възползва от ситуацията, като призова за оставка на правителството и незабавно провеждане на предсрочни избори. Местните наблюдатели го намериха за странно, тъй като преди това той се обърна до Ал Садр, за да използва влиянието си в парламента и да помогне за разрешаването на кризата. Той обаче реши да забрани на фракцията си да участва в заседанията, парализирайки работата на законодателната власт. Подобни действия бяха остро критикувани - нарастват обвиненията срещу Ал Садр, че той се стреми да ръководи протестите, без да предлага никакви решения. Възможно е това да играе срещу него и ако сега се проведат парламентарни избори, движението му може да получи не повече от 15 места в парламента вместо сегашните 53. Нарастващото безпокойство предизвиква позицията на иракското шиитско духовенство като цяло.Мнозина помнят как великият аятолах Систани навремето издаде фетва и инициира създаването на шиитска \"народна милиция\" за борба с „Ислямска държава\", но не направи нищо по отношение на подобряване на условията на живот или борба с корупцията. Изявлението на представителя на върховния шиитски лидер Саид Ахмед ал Сафи за необходимостта от засилване на борбата срещу корупцията чрез създаване на друг независим комитет предизвика само раздразнение в обществото. Иракските власти намекват, че „настоящите демонстрации са планирани преди няколко месеца\", а някои страни използваха добре обоснованите искания на населението, за да наложат собствените си програми. Техеран подкрепи тази версия - на 3 октомври те обявиха краха на „израелско-арабската конспирация\" с цел убийството на генерал Касем Сюлеймани.Според представители на КСИР опитът е бил подготвян дълго време и е бил планиран за началото на септември. Разглежда се версия за участието на САЩ в организацията на безредиците. В интернет има съобщения за неизвестни снайперисти, които са стреляли по полицията и протестиращите. Вашингтон би могъл да реши, че иракският премиер не е достатъчно активен в преследването на курса, който се очаква от него. Желанието на Адел Абдел Махди да се дистанцира от подкрепата на „сделката на века\", атаките срещу Израел, поддържането на търговски и икономически връзки с Иран, въпреки американските санкции, както и „липсата на воля\" при решаването на други въпроси, включително гаранции за дългосрочно военно присъствие на САЩ в Ирак, може да насърчават американците да играят ва-банк.", "date": "2019.10.09", "title": "Взривилият се вулкан на Ирак"}
{"url": "http://www.cross.bg/ychilishta-radev-plovdiv-1615010.html", "text": "/КРОСС/ Шансът на Пловдив е да избере за кмет човек от системата на образованието. Това е Николай Радев - авторитетен учител и успешен директор на една от най-добрите гимназии в България - английската в Пловдив. Това заявиха пловдивски директори на училища и преподаватели, които се срещнаха снощи с кандидата за кмет с №56 от „БСП за България\". Близо два часа те обсъждаха проблемите на общинското образование и вариантите за решението им. „Достъпното, модерно, иновативно и конкурентноспособно образование е акцент в платформата ни „Пловдив на хората\", обясни в началото на експозето си Николай Радев.  И изтъкна и другите приоритети на БСП - здравеопазване, социални дейности, демографски мерки, трудова заетост и култура. „Създаването на електронна библиотека, достъпна за всички учители, ученици и студенти е моя мечта и цел, която съм си поставил. Нека осигурим условия за подобряване на образованието, за да може нашите деца да се чувстват сигурно и добре\" - допълни директорът на пловдивската английска гимназия Радев. Трябва да се направи оптимизация на училищната мрежа в града с цел преминаване към едносменен режим, а също и от гледна точка на профилите, изучавани в съответните професионални училища, и на нужните за развитието бизнеса специалисти  - подкрепи обсъжданата тема   и директорът на Образцова математическа гимназия Веселина Карапеева. В тази посока бе и лансираната идея държавните професионални гимназии с местно структурно значение да бъдат преобразувани в общински. Като представител на присъстващите учители от детските градини в Пловдив, Таня Барчева изтъкна необходимостта в в тях да бъдат назначавани допълнително помощник-учители, както и да се повиши заплащането на медицинските работници, учителите и служителите в яслите и детските градини.Изграждането на нови училища и ремонтирането на съществуващите, реновирането на спортната им база обедини участващите в дискусията. Те бяха категорични, че сигурността ще се подобри, ако видео наблюдението в  дворове и прилежащи пространства на училища, ясли и детски градини се обвърже с общинския център за видео наблюдения „Гарантирам, че Николай Радев, като кмет на Пловдив, ще е успешният медиатор между средните училища, университетите и бизнеса в града\" - каза в заключение на двучасовата среща юристката и университетски преподавател Нели Петрова от листата на левицата за кандидат-общински съветници с № 56.", "date": "2019.10.09", "title": "Николай Радев: Отстояваме достъпно, иновативно и конкурентноспособно общинско образование"}
{"url": "http://www.cross.bg/myasto-konkyrentosposobnost-globalnata-1615013.html", "text": "/КРОСС/ Последният доклад за глобалната конкурентоспособност очертава мрачна картина на глобалната икономика. България вече заема 49-ото място (от общо 141) в световната класация по конкурентоспособност, изкачвайки с две места нагоре в подреждането. Това сочи справка в публикувания от Световния икономически форум доклад за индекс за глобална конкурентоспособност за 2019 г.България се представя най-добре в стълба \"Внедряването на информационни и комуникационни технологии\", където заема 30-о място в света.  Най-доброто ни представяне е по показателя за абонати на кабелен интернет (22-о място). Делът на потребителите обаче дърпа страната надолу в класация - по него България се нарежда на 76 място.Най-ниското ни класиране е в раздел \"Умения на текущата работна ръка\" - 88-о място.  В раздел \"Инфраструктура\" страната се класира на 56 място, а конкретно по показателя за качеството на пътищата - на 102-ро място.Ежегодният Глобален доклад за конкурентоспособност на Световния икономически форум излиза за първи път през 1979 г. Той представя годишна оценка на двигателите на производителността и дългосрочния икономически растеж. Тази година индексът отразява динамиката в 141 държави по света.Челната тройка се оформя от Сингапур, САЩ и Хонконг. Най-добре класираната европейска страна е Холандия, заемаща четвърта позиция.„Десет години след световната финансова криза глобалната икономика остава затворена в цикъл на нисък или плосък растеж на производителността въпреки отпускането на над 10 трилиона долара от централните банки. Последният доклад за глобалната конкурентоспособност очертава мрачна картина, но също така показва, че тези държави с цялостен подход към социално-икономическите предизвикателства изглеждат готови да излязат напред в надпреварата\". /Economic.bg/ ", "date": "2019.10.09", "title": "България вече заема 49-ото място в света"}
{"url": "http://www.cross.bg/beshe-bulgariya-godini-1615014.html", "text": "/КРОСС/ Мероприятието се организира със съдействието на риболовно сдружение  \"Олимпик 2002\" Пловдив.На 4 октомври 2019 г над 30 участника от EVN България и сдружението се включиха в доброволческата акция, която стартира с почистване на района на язовирната стена. Бяха събрани над 150 чувала с различни отпадъци, като всеки от чувалите е с вместимост от 120 литра. По този начин беше премахнато замърсяването в обширна зона, която не е била почиствана в последните години.В допълнение беше извършено зарибяване на водоема с над 500 кг. шаранови риби.Акцията беше организирана в рамките на кампанията „EVN за България\", която от години насърчава инициативи в полза на обществото и опазване на природата. ", "date": "2019.10.09", "title": "EVN България проведе доброволческа акция за почистване и зарибяване на язовир „Пясъчник“"}
{"url": "http://www.cross.bg/godini-knizhka-obychenieto-1615056.html", "text": "/КРОСС/ България да се сдобиеш със свидетелство за управление на автомобил не е много сложно - плащаш си за курс, изкарваш няколко часа кормуване, след това теоретичен и практичен изпит, и след няколко дни отиваш щастлив да си вземеш документа от КАТ. Възстановяването на шофьорски права също изисква само повторно полагане на изпити, пише Аутомедия.Но в някои държави по света не е толкова лесно. Така например, в Австралия обучението продължава 4 години, в Германия ти е нужен кредит, а швейцарците задължително карат през зимата. Ето кои са някои от държавите, в които вземането на книжка не е лесна задача:Германия. Обучението по практика е трудно за много курсисти. Те могат да шофират колата под надзора на инструктора, докато той не прецени, че кандидатът е напълно подготвен за изпита. Цената за курса на обучение е най-малко 1000 евро, но по-неспособните трябва да плащат за допълнителни часове. Много бъдещи шофьори плащат за обучението си с кредит.Швеция. В тази страна със суров климат обучението през зимата е задължително. Там е един от най-трудните теоретични изпити, който отнема 45 мин. През това време курсистите трябва да отговорят на 70 въпроса. Важно е не само да отговорят правилно на всички, но и да го направят бързо.Финландия. В тази скандинавска страна е наложително в етапа на обучение да се изучат техниките за шофиране в сложни ситуации, при които е възможно да се стигне до инцидент. След успешно обучение и полагане на изпитите, финландците получаван временни права за 2 години. През този период младите шофьори не трябва да допускат сериозни нарушения на правилата за движение по пътищата.Италия. За да премине успешно теоретичната част от обучението, кандидатът трябва да е готов да отговори на няколко от общо 7000 въпроса. Всеки, който издържи успешно теорията и практиката, получава талон с 20 контролни точки, от които се приспадат съответен брой при различни нарушения. След като те бъдат изчерпани, шофьорът трябва да премине повторно обучение. Точките се възстановяват автоматично, ако са изминали поне 2 години от съответното нарушение.Япония. Ако в тази азиатска държава курсистът не е проверил автомобила си преди практически изпит, не го допускат да го издържи. Освен това се взима предвид общото личностно състояние на бъдещия шофьор.  Недостатъчно сериозен човек зад волана означава липса на концентрация и неразбиране на опасностите от шофирането на автомобил.ЮАР. Изискванията за изпита са близки до тези в Япония. Със съществената разлика, че в южноафриканската държава проблемът може да бъде решен \"в кулоарите\".Австралия. Това е страната с най-строги условия за получаване на книжка. Обучението отнема цели 4 години, като курсистът трябва да положи четири изпита - два теория и два практика. За самостоятелно управляване на МПС се издава един от следните сертификати: L (учащ се, курсист), P1, P2 и \"книжка за възрастни\". Всеки местен може да се запише на курс след навършване на 16 години. Преди да навърши 21 години обаче никой австралиец не може да получи последното ниво. Две години след като шофира с правата P2, той може да получи постоянна шофьорска книжка.", "date": "2019.10.09", "title": "В кои страни най-трудно се взима книжка "}
{"url": "http://www.cross.bg/ranitidin-lekarstvata-agentziya-1615015.html", "text": "/КРОСС/Спрени са от продажба всички медикаменти, съдържащи ранитидин. Това обявиха от Изпълнителната агенция по лекарствата (ИАЛ).Лекарствата  са блокирани у нас като превантивна мярка срещу възможно замърсяване с нитрозамини при производството им.Веществата могат да имат канцерогенен ефект при хората. Предпазната мярка е по искане на Европейската агенция по лекарствата, откъдето са започнали масови проверки на продукти, съдържащи веществото.Продуктите с ранитидин се използват за намаляване на киселини в стомаха и при стомашни язви.От ИАЛ предупреждават, че пациентите не трябва да преустановят лечението с ранитидин, преди да се консултират с лекаря си, защото рискът от спиране на лекарството е значително по-голям от риска от продължаване на приема до следващата консултация с него. ", "date": "2019.10.09", "title": "Спрени са опасни лекарства с ранитидин"}
{"url": "http://www.cross.bg/detzata-roditelite-sliven-1614999.html", "text": "/КРОСС/ Тази сутрин стотици семейства заведоха децата си на училище в сливенския квартал \"Надежда\". Остава обаче въпросът кой създаде масовата психоза в града и неверните слухове, че децата ще бъдат отнемани от родителите им. Учителите в Сливен са гневни, защото смятат, че случилото се разрушава техните усилия години наред децата да се върнат в класните стаи.\"Това е едно изкуствено напрежение, което се създаде от хора, които като наближат избори, нагнетяват обстановката. Пускат подобни неверни слухове и е нормално родителите да се притесняват\", коментира в БТВ „Тази сутрин\" учителят Стоян Гурков.Медиаторите разказаха, че когато са обикаляли по домовете не са срещнали агресия от страна на родителите. Те не са казали откъде са чули твърденията за отнемане на деца от социалните служби.Стела Костова, председател на ромска академия за култура и образование, заяви, че напрежението в ромските квартали тлее.\"Няма как да няма напрежение, защото това изкуствено нагнетяване на обстановката в ромските квартали не е само в Сливен. То е в цялата страна и това говорене е от половин година. Изкуствено се насажда страх сред ромската общност, че някой ще им вземе децата\", коментира Костова.Тя призова социалното министерство и службите да си свършат работата и да проведат по-активна кампания, за да обяснят на родителите, че никой няма да отнема децата им. ", "date": "2019.10.09", "title": "Учителите в Сливен са недоволни от провокациите"}
{"url": "http://www.cross.bg/raiikov-potrebitelite-intelekt-1615016.html", "text": "/КРОСС/ В последно време все по-често се говори за използването на изкуствен интелект за проучване на потребителските нагласи и поведение в дигиталната среда. Въпросът е съвременните информационни технологии подпомагат ли потребителите в техния избор и разширяват ли хоризонта на възможностите пред тях при пазаруване и ползване на услуги онлайн или се стига до ограничаване на свободата им, след като този софтуер - в зависимост от зададените му алгоритми - предлага на всеки отделен потребител услуги и стоки, които да закупи. Това каза по телевизия „Европа\" Константин Райков от Комисията за защита на потребителите, който се завърна от международна конференция в Хелзинки, посветена необходимостта от засилване ролята на потребителите при избора им по отношение на бизнеса в контекста на процесите в развиващото се дигитално общество.„Вече не става дума само за софтуер, който може да възприема нашите действия или да изпълнява наши команди, а за някаква форма на „обратна връзка\". Говорим за програми, които събират информация, анализират я и я изпращат обратно\", добави Райков. „С тях търговците правят един вид социология, наричана от тях маркетинг - проучват мнението ни въз основа на нашето поведение в дигиталния свят и ни предлагат стоки или услуги, които са близки до нашите разбирания и до нашите нагласи\", каза още той. А това поставя едни кавички на свободния избор като потребители.Същевременно обаче се обмислят и варианти за използване на изкуствен интелект от страна на потребителите за противодействие на непочтени практики на търговци. По време на форума във Финландия като продукт на експериментално изследване на екип от Европейския университетски институт в Италия е бил представен софтуер в помощ на потребителя, разказа Райков. „Този изкуствен интелект анализира общите условия на типовите договори на даден сайт, като автоматично набира текста, превежда го на 5-6 основни езика, сканира го и прави бележки относно съмнения за евентуални нарушения на потребителското право в частта неравноправни клаузи или на регламента за защита на личните данни\", разясни той.„Анализът може да бъде пълен, ако се даде достъп от самите сайтове до техния алгоритъм, което създава известни трудности, той като това все пак е интелектуална собственост, има авторски права, търговска тайна. Така, че - за да може да се ползва този изкуствен интелект - би следвало сайтовете да кооперират. В случая при провеждането на въпросния експеримент големите и отговорни оператори са съдействали да се стигне до техния алгоритъм, за да се проведат напълно необходимите тестове. Оттук нататък обаче може би трябва да се мисли законодателно да бъде посочено като задължение това за икономическите оператори или като право да се даде на потребителите да използват подобни софтуери\", коментира Райков.Изводът е, че повечето средства за комуникация и възможности за пазаруване предполагат и повече неща, които трябва да се проучат, хората да бъдат запознати и тези обществени отношение да бъдат поставени в законови рамки. Трудността идва от необходимостта законодателството да бъде устойчиво и да отговаря на новите предизвикателства. „Това означава - когато се създаде една норма, тя да е валидна, както към сега съществуващите технологии, така и към тези, които ще възникнат след пет-десет години, защото един такъв процес на европейско или световно ниво е доста дълъг - 5-6 години\", завърши Райков. ", "date": "2019.10.09", "title": "Константин Райков, член на КЗП: Дали дигиталният свят разширява или ограничава избора на потребителя?"}
{"url": "http://www.cross.bg/pernik-ninova-vladimirov-1614998.html", "text": "/КРОСС/                            Председателят на БСП Корнелия Нинова се срещна със стотици жители на Перник, за да подкрепи кандидатите за кметове и общински съветници от областта. „Благодаря ви, че сте тук, днес, за да подкрепим заедно Станислав Владимиров за кмет на община Перник, кандидатите ни за кметове на Радомир, Брезник, Трън, Земен и Ковачевци , за селата в областта и за общински съветници. Нека им дадем от нашата сила и енергия . Те са умни, професионално подготвени, почтени хора. Те ще работят, за да подредят общините си и за добруването на съгражданите си. Пожелавам им успех от сърце и вярвам в тях\", заяви Нинова.Тя коментира, че кандидатите за кметове и общински съветници от БСП са пoели конкретни, ясни и човешки ангажименти в своите програми и ще ги изпълнят. „Станислав Владимиров и нашите кандидати ще работят  Перник да е социална община. Поели са ангажимент за безплатни детски градини, за помощ на млади семейства, за социални грижи за възрастни хора\",  категорична бе Нинова. Тя подчерта, че БСП е внесла за пореден път закона за възрастните хора. „Ще се борим от ваше име така, че кметовете да могат да предоставят социални услуги за възрастни хора ,  за да се чувстват те пълноценна част на нашето общество.„Демографската катастрофа е страшна в цялата страна, младите отиват навън, малко деца се раждат. Затова, освен на местно ниво, ще се борим с нея и в парламента. И този път ще настояваме за еднократна помощ за 2-ро и 3-то дете на работещи млади семейства\", подчерта лидерът на левицата. Корнелия Нинова каза още, че кандидатите за кметове на БСП имат и конкретни ангажименти към общинските болници и ще решат проблема „работа на парче\". „Общинските болници, включително и тази в Перник не трябва да бъдат търговски дружества . Здравето не се мери в обороти, а в животи. Нужни са и денонощни аптеки, защото най-близката до пернишка област е в столицата\", обясни Нинова.Тя бе категорична, че пари в държавата има, стига да се харчат разумно и да се пресече корупцията, а кандидатите за кметове на БСП в област Перник имат волята да го направят. Тя заяви, че от обиколките си в страната от началото на кампанията се е уверила, че БСП кипи от живот, енергия и воля за победа. „Единни и уверени сме, защото дадохме път на младите, но редом до тях поставихме и опитни управленци. Нека младостта заедно с опита да вървят заедно, защото това е новият облик на БСП\", завърши Корнелия Нинова. „Перник много често влиза в негативните класации за най-корумпиран и корпоративен град. Много често ме питат защо реших да се кандидатирам за кмет на община с много проблеми. Направих го заради вас - перничани\". Това заяви кандидатът за кмет на община Перник Станислав Владимиров. Той добави, че градът, който е бил икономическият гръбнак на България става все по-сив, мрачен и тих. „Ние сме само на 20 км. от икономическия и финансов център на държавата, но Перник не се развива\", коментира Владимиров. Той каза още, че с конкретни мерки за ускоряването  на икономическото развитие на Перник проблемите ще започнат да се решават, защото в общинската хазна ще влизат повече средства. „След няколко месеца няма да застана пред вас и да се оправдавам, че няма пари, защото ще направим по-добро разпределение на средствата на общината\", категоричен бе Владимиров. Той заяви, че иска ускорено развитие на Перник, за да се останат младите хора в Перник и да стане той по-добро място за живот и работа. ", "date": "2019.10.09", "title": "Корнелия Нинова: Победата на Станислав в Перник ще е победа за перничани"}
{"url": "http://www.cross.bg/riba-stryma-rekata-1614996.html", "text": "/КРОСС/ През последните няколко дни доброволци са подавали сигнали до екоинспекциите, че водата в отделни части на реката е оцветена, според тях става дума за замърсяване. От Басейнова дирекция \"Западнобеломорски регион\" са извършили проверка за мъртвата риба.Инж. Радослав Георгиев, дир. Басейнова дирекция „Западнобеломорски район\" коментира, че това не е риба, която живее в р. Струма, а е риба, която е изхвърлена от пътя върху скалистия бряг на р. Струма. Той обясни, че за последните месеци имат три подобни сигнала.В района на Перник е установена мъртва риба в яз. Пчелина. Установено е, че количеството на разтворения кислород е три пъти по-малко от необходимото минимално съдържание, за да може рибата да съществува. Мерките вече са в ход. Със заповед на общ- Перник е затворено предприятие, за което се знае, че замърсява. Установени са четири колектора, които отвеждат отпадъчни води от битов характер в реката. Общината е санкционирана. ", "date": "2019.10.09", "title": "Мъртва риба изплува от река Струма в района на Кресненското дефиле"}
{"url": "http://www.cross.bg/pamporov-sliven-slyh-1615001.html", "text": "/КРОСС/ Има безконтролни действия на едни хора, които насаждат страх за отнемането на деца от родителите. С наближаването на изборите някой е пуснал слух в Сливен. Това коментира в сутрешния блок на БТВ \"Тази сутрин\" Алексей Пампоров, социолог и експерт по ромските въпроси към Института за изследване на обществата и знанието. Психозата не е само в Сливен, а на много места в страната. Такъв слух има и в махалата в Ямбол, както и в кв. \"Факултета\" в София, допълни той. Причините за това са три:Първата е неефективната работа на прокуратурата и на съда. От години се насажда омраза към ромите и към институциите. Ромите са свикнали да бъдат заплашвани по някакъв начин от политици, когато идват избори, каза още Пампоров.Втората причина са неадекватните действия на институциите. Стратегия има от пет години, а законът за детето не е променян. Няма никакви големи драми. Министерството изобщо не излезе да обясни за какво става дума относно предложенията за нова стратегия, коментира още експертът.Като трета причина той посочи неграмотността както на децата, така и на родителите. ", "date": "2019.10.09", "title": "Алексей Пампоров: Министерството не обясни каква е тази стратегия"}
{"url": "http://www.cross.bg/venera-zapasi-vodni-1615000.html", "text": "/КРОСС/ Повторният анализ на данни, събрани от космическия апарат \"Венера експрес\", и нови компютърни модели на атмосферата на Венера показаха, че в далечното минало е имало големи водни запаси на планетата, предаде ТАСС. Това заявиха австрийски планетолози на 10-ия Московски симпозиум по изследванията на Слънчевата система. Възможно е на ранната Венера да е имало океан и почти \"земен\" климат.\"Извършените от \"Венера експрес\" измервания на процентното съотношене на изотопи на водорода и проучванията показват, че подобен дял е невъзможно да се получи, ако всички запаси на въпросния химичен елемент са донесени от комети или са свързни с вулканични изригвания - поясни планетоложката Майке Бауер от Института за космически изследвания към Австрийската академия на науките. - Поне част от деутерия вероятно е присъствала на Венера от момента на формирането на планетата.\"Компютърни модели разкриха, че в далечното минало Венера вероятно е напомняла Земята - притежавала е големи водни запаси и е имала относително мек климат.Поради тази причина учени се питат какво е превърнало Венера в този адски свят, който съществува от поне милиард години.Като изследвали процеси, които са допринесли молекули вода завинаги да напуснат Венера, Бауер и колегата й Хелмут Ламер открили нови доказателства, че някога на планетата е имало големи водни запаси. Учените използвали данни, събрани от \"Венера експрес\", и аналогични данни за Земята, за да създадат няколко модела на еволюцията на атмосферите на двете планети.Резултатите показали, че сегашният дял на деутерия в атмосферата на Венера е невъзможно да се обясни, ако всички водни запаси се дължат на падане на комети или вулканични изригвания.Дали това означава, че на Венера действително е имало океан, подобен на тези на Земята? \"Не непременно, защото в такъв случай трябва да се търси обяснение къде е изчезнал кислородът от изпарилите се океани на Венера, след като молекулите вода от тези водоеми вероятно са се натрупали в атмоферата й след превръщането й в партик\", поясни Ламер. Неизвестно е също как последните \"остатъци\" вода са напуснали Венера, след като днес скоростта на \"бягството\" на водорода от атмосферата й е съвсем малка.  /БТА/  ", "date": "2019.10.09", "title": "Откриха нови следи от древен океан на Венера  "}
{"url": "http://www.cross.bg/hotel-bodrym-beshe-1615002.html", "text": "/КРОСС/ Българи се оказаха в окото на буря в турския курорт Бодрум. Приземният етаж на хотел буквално е бил потопен под вода. Наложила се е евакуация. След това туристите са преместени в друг хотел. Стаите там обаче били пропити от мухъл и влага. Имало е и хлебарки.През нощта валя пороен дъжд. Комлексът наистина е голям. Бяхме настанени не в самия хотел, а в малки къщи, които се намират отстрани. Когато отидохме към централния ресторант, видяхме, че има щети. По обяд заваля за трети път. Сградата е построена на склон и водата просто се изливаше като водопад. Туристите се бяха събрали във фоайето. Малко по-късно започна евакуация. Никой обаче не ни информира за нея. Разбрахме случайно. Казаха ни, че ще ни настанят в друг хотел. Мястото обаче беше ужасно. Сега отново сме в стария хотел. Сами поехме риска да се върнем, разказа в ефира на „Здравей, България\" потърпевшият Георги Маринов.Положението в този район на Бодрум беше бедствено. Имало е и жертви. В рамките на 3 часа нашите партньори от турския курорт успяха да евакуират всички. Съжаляваме, че туристите трябваше да бъдат преместени в не толкова хубави хотели, но по-важното беше да няма инциденти. Ще преговаряме българите да получат обезщетение, заяви  директорът на туристическа агенция Яна Хитова.", "date": "2019.10.09", "title": "Българи са евакуирани от хотел Бодрум"}
{"url": "http://www.cross.bg/makedoniya-radev-severna-1615004.html", "text": "/КРОСС/ Хората от България и от Република Северна Македония споделят общ културен код, история и език от 1300 години. Затова политиците от двете страни имат общата отговорност да търсят подходи, които да ни сближават, а не поводи, които ни разделят. Това заяви президентът Румен Радев пред журналисти в Смолян.Държавният глава посочи, че българската позиция за европейското приобщаване на Република Северна Македония е в интерес на историческата истина и недопускане на междусъседски проблеми в общото европейско семейство. „Идеологията и манипулацията на тоталитаризма нямат място в обединена Европа\", категоричен е Румен Радев. Президентът посочи, че българската позиция е и в интерес най-вече на Република Северна Македония, защото внася ясни европейски критерии и устойчивост в процеса на европейското приобщаване на страната. По думите на Румен Радев, е важно предварително да са ясни условията за нашата подкрепа във всяка една преговорна глава и затова e организирал консултативната среща по темата. Държавният глава подчерта, че очаква от българското правителство да отстоява последователно българската  позиция.„Не е работа на политиците на Република Северна Македония да коментират вътрешнополитическия живот в България, така както аз не коментирам и не се занимавам с вътрешнополитическите въпроси на Република Северна Македония\", заяви още президентът Радев и допълни, че e поканил у нас колегата си Стево Пендаровски още на церемонията по встъпването му в длъжност. „Няколко пъти съм потвърждавал своята покана към него и очаквам да намери време да дойде в България. Не трябва да се чака комисията по исторически и образователни въпроси да напредне, за да има такова посещение\", заяви българският президент. ", "date": "2019.10.09", "title": "Румен Радев: Българската позиция спрямо РС Македония е в интерес на историческата истина"}
{"url": "http://www.cross.bg/makedoniya-severna-bulgariya-1615005.html", "text": "/КРОСС/Като подчертаваме фаталното скъсяване на сроковете до предстоящото заседание на Европейския съвет, на което се очаква решение за започване на преговори със Северна Македония и Албания за членство в Европейския съюз;Като отчитаме, че Договорът за приятелство между България и Северна Македония създаде относително позитивен климат, но се видя, че не дава гаранции срещу посегателствата на Скопие към българската история;Като отбелязваме видимата безплодност в работата на мултидисциплинарната смесена комисия, произтичаща от липсата на ясен политически мандат;Като изразяваме своето безпокойство от опитите на определени среди да отложат решението на проблемите за неопределено време в хода на преговорния процес, по отделните глави:Настояваме спешно да се договори текст, с който да се дефинира понятието „обща история\";Предлагаме на вниманието на правителството примерен вариант, който да бъде обсъден с кабинета на Северна Македония:Смятаме, че е важно да се работи системно и в срок от една година да бъдат извършени промени в учебниците, да се преустанови езика на омразата на македонските медии и фалшификациите на историческите факти.Подкрепяме членството на Северна Македония в Европейския съюз и НАТО, но сме убедени, че проблемите за общата ни история трябва да бъдат решени, за да не бъдат „пренесени\" в Европейския съюз, но което е още по-важно - защото го дължим на паметта на предците ни.акад. Георги Марковакад. Стефан Воденичаровпроф. д-р Валери Стефановпроф. д-р Иван Маразовпроф. д-р Светлозар Елдъровпроф. д-р Трендафил Митевдоц. д-р Боряна Бужашка Андрей КараславовЯвор ЦаковГеорги ПървановКато приема основния текст проф. д-р Светлозар Елдъров направи следното допълнително предложение:Р България има легитимни основания да настоява за анекс към горепосочения договор не само заради фактическото блокиране на работата на Съвместната мултидисциплинарна експертна комисия по историческите и образователните въпроси по липсата на ясен регламент, срокове и мандат, но също - дори в много по-голяма степен поради направената по силата на Преспанския договор промяна в Преамбюла на Конституцията на Р Северна Македония, приета от парламента в Скопие на 11 февруари 2019 г. и публикувана в \"Служебен вестник\" на 12 февруари 2019 г., а именно отпадането на \"историческите решения на АСНОМ\" и заместването им с \"Прогласа (Апела) на Първото заседание на АСНОМ\", в който сега, за разлика от предишния документ. изрично и поименно се споменават българите като \"фашистки окупатори\" на Вардарска Македония в годините на Втората световна война: \"Ванчо Михайлов и неговата груnа предатели и кръвоnийци на македонския народ готвят платени банди, които след изтеглянето на българските фашистки войски да завладеят Македония за сметка на Хитлер или някой друг господар\". Въвеждането на този антибългарски документ като свързващо звено между \"държавно-правните традиции на Крушевската република\" и \"уставно- правният континюитет на македонската държавност като суверенна република във Федеративна Югославия\" представлява грубо погазване на духа и буквата на Договора между Р България и Р Северна Македония и конкретно на чл . 11, ал. 5. Въз основа на това подкрепям идеята за анекс, който да съдържа следните положения:София, 8 октомври 2019 г.Проф.д.ист.н. Светлозар Елдъров ", "date": "2019.10.09", "title": "Позиция на АБВ"}
{"url": "http://www.cross.bg/proizvodstvoto-promishlenost-prerabotvashtata-1615006.html", "text": "/КРОСС/ По предварителни данни през август 2019 г. сезонно изгладеният  индекс на промишленото производство  намалява с 0.1% в сравнение с юли 2019 година. През август 2019 г. календарно изгладеният индекс  на промишленото производство регистрира спад от 1.3% спрямо съответния месец на 2018 година.През август 2019 г. намаление спрямо предходния месец е регистрирано в добивната промишленост - с 6.6%, и в производството и разпределението на електрическа и топлоенергия и газ - с 0.6%, а увеличение - в преработващата промишленост - с 0.8%.По-значителен ръст в преработващата промишленост се наблюдава при: производството на компютърна и комуникационна техника, електронни и оптични продукти - с 9.4%, производството на метални изделия, без машини и оборудване - с 8.4%, производството на превозни средства, без  автомобили - с 5.8%, производството на електрически съоръжения - с 5.6%. По-съществено намаление е регистрирано при: производството, некласифицирано другаде - с 29.1%, производството на тютюневи изделия - с 19.6%, производството на лекарствени вещества и продукти - с 10.3%, производството на химични продукти - с 6.7%. На годишна база спад на индекса на промишленото производство, изчислен от календарно изгладените данни, е отчетен в производството и разпределението на електрическа и топлоенергия и газ - с 4.6%, в добивната промишленост - с 1.3%, и в преработващата промишленост - с 0.8%.По-значително намаление в преработващата промишленост спрямо съответния месец на предходната година се наблюдава при: производството на тютюневи изделия - с 24.6%, производството на облекло - с 11.9%, ремонта и инсталирането на машини и оборудване - с 10.7%, производството на основни метали - с 10.2%. Най-голям ръст е отчетен при: производството на превозни средства, без  автомобили - с 51.9%, производството на компютърна и комуникационна техника, електронни и оптични продукти - с 15.0%, производството на напитки - с 9.1%, печатната дейност и възпроизвеждането на записани носители - с 6.7%. ", "date": "2019.10.09", "title": "Индекси на промишленото производство през Август 2019 година "}
{"url": "http://www.cross.bg/zapodozreni-stefan-vuldobrev-1614987.html", "text": " /КРОСС/ След края на тазгодишното лятно турне \"Пет летни концерта, без да броим зимния\" ето, че за Стефан Вълдобрев, \"Обичайните заподозрени\" и многобройните им фенове дойде ред \"да преброят\" и зимния. Това ще се случи на  в зала 1 на НДК с начало 20.00 ч. и под сериозното заглавие ! \"Срещаме хора с всякакви интереси, професии, сфери на живота и най-важното - от всякакви поколения, от шест до шейсетгодишни. Добре дошли са отново или за първи път на наша изява\", приканват с усмивка от бандата и обещават дружно да се преброим, да си преговорим песните им и да си прекараме поне толкова добре, колкото всеки път до сега. Това ще е втори по ред концерт за Стефан Вълдобрев и бандата му на тази сцена, след този от май 2018 г., когато буквално препълниха залата с възможно най-усмихната, най-чаровна и сърцата публика - тяхната. Обичайно и този път ще чуем само най-добрите им песни в продължение на поне два часа. Сред тях са: \"По-полека\", \"Холивуд\", \"Рай\", \"Към\", \"Едно\", \"Тази песен не е за любов\", \"Фойерверк\", \"Аз ли съм или не съм\", \"Бряг с цвят най-зелен\", \"Сняг над Сахара\", \"Обичам те, мила\", \"Да\" и други. Може да ни прозвучат необичайно посред зима, но пък е сигурно, че ще ни топлят обичайно като лято....Билети за на Стефан Вълдобрев и \"Обичайните заподозрени\" на 11 ноември в зала 1 на НДК се продават с пълна сила в системата на Eventim.bg. Цената им е от 30 до 45 лв. В оркестрина - 60 лв. Деца до 7 години, включително, влизат безплатно без право на седящо място, придружавани от родител или нотариално упълномощено от родител лице. Деца между 8-14 години ползват 25% отстъпка (детски билет). Наличието на легитимен пълнолетен придружител е задължително.   Билети можете да намерите още на следните места: офис на Eventim на ул. \"6-ти септември\" 58,  Office 1 Superstore, OMV, Orange Center, Orange.bg, Usit Colours, Билетен център НДК, Строежа, Български пощи, Вастелс България, Каса Арена Армеец, Технополис, Duende Travel София, книжарница „Бард\", книжарница „На спирката\", както и онлайн .Стефан Вълдобрев е един от най-обичаните и популярни наши актьори, композитор на филмова и театрална музика, автор на песни и изпълнител. В бандата му - \"Обичайните заподозрени\" са музикантите: Иван Лечев - китара, Стоян Янкулов - ударни и перкусии, Веселин Веселинов (Еко) - бас, контрабас и Мирослав Иванов - китара. Събрани заедно, те са сред най-успешните български лайв банди и се радват абсолютно заслужено на \"всенародната любов\". От излизането на последния им албум \"10 ½\" (от 2016 г.) няколко десетки хиляди души са посетили поне веднъж концертите им, сред които и не малък брой български деца. Това лято бандата направи само пет големи концерта в големите градове на България. Представи паралелно и документалния филм \"Лятото на Обичайните заподозрени\".Събитието се организира от STROEJA и със съдействието на Столична община.Можете да се присъедините към събитието във фейсбук .", "date": "2019.10.09", "title": "Задава се Голям зимен концерт на Стефан Вълдобрев  и “Обичайните заподозрени” "}
{"url": "http://www.cross.bg/gerb-boris-tzvetkov-1614988.html", "text": "/КРОСС/ Общински служители - активисти на ГЕРБ грубо нарушават Изборния кодекс в София. На общински обекти и съоръжения, управлявани от „Пазари запад\" ЕАД, са разлепени агитационни материали на Йорданка Фандъкова и ГЕРБ. За това сигнализира кандидатът за общински съветник и за кмет на район „Искър\" от БСП Борис Цветков. Сигналът, придружен от снимков материал, е подаден до Общинската избирателна комисия. Нарушението е извършено в близост до метростанция „Стадион „Васил Левски\".Тази злоупотреба със служебно положение на активистите на ГЕРБ, които са назначени в общинското дружество, е в разрез с приетите норми, че в общински и държавни предприятия и учреждения е забранено да се извършва предизборна агитация. Ето защо материалите трябва да бъдат премахнати незабавно.„Г-жа Фандъкова трябва да сложи ред в кампанията си и да не поощрява нарушаването на изборните правила. Надпреварата трябва да е честна и почтена. Не бива със силата на властта да се оказва натиск и да се правят опити за внушения спрямо избирателите\", категоричен е Борис Цветков. ", "date": "2019.10.09", "title": "Борис Цветков: Общински служители грубо нарушават Изборния кодекс в София"}
{"url": "http://www.cross.bg/holideiiz-falita-poturpevshi-1614989.html", "text": "/КРОСС/ След фалита на „Астрал Холидейз\" десетки собственици на транспортни фирми и доставчици ще се наредят на опашката на кредиторите, за да чакат изплащането на изработеното от тях през лятото. Според техни изчисления обявилият несъстоятелност туроператор дължи близо 400 000 евро за извършени услуги. Собственици  на фирми по Южното Черноморие са готови за съдебни дела, за да получат изработеното.Друг начин няма. В правото сме си, казват потърпевши. Някои от тях смятат, че сега ще им се наложи да теглят кредити, за да се разплатят те със своите доставчици.Хората, които са си платили екскурзии в „Астрал Холидейз\", но няма да ги осъществят заради фалита на туроператора ще получат пари от застраховките.Сключената застраховка покрива финансовите щети, които ще понесат клиентите. Лимитът на тази застраховка е 700 000 лева. Със сигурност ще стигне за всички клиенти. По данни от туроператора те са около 200 човека, заяви Николай Генчев, изпълнителен директор на застрахователното дружество. ", "date": "2019.10.09", "title": "Ще получат ли парите си потърпевши от фалита на „Астрал Холидейз”?"}
{"url": "http://www.cross.bg/protzenta-azis-izbori-1614990.html", "text": "/КРОСС/ В Кърджали имаме един феномен, който не е често срещан в България, особено в местната власт - там Хасан Азис от ДПС кандидатства за пети мандат и това е един от най-стабилните електорални резултати, който виждаме през годините. Това каза в сутрешния блок на БТВ „Тази сутрин\" Добромир Живков, социолог от „Маркет линкс\".Не очакваме твърде висока или много различна избирателна активност сравнено с предишните избори, но това, което трябва да са каже, че господин Азис ще разчита вероятно отново на тези около 18 хиляди гласа, които получава на последните избори. Към момента резултата  от проучванията е доста очевиден, че той е лидер към момента и е много вероятно да спечели кметското място още на първи тур, каза още Добромир Живков. За момента данните от проучването  сочат, че Хасан Азис е първи с 51 процента, Никола Чанев от ГЕРБ, който е областния управител, той е с около 20 процента и Милко Багдасаров е на трето място с около 12 процента. 42 процента заявяват категорично, че ще гласуват, допълни той.В Сливен битката за кметския пост изглежда доста по-оспорвана и динамична, както беше и на предните местни избори. Двамата кандидати на ГЕРБ и БСП - Стефан Радев и Кольо Милев категорично са най-сериозните фаворити за кметското място и евентуалния балотаж. След това следват Йордан Лечков с около 6 процента и Румен Бозуков от Движение Заедно за промяна с 5 процента. ", "date": "2019.10.09", "title": "Добромир Живков: Ситуацията в Кърджали и Сливен е различна"}
{"url": "http://www.cross.bg/bulgariya-hristov-asen-1614991.html", "text": " /КРОСС/ Чешката енергийна група ЧЕЗ ще запази активите си в България, ако българските власти блокират поредния опит за тяхната продажба. Това стана ясно от изказване на заместник-председателя на съвета на директорите Томаш Плескач. В тази връзка председателят на Надзорния съвет на „Еврохолд България\" Асен Христов, коментира в сутрешния блок на БТВ „Тази сутрин\",  че сделката е в КЗК. Отворена е процедура. Очакваме в последните 20 дни да дадат одобрение, коментира той. Ако се намери повод комисията да излезе с някакво странно решение, компанията би предпочела да остане в страната в близките 5 години. Тази сделка е добра за България, защото това е родна компания. Българските закони предвиждат възможност за защита на потребителите, подчерта Асен Христов. По думите му, от ЧЕЗ не са размислили - сделката върви. Сделката е от национален интерес. Има структури отвън, които имат интерес да попречат на тази сделка. Въпросът е дали в България има достатъчно предатели, които да ги подкрепят. В последните месеци се водеше кампания срещу „Еврохолд\", но всичко удари на камък. На този етап сделката няма да бъде прекратена, увери представителят на българската компания.Водим преговори за закупуването на бизнес, който смятаме да развиваме. Стойността е 335 милиона за пакета на ЧЕЗ. Няма да искаме промяна на цената на тока. Ще направим всичко възможно тя да се запази. Ще внедрим нови модерни системи за управление на мрежата, ще инсталираме умни електромери, ще ограничим загубите и разходите и се надяваме цената дори да падне, заяви още Асен Христов.", "date": "2019.10.09", "title": " Асен Христов: Чешката енергийна група ЧЕЗ ще запази активите си в България"}
{"url": "http://www.cross.bg/tehnologii-bulgariya-evropeiiskata-1614993.html", "text": "/КРОСС/ За втора поредна година България беше представена на централното събитие в Брюксел за Европейската седмица на програмирането. Младите български таланти имаха възможност да демонстрират уменията си. Те са лауреати на Националния кръг по информационни технологии през изминалата учебна година и на 11-ото Национално състезание по информационни технологии „Четвъртата индустриална революция\". Групата включваше още изявени ученици в областта на електронните системи и компютърните технологии от различни български училища. Младите таланти от математически, технически и ИКТ гимназии от София, Добрич, Варна, Русе, Благоевград, Пловдив, Перник, Кюстендил, Правец, презентираха своите проекти, с които са завоювали призови места. Компютърна игра за минното дело в миналото, помощник за изписване на йероглифи за развитие и на моториката, контролирана енергия у дома, интерактивно меню за ресторанти, потребителска система за решаване на сложни математически задачи, система за дигитализиране на училищните дейности бяха малка част от идейните разработки на учениците. Визитата на българските участници включваше обиколка в Европейския парламент, където разгледаха тематична изложба и присъстваха на закриването на събитието под мотото „Generation Code: Born at the Library\".", "date": "2019.10.09", "title": "Лауреати на технологични състезания представиха България на Европейската седмица на програмирането"}
{"url": "http://www.cross.bg/batashki-zdraveopazvane-bolnitzi-1614994.html", "text": "/КРОСС/ „Политиката на ГЕРБ спрямо общинското здравеопазване е неадекватна и погрешна и води до закриване на общински здравни заведения\", категоричен е д-р Атанас Баташки, кандидат за районен кмет на „Северен\" с №56 и се обосновава с примери - Белодробна болница, МБАЛ „Св. Мина\" и бившата трета градска в кв. Столипиново. Той изтъква, че това лишава гражданите от специализирана медицинска помощ, разположена равномерно по районите на града. По думите му общинското здравеопазване има своя дълбок социален ефект и социалистите ще го отстояват.В платформата на „БСП за България\" са заложени мерки за излизане на общинските болници от тежкото състояние. Част от тях са насочени към повишаване на нивото на компетентност чрез привличане и задържане на млади лекари специализанти. „За да работи едно лечебно заведение по скъпи пътеки, то трябва да има ниво на компетентност, т.е. специалисти. Обемът на извършена дейност е факторът с най-голямо значение за формирането на възнагражденията. Заплатите в общинските болници, особено на медицинските сестри, са ниски и те напускат\", обяснява ситуацията д-р Баташки. Този порочен кръг е резултат от статута на лечебните заведения, които   са търговски дружества.Според него има едно авангардно решение и то е: За общинските болници да се приложи практика на чл. 5 от Закона за българското здравеопазване, при който собственикът на здравното заведение подсигурява основните заплати на медицинския персонал, а средствата за допълнително материално стимулиране идват от дейността по Здравна каса. „Разбира се, това е идея, но тя може да се дискутира\", споделя кандидатът за районен кмет. Друг вариант е да се стимулира профилактирането на социално значими заболяване и чрез специални програми да се извършва в общински лечебници. „Общината като принципал може да възложи профилактичните прегледи на нейните служители да се извършват в общинските болници, а не от външни служби по здравна медицина, смята д-р Баташки и завършва: „Въпрос на мениджмънт в сектора и на политическа воля\".Довечера по покана на кандидата за кмет на Пловдив от „БСП за България\" Николай Радев в заседателната зала на хотел „Лайпциг\" с представители на медицинското съсловие ще бъдат разисквани именно въпросите за спасяването и развитието на общинското здравеопазване. В листата на БСП с № 56 има четирима лекари, акушерка и главна медицинска сестра. Това са хирурзите - Атанас Баташки. Любомир Паунов и Регина Хатър, анестезиологът Таня Дилова, акушерката Даниела Атанасова и хирургичната сестра Бойка Балтаджиева. ", "date": "2019.10.09", "title": "Д-р Атанас Баташки: Общинското здравеопазване може да бъде спасено, нужна е воля"}
{"url": "http://www.cross.bg/grazhdanite-yslygi-elektronen-1614997.html", "text": "/КРОСС/ Разработени са 285 електронни административни услуги в помощ на гражданите и бизнеса. Това каза в интервю за сутрешния блок „Добро утро, България\" на Радио „Фокус\" Николай Минев, директор на дирекция „Информационни системи и оперативна съвместимост\" към Държавна агенция „Електронно управление\" (ДАЕУ). Николай Минев уточни, че 140 от електронни услуги са разработени за общински администрации. В системата за междурегистров обмен са включени 60 ключови регистъра, като от началото на годината до края на месец септември са извършени над 23 милиона справки. „Ние се опитваме по всякакъв начин да предоставяме средства, така че гражданите и бизнеса да могат по електронен път да взаимодействат с държавните администрации. В тази връзка са разработени над 280 електронни административни услуги, които могат да се заявят, да бъдат предоставени и заплатени по електронен път от гражданите и бизнеса. За целта е необходимо наличието на електронен подпис, чрез който лицето от една страна да се идентифицира в електронния свят и да заяви дадената услуга, а от друга страна да подпише своята воля, която е изразил в заявлението за предоставяне на електронна административна услуга\", обясни той.Николай Минев допълни, че краят на хартиения обмен на документи е възможен, но това е процес, за който е необходимо време. Работи се в посока облекчаване на достъпа и възможност за плащане по електронен път при заявяване на дадена услуга чрез единен портал, като по този начин ще се минимизира и възможността за киберпрестъпления. Той отбеляза, че в помощ на гражданите за предстоящите избори са разработени три нови административни услуги - вписване в избирателния списък по настоящ адрес, гласуване с подвижна избирателна кутия и изключване от списъка на заличените лица.", "date": "2019.10.09", "title": " Николай Минев, ДАЕУ: Разработени са 285 електронни административни услуги в помощ на гражданите и бизнеса"}
{"url": "http://www.cross.bg/vasilev-horata-iiordan-1615009.html", "text": "/КРОСС/ „Нов ден, нов квартал, нови срещи - основните проблеми са все същите. Една и съща е надеждата на хората за промяна. Надежда, че най-накрая някой ще чуе гласа им и ще работи за тях, а не за себе си, както досега\", така описа инж. Йордан Василев - кандидат за районен кмет от БСП за България провелата се снощи среща с жители на ул. „Храбрец\" в Източен.„В тази гранична част на „Столипиново\" хората са пример за интеграция. Пример са и за това как трябва да се стопанисват жилището и теренине край него - констатира кандидатът за районен кмет от БСП за България. - Хората изразиха тъгата си, че всичко правят сами, общината нехае за тях и са изцяло пренебрегнати\". Друго голямо притеснение, което бе споделено на срещата е липсата на работа. „Децата ни са в чужбина, защото тук няма препитание. Останахме само старите. Преди да дойде прословутият преход  имаше предприятия, всички бяхме ангажирани\", спомнят си гражданите на район „Източен\" и задават реторичния въпрос: „На Пловдив не му ли трябват здрави, работещи хора?\". Инж. Василев обясни, че ангажирането им в работния процес, е причина тяхното поколение да знае български. „Сега Вашите внуци Ви водят с тях, за да им четете и попълвате документите. Това е жалко, а има как да се промени\", посочи още той и заяви, че както в чужбина посещават редовно училище, така трябва да бъде и тук - да има контрол и подход. Липсата на контейнери за боклук е другото, което липсва в конкретната част на района. Инж. Йордан Василев заяви, че в отговор на питане на Николай Радев, депозирано в общински съвет, пише, че такъв проблем няма, кофи за смет има достатъчно. „Уви, отново местната администрация заблуждава хората. Видно е, че проблем има, а решението е лесно, но трябва ангажираност на властта\", обясни кандидатът на БСП с № 56. Допинг центърът за превенция на наркозависими, намиращ се в непосредствена близост до ул. „Храбрец\", е още един проблем, тормозещ гражданите от години. Те обясниха, че се притесняват и живеят под напрежение и че не е редно място, използвано за такава цел, да се помещава непосредствено до жилищни сгради.„Тези центрове са изключително важни, особено за квартал като „Столипиново\". Намирането на нови помещения за тази дейност, за да не бъдат смущавани жителите на района, трябва да е една от първите задачи на новия кмет\", изрази мнение Йордан Василев. „Комуникацията с Вас не е само по време на избори, за което сме признателни. Затова сме сигурни, че и след 27 октомври няма да ни забравите. Толкова години никой, освен Вас не е идвал тук, за да споделим какво ни тежи\", така гражданите си взеха довиждане с инж. Василев. „Дълги години доверието в институциите бива губено. Единственият начин да Ви докажем, че има и друг път е като гласувате за промяната с №56 в интегралната бюлетина. Позволете ми да Ви покажа, че хората и техните нужди са на първо място!\", отговори в заключение Йордан Василев.", "date": "2019.10.09", "title": "Инж. Йордан Василев: Ще докажа, че хората са на първо място!"}
{"url": "http://www.cross.bg/miliona-kasata-bolnitzi-1614995.html", "text": "/КРОСС/ - Здравейте.- Да започна оттам - никой не е взел и никой не е дал на касата, по простата причина, че тези, които дават в касата, са единствено такива като вас, мен и още шест милиона и половина други българи. И бюджетът на касата се формира не от това кой е дал, а от тези шест милиона и половина, които си внасят вноските. Държавата естествено също участва.- Осигурявайки определен контингент от тези шест милиона и половина - пенсионери, служители и т.н.- Не, в никакъв случай.- Участието на държавата... и за щастие през последните години държавата се намесва активно в увеличаване на приходната част чрез НАП. Тоест тя осигурява условия тези вноски от всички нас да се събират в по-голям процент. Това е участието й. Сега, нещата ще си позволя да си ги говорим едно към едно. Това е на практика един трудово-правен спор. Във всеки трудов договор знаете, че има работодател и работник. В случая работниците протестират против това, което пише в техните договори. Те се оплакват, че получават ниско възнаграждение. Проблемът е защо не отиват да протестират пред работодателя си, а отиват да протестират пред Министерски съвет? Това е все едно, ако вие сте недоволна от това, което получавате, или вашият екип, да отидете да протестирате пред Министерски съвет. Същото нещо е. Тоест още оттук има погрешна стъпка. Естествено, че в тази ситуация, в тези времена и в този месец много хора искат това да го използват. Дали това ще бъдат политически лица, синдикати и т.н., е друг въпрос. Самият протест е насочен не към когото трябва, защото министър Ананиев не е работодател на тези хора, и НЗОК също не е работодател. Така че протестите най-малко трябва да бъдат към тях. Истина е, че министърът е работодател на директорите на болниците, в които работят тези хора. И той би трябвало да поправи грешките на неговите предшественици, които неглижираха години наред това, че определени болници формираха огромни загуби и не последваха мерки спрямо ръководствата на тези болници. Затова мисля, че първият ход трябва да бъде такъв - именно това ръководство на болница, което не може да осигури заплащане, обективно спрямо обема и качеството на медицинските дейности, то просто трябва да си ходи.- Не са взети.- Значи, здравната каса заплаща медицински дейности, които се отчитат от всяко лечебно заведение, с което тя има договор. Цените, по които се заплащат тези дейности, се определят не от някой друг, а на база на ежегодни преговори с Българския лекарски съюз. Това е простичката философия на нещата.- Такива преговори започнаха да се водят още от месец март, с цел повишаване на цени на определени клинични пътеки, тъй като в касата имаше допълнителен ресурс, в смисъл, не беше използван целият ресурс на касата и даваше възможност в порядъка около 50 милиона лева да се повишат цени на клинични пътеки, които по общо мнение на преговарящите бяха със занижени цени.- На база на преговорите с Българския лекарски съюз.- Не, тези 50 милиона бяха определени от Надзорния съвет на касата значително във времето преди да се появи предложението тези 50 милиона да бъдат дадени от бюджета на държавата. Тоест тези 50 милиона, които бяха определени да се дадат от бюджета на държавата, нямат нищо общо с тези 50 милиона, които преговаряхме с Българския лекарски съюз.- Точно така, ние си преговаряхме. В този момент, в който започнаха протестите, това беше късната пролет, вече съвпаднаха двата процеса - протестите спрямо преговора, който се водеше. И тъй като се оказа, и то се знаеше предварително, аз се чудя как се допусна това нещо, тези пари няма как да се дадат от бюджета на държавата. Няма технология, по която това да стане.- Да. Така е. Факт.- Аз ви казах, това дали ще стигнат или не, зависи единствено от ръководството на дадената болница.- Не само от министерството. Министърът назначава ръководствата на държавните болници и на областните болници. В общинските болници - там, където е проблемът - не се назначават от министър Ананиев.- Той е длъжен да го прави, не „може\". И затова ви казвам, че в годините, тези 20 години тази функция беше пренебрегвана. Тоест наблюдаваха се действия на ръководствата на болниците в годините, които доведоха до това положение сега в момента. Друг е вече въпросът, че, както казах, големият проблем като цяло е в общинските болници. Общинските болници като цяло не можаха да се впишат в пазарния модел, който е в момента. Не можаха и не могат да се впишат. И затова не трябва да излизат според мен такива послания от една или друга политическа сила, че видите ли, като дойдели те, всичко щели да оправят. Никоя партия самостоятелна не е в състояние да оправи нещата за тях. Никоя. Единственото нещо, което може да се направи, това е да има консенсус между партиите, да се определи една политика, която трябва да се провежда. Защото повече от ясно е, че общинските болници не могат да продължат да съществуват като търговски дружества.- Не могат. Те изпълняват главно социални функции. И това, което се прехвърли на практика на касата в последните 15 години, то започна някъде от 2005 година, е това, видите ли, касата да осигурява на тези болници бюджети. Тоест избяга се от основната функция на касата. В центъра на системата трябваше да бъде пациентът на касата, и касата да договори за него най-доброто качество на услуги, което се предлага. Изведнъж касата започва да се превръща в една бюджетна организация, която трябва да финансира едни болници, имат-нямат дейност. На този фон искам да ви кажа, през месец март публично излезе една операционна сестра, която размаха фиша си и каза: „Ето, вижте ми фиша - 550 лева\". Проверих лично. Значи, отделението, в което тя работи, за една година период е отчело 47 клинични пътеки към касата. От тези 47 клинични пътеки, една беше за апендицит, три за хернии и 44 за операции на меки тъкани. Тоест това е най-ниското ниво като дейност за една година. Искам да ви кажа, че като обем работа това е едноседмично натоварване за една средна по обем операционна. Тоест, ако го погледнем от тази гледна точка - какво получава спрямо това, което отчита отделението, ще излезе, че тя получава много висока заплата, а не ниска.- Тя иска да работи. Въпросът е как съществува такава дейност в една общинска болница с такъв малък обем? Защото ви казвам - малкият обем води и до деквалификация на персонала, с което спада качеството на услугата. Това да не го приказваме вече. Пак повтарям, ние се превръщаме в една организация, която издържа болницата. Тя не се грижи за качеството на продукта, който болницата произвежда. И това е големият проблем. И затова ви казах, че решението е изцяло политическо. И това решение трябва да бъде консенсусно между всички партии, не между една, защото нито една не може да го прокара, тъй като това носи политически негативи. В този момент, в който някой го предложи, на другия ден отивате отпред с камерите, излизат 5 души с бели престилки и протестът е готов.- Не идват. Те са в касата, разберете.- Те са в касата тези 200 милиона.- Това, което обявиха като решение, тоест от бюджета за 2020 година от увеличението му, защото пак повтарям, благодарение на увеличената приходна част на касата, за което има принос организацията на работа в НАП, приходната част се увеличава. От увеличената приходна част около 200 милиона ще бъдат инвестирани в повишаване на цени на клинични пътеки, и вече министърът би трябвало да упражни контрол върху това как се използват тези 200 милиона.", "date": "2019.10.09", "title": "Д-р Дечо Дечев, НЗОК: От ръководството на болниците зависи дали парите ще стигат"}
{"url": "http://www.cross.bg/shofyor-plovdiv-koli-1614992.html", "text": "/КРОСС/ Пиян шофьор удари 6 коли на паркинг в Пловдив. Колите са се намирали пред търговски център. В ефира на „Здравей, България\" свидетелите на инцидента разказаха какво точно се е случило.Бяхме с един таксиметров шофьор в магазина, когато чухме трясък. Излязохме и видяхме, че някаква кола е ударила 5-6 други коли. Беше пиян. Опита се да избяга, но шофьорът го спря. Предложи и подкуп, за да го пуснем. Полицията дойде и го задържа, разказа Атанас Петков, продавач в денонощен магазин.Водачът е имал и други нарушения на пътя през годините. При инцидента във вторник е установено, че мъжът е имал 2,44 промила алкохол в кръвта. Назначена е и кръвна проба. Застрахователното дружество по своя преценка решава какво да бъде обезщетението, заяви Ботьо Григинов, главен инспектор „Пътна полиция\" - Пловдив. Той допълни, че от началото на годината е имало 151 подобни случая, а заловените пияни на пътя са 280.В сряда прокуратурата ще поиска от съда да бъде наложена най-тежката мярка за неотклонение - задържане под стража спрямо 19-годишния неправоспособен шофьор, който преди седмица блъсна колата си в електрически стълб и уби двама свои приятели. ", "date": "2019.10.09", "title": "Пиян помете 6 коли на паркинг в Пловдив"}
{"url": "http://www.cross.bg/osigyritelen-stranata-dohod-1615036.html", "text": "/КРОСС/ Националният осигурителен институт обявява, че размерът на средния осигурителен доход за страната за месец август 2019 г. е 972,20 лв. Средномесечният осигурителен доход за страната за периода от 01.09.2018 г. до 31.08.2019 г. е 953,27 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец септември 2019 г., съгласно чл.70, ал. 3 от Кодекса за социално осигуряване.", "date": "2019.10.09", "title": "Средният осигурителен доход за страната за август 2019 г. е 972,20 лева"}
{"url": "http://www.cross.bg/georgieva-rastezh-zabavyane-1614984.html", "text": "/КРОСС/ Две години след като световната икономика беше в състояние на \"синхронизиран възход\", изпълнителният директор на Международния валутен фонд Кристалина Георгиева обяви в специална реч, че новото състояние е \"синхронизирано забавяне\". Според нея основната причина за това са търговските конфликти, които само към края на 2019 г. вероятно ще струват поне 700 млрд. долара.Ако през 2017 г. почти 75% от икономиките по света са ускорявали растежа си, днес 90% го забавят, допълни тя. Следващата седмица МВФ ще представи икономическата си оценка и прогноза малко преди съвместната годишна среща със Световната банка. В тях ще има ревизиране на досегашните прогнози за 2019 и 2020 г. надолу, обяви Георгиева.В първата си голяма реч, откакто оглави МВФ, тя каза, че тази година темпото на растеж ще е най-слабото от началото на десетилетието. Това означава, че страни в затруднение, включително онези, на които фондът помага, ще се изправят пред още проблеми.Не навсякъде се сгъстяват облаци - почти 40 възникващи и развиващи се пазари ще постигнат реален растеж от над 5% от БВП, като половината от тях са в Африка на юг от Сахара. В САЩ и Германия безработицата е на исторически ниски равнища. Но в някои от големите развиващи се пазари като Индия и Бразилия забавянето е съвсем видимо, в Китай то върви назад след години на силен растеж, а еврозоната би могла да се представи по-добре, допълни управляващият директор.  Причините за икономическото забавяне са различни, но общото между тях е, че се отварят разломи, смята Георгиева.Според нея ръстът на глобалната търговия почти е замрял и след като толкова пъти е предупреждавано за опасностите, започва плащането на цената за търговските войни.Значително отслабнаха производствената и инвестиционната дейност по света. Скоро има опасност да бъдат засегнати услугите и потреблението. А разломите се разширяват и несигурността расте, включително заради Брекзит.Обхватът на споровете преминават отвъд няколко държави и навлиза в нови сектори. Валутите отново са в центъра на вниманието и поради това, че икономиките са толкова обвързани, още много държави скоро ще усетят ефекта.Дори тенденцията да бъде обърната догодина и през 2020 г. да започне ръст, сегашните разногласия може да предизвикат промени, които ще продължат цяло поколение - прекъснати вериги за доставки, съсипани търговски сектори и \"дигитална Берлинска стена\", принуждаваща държавите да избират между различни технологични системи.Георгиева смята, че цел на МВФ и страните членки трябва да бъде запълване на тези разломи с координирани действия, започвайки от разгръщане на потенциала за създаване на растеж в търговията.И трябва да се действа сега - включително по легитимни тревоги, свързани с търговски практики, субсидии, трансфер на технологии и защита на интелектуални права - защото вторичните ефекти като загуба на доверие и реакции на пазара ще причинят загуби на всички. Споменатите 700 млрд. долара са около 0.8% от глобалния БВП, или колкото е размерът на швейцарската икономика.\"Когато става дума да подобрим стандарта на живот на хората, трудната работа започва от собствените ни страни. Лично научих този урок от израстването ми отвъд Желязната завеса. Видях високата цена на лошите политики, но и как бързото преминаване към добри политики с международна помощ може да помогне на една държава и народа ѝ да се върнат по пътя на просперитета.\"В заключение Георгиева уточни, че ако последва по-рязко от очакваното забавяне на световната икономика, може да се наложи предприемане на координирани фискални мерки. \"Но нека го заявя ясно - все още не сме достигнали такъв етап. Обаче в подготовката на възможността за координирана реакция да помним съвета на Шекспир: \"По-добре 3 часа по-рано, отколкото минута по-късно.\"", "date": "2019.10.09", "title": "Кристалина Георгиева: Икономиката навсякъде се забавя, 2019 г. ще е най-слабата от десетилетие"}
{"url": "http://www.cross.bg/tyrtziya-nato-erdogan-1614977.html", "text": "/КРОСС/ Турция показва характер: купува руски ракети S-400 през главите на партньорите си от НАТО. Този курс обаче е опасен за Северноатлантическия съюз, предупреждава Петер Щурм от ФАЦ.Какво представляват алиансите и за какво служат? Най-простият отговор на този въпрос е - за да могат членуващите в тях държави да имат взаимна полза и да предотвратяват конкретни заплахи. Или поне да бъдат готови да се противопоставят на потенциалните опасности.За нуждата от компромисиСамо че ролята на алиансите все повече бива поставяна под въпрос. Защото големият брой участници трябва да постига компромиси в съвместната игра. Президентът на Турция Реджеп Тайип Ердоган обаче очевидно е изключил от речника си думата \"компромис\" след несполучливия опит за преврат преди три години.Проблемът в отношенията с Ердоган е там, че той поставя собствената си полза наравно с интересите на държавата. И понеже си е наумил, че САЩ трябва да му предадат ислямския проповедник Фетхуллах Гюлен, когато смята за инициатор и организатор на опита за преврат, е готов на всичко, за да накара американците да приемат неговите условия.Това, че Турция - само благодарение на доброто желание на западните страни - е член на НАТО, вече не е от значение за Ердоган. Той търси собствен път за страната си. И се превръща в брат по дух на Путин. На руския президент интересите на Турция са му безразлични. Но ако става дума за отслабването на НАТО, с желание се включва в процесите.От гледна точка на Москва е напълно естествено на Турция да бъдат доставени ракети системи S-400. Тъй като по този начин Русия не само вбива клин в западния военен алианс, но и получава информация за НАТО. И ако турското правителство уверява, че това няма да се случи, то това или е непростима наивност, или е обикновена лъжа.Макар партньорите в НАТО - САЩ и Турция - още да водят преговори за продажбата на американски противоракетни системи \"Пейтриът\", очевидно става дума за поредния егоистичен ход на Ердоган. Гаранция, че той може да бъде убеден с разумни аргументи, няма. А ако това не се получи, американците непременно ще наложат нови санкции на Анкара. Което ще се усети от всички турски граждани. По този начин Северноатлантическият алианс няма как да си спечели приятели край Босфора. От което следва, че НАТО ще се окаже в патова ситуация.", "date": "2019.10.09", "title": "Новото оръжие на Турция: какво може руската противоракетна система S-400?"}
{"url": "http://www.cross.bg/ilinden-ilinden-raiion-1614967.html", "text": " /КРОСС/  Като всеки млад човек и аз жадувам за промяна и прогрес. Но не тази „промяна\",която е само на думи и без дела - аз я наричам „задклавиатурна\", а реална, създаваща комфорт на моите съседи и техните семейства. Считам, че само чустващият се комфортно в средата си човек може да мисли за прогрес. Убеден съм, че мога да помогна на илинденци заедно да извървим този път. Да не забравяме и броя номинации, които получих. Практически ме подкрепиха всички ОПО в „Илинден\", за което им благодаря.Определено да. Но преди всичко е и голяма отговорност. БСП е партия с дългогодишна история, обхващаща не просто период от време, а съвкупност от различни поколения, които са съвременници на различни исторически събития. Като такава, тя носи своите пасиви, но има и много активи. Гледам изцяло към бъдещето, като се уча от опита на времето.Район „Илинден\" се състои от 4 от най-старите квартала в столицата - „Света Троица\", „Гевгелийски\", „Захарна фабрика\" и „Илинден\". Най-ценният ресурс са хората, които живеят тук, зеленината и местоположението. В района имаме както общи за града, така и специфични проблеми. Непознаването на тази специфика отдалечава от решаването на проблемите и води до натрупване на нови. Смятам, че през всичките години, в които съм учил, живял и работил тук, познавам отлично проблемите и знам как да ги реша.Ще си позволя да отговоря чрез така познатите ни от социалните мрежи емотикони - много „лайкове\" и любов, много „ехаа\", една две сълзи. Засега гняв няма. Общо взето, имам пълната подкрепа на близките, приятелите и съседите си,. Това е малко плашещо, имайки предвид отговорността ми към тях.Увличам се от историята ни. По това какъв дух са имали предците ни, за да ни има. Мисля, че той още живее в нас и се бунтува. Също така обичам да съм с приятели в близост до вода - това ме зарежда с енергия.Желанието ми да променим към по-добро „Илинден\" е огромно и вярвам, че с общи усилия ще успеем.На всички, които ще ме подкрепят на тези избори искам да кажа: „Аз съм един от Вас и ще оправдая доверието Ви\". ", "date": "2019.10.09", "title": "Георги Томов: Желанието ми да променим „Илинден” към по-добро"}
{"url": "http://www.cross.bg/velikobritaniya-narkotitzi-kilograma-1614973.html", "text": "/КРОСС/ Тринадесет мъже бяха арестувани във Великобритания, в рамките на разследване на най-големия трафик на наркотици, разкриван в страната, на стойност няколко милиарда лири, обяви британската служба за борба с организираната престъпност, цитирана от Франс прес, предава Дарик.Мъжете са на възраст от 24 до 59 години, заподозрени в участие в британския клон на \"утвърдена\" международна престъпна група, внесла от Холандия над 50 тона хероин, кокаин и канабис, на стойност няколко милиарда британски лири\", използвайки британски и холандски фиктивни компании, уточни службата в комюнике.Мащабът на наркотрафика беше разкрит след залавянето през септември 2018 г. на три товара, съдържащи 351 килограма кокаин, 92 килограма хероин, 250 килограма канабис и 1 тон и 850 килограма хашиш, на обща стойност 38 милиона британски лири (42,3 милиона евро) при продажба на дребно.Британските власти смятат, че при много други случаи наркотици са били внасяни в Обединеното кралство между февруари 2017 г. и октомври 2018 г., скрити в товари зеленчуци и сокове, транспортирани в големи количества през британските пристанища. Холандия ще се прекръсти на Нидерландия заради имиджа си \"Подозираме, че тези мъже са участвали в операция от промишлен мащаб - най-голямата, разкривана някога във Великобритания, като са внесли тонове смъртоносни наркотици, разпределяни между престъпни групи в цялата страна\", посочи Джейн Лойд, регионален ръководител на разследванията в службата за борба с организираната престъпност. В сътрудничество с холандската полиция, \"смятаме, че сме разбили добре установен маршрут за доставка на наркотици\", добави тя.В рамките на разследването, четирима мъже и две жени бяха задържани през април в Холандия с европейски заповеди за арест и ще бъдат екстрадирани във Великобритания. ", "date": "2019.10.09", "title": "Дрога на стойност няколко милиарда британски лири беше разкрита във Великобритания"}
{"url": "http://www.cross.bg/byfon-godina-vuzmozhnost-1614975.html", "text": "/КРОСС/ Селекционерът на Италия Роберто Манчини обмисля да изпрати повиквателна за ветерана Джанлуиджи Буфон за предстоящите евроквалификации с Гърция и Лихтенщайн. В единия от тези мачове 41-годишният страж ще получи възможност да изиграе своя бенефис с националната фланелка. Очакваше се това да се случи в приятелския мач с Холандия в Торино миналата година, но тогава Буфон предпочете да се оттегли и да направи място на по-младите си колеги. Последният мач на Буфон с националната фланелка бе злополучният сблъсък с Швеция през ноември 2017 година от плейофа за класиране на Световното първенство през 2018 година. Буфон се завърна в Ювентус през лятото, но вече е със статут на резерва на Войчех Шчесни. Той има 176 мача с екипа на Скуарда адзура до момента. Сега той може да получи възможност да се сбогува официално с националния отбор в една от предстоящите квалификации заедно с друг ветеран Даниеле Де Роси, който също се очаква да бъде повикан от Манчини.", "date": "2019.10.09", "title": "Готвят бенефис за Буфон в националния отбор"}
{"url": "http://www.cross.bg/gurtziya-tyrtziya-pompeo-1614980.html", "text": "/КРОСС/Новото споразумение за отбрана, подписано между Атина и Вашингтон, ще допринесе за сигурността на Гърция, заяви държавният секретар на САЩ Майк Помпео.Той изрази надежда,че Гърция и Турция ще разрешат различията си мирно. Относно нарушаването от страна на Турция на изключителната икономическа зона на Кипър (ИИЗ), Помпео посочи, че става дума за \"признати международни води\", които всеки народ трябва да уважава.Попитан какво ще се случи, ако Турция наруши сектора, в който американски фирми имат интереси, Помпео каза, че това е хипотетичен сценарий, но въпреки това подчерта, че САЩ винаги правят всичко необходимо, за да защитят своите интереси.Помпео също така отбеляза, че САЩ са се завърнали в региона на Балканите: „И когато казвам, че сме се върнали, то е защото е в интерес на Америка да се ангажираме. Нациите винаги действат, за да се грижат за себе си и за своите интереси. Гърция прави същото за своя народ. Имаме много стратегически цели и това, което видяхте днес по време на моето пътуване до Гърция, е, че имаме ново споразумение за сътрудничество в областта на отбраната, което ще има значение. Това няма да има значение само утре, следващата седмица, това ще е от значение и през следващите години и десетилетия.\"На Помпео беше зададен и въпросът, че през Студената война врагът е бил ясен, но кой е врагът сега и за какво ще бъдат използвани американските военни бази.„НАТО си постави стратегическата мисия, Съединените щати имат своя стратегия за национална сигурност, уверен съм, че Гърция има дълбоко разбиране на нещата, които потенциално я заплашват, но не допускайте грешка: Съветският съюз го няма, но руското злокачественото влияние продължава. В Близкия изток - не твърде далеч - има трудни предизвикателства, Ислямска република Иран продължава да спонсорира терора по света, предизвикателствата пред свободата на корабоплаването изобилстват във води, от които Гърция толкова силно зависи за корабоплаването и транспорта, а това са нещата, от които нации като Гърция и нации като САЩ зависят, имат достъп до тези водни пътища и така, имат способна военна сила, имат възпираща сила, която напомня на всички, че трябва да участват в поведения, които са в съответствие с правото, мисля, че това е абсолютно наложително и не знаете откъде ще дойде следващата заплаха. Гледаме навън и мислим, че сме умни и ги виждаме всички, но истината е, че историята е пълна с дни, за които не си мислил, че някой е противник и се оказва, че трябва да си готов.\"Запитан какво могат да направят САЩ, за да попречат на Турция да стане още по-непредсказуем съюзник, Помпео отговори, че Вашингтон прави всичко възможно за да предотврати такова развитие на процесите. „Тя е важен търговски партньор за нас. Те очевидно са съюзник в НАТО, където имаме важна инфраструктура. Имаме важни политически цели - добре познавате риска от бежанци, идващи от Турция, от Сирия или от региона. И така, една успешна Турция, разрастваща се, просперираща, икономически процъфтяваща Турция е важна не само за Гърция, но и за всички нас. Затова работим усърдно, за да опитаме да постигнем този набор от резултати.\"Държавният секретар на Щатите също така изрази надежда, че няма да има съревнование между Гърция и Турция по отношение на военните инсталации. „Надявам се да не се състезават по този начин, не мисля за това по този начин. Не мисля, че и нашите военни мислят така. Виждаме, че всеки има свой уникален набор от характеристики, собствена уникална възможност да даде добри резултати за НАТО и за приемащите страни, както и за Съединените щати.Съединените щати използват дипломатически усилия, за да въздействат на Турция заради действията на Анкара във водите около Кипър. „Надявам се, че не само международното право ще бъде спазено, но мисля, че всяка държава трябва да признае, че Америка винаги прави това, което трябва да направи, за да защити търговските интереси и да защити собствения си народ, така че ние ще направим всичко възможно да направим това и няма причина да мислим, че тук ще е нещо различно.\"Помпео изрази безпокойство поради напрежението между Гърция и Турция, от това, което става в Егейско море:\" Винаги се тревожим, когато между някои две страни има напрежение, което може да ескалира, може да се окаже на лошо място и да създаде военна конфронтация. Никой не иска това да се случи. Така че не искам това да се случи между Гърция и Турция. Не искам това да се случи между Северна и Южна Корея. На никое място. Нашите дипломати всеки ден се опитват да създадат условия, при които страните могат да говорят и да водят диалог и да разрешават споровете си по мирен начин. Оптимисти сме, че това може да се случи и тук.\"С подписаното вчера споразумение в областта на отбраната между Гърция и САЩ „със сигурност осигурява по-добра сигурност не само за Гърция, но и за Балканите, за региона и честно казано смятаме, че създава стабилни ситуации, които намаляват риска за Америка - американски бизнес, пътуващи американци в Гърция. Така че Америка има дълбок интерес да гарантира, че Гърция е в безопасност и сигурност\", каза Помпео.", "date": "2019.10.09", "title": "Помпео: Искаме стабилност на Балканите, регионът е „пълен с предизвикателства“"}
{"url": "http://www.cross.bg/berlin-nitza-boyan-1614981.html", "text": "/КРОСС/ Правят се много паралели с други подобни случаи като този в Ница, като случилото се през 2016 година в Берлин. Тук по-интересното, на което да се обърне внимание е, че предвид проблема с мигрантите в Европа, те вече представляват фактор, който оказва влияние върху вътрешнополитическата обстановка в различните страни. Това каза в сутрешния блок на БТВ „Тази сутрин\" Боян Чуков, експерт по борба с тероризма. Ако погледнем да речем Германия, без да изключват терористичната писта, те дават акцент и върху това, че може да е случайно, че може да става дума за наркоман и така нататък, добави той. Ако вземем обаче БиБиСи, тя много релефно извежда на преден план терористичната писта, белгийските медии пък казват - защо се правят на ударени и не виждат паралела между камионите в Ница и в Берлин 2016 година, а се опитват да дадат друго звучене на случая, коментира още експертът.", "date": "2019.10.09", "title": "Боян Чуков: Белгийските медии се правят на ударени"}
{"url": "http://www.cross.bg/potok-repyblika-srubska-1614985.html", "text": "/КРОСС/ Босненската Република Сръбска ще получава природен газ през специална тръба на газопровода \"Турски поток\", чието изграждане започва догодина. Това съобщи министърът на енергетиката на населената предимно със сърби съставна част на Босна и Херцеговина Петар Докич, цитиран от ТАСС.\"Република Сръбска е готова за проекта и сме взели нужните решения за него,\" продължи той. По думите му вече е избрано и мястото - успоредно на магистралата, която ще свързва Белград и Република Сръбска. Заради това решение изграждането ще започне едва следващата година, тъй като полагането на газовата инфраструктура в този случай е обвързано със строителството на магистралата.Освен Биелина, Зворник и Източно Сараево (в последните два случая газопреносната система е от 70-те години на миналия век) Република Сръбска като цяло няма такава мрежа и това прави проекта, на който се възлагат \"големи надежди\", много важен за страната, допълни Дочик. Според него изграждането на разклонението на \"Турски поток\" би трябвало да започне веднага след завършването на сръбския участък (също предвидено за догодина\"Република Сръбска по-рано сключи споразумение с \"Газпром\" за доставки по бъдещия газопровод. При посещение на изпълнителния директор на руския енергиен гигант Алексей Милер бе обсъдено и изграждането на газова инфраструктура в столицата Баня Лука, както и на захранвана с газ електроцентрала.ТАСС отбелязва още, че по план проектът за разклонение до Република Сръбска трябваше да започне тази есен. Газопроводът, идеята за който се появи след края на \"Южен поток\" през 2014 г., според сегашните планове трябва да преминава през България. Сръбските власти обаче обявиха, че няма да чакат изграждането на българския участък, което тепърва предстои заради забавянето с избора на изпълнител и процедурите по обжалване.На теория сръбският участък трябва да започне да снабдява Сърбия с газ преди края на април 2020 г. Смесеното дружество на \"Газпром\" и \"Србиягас\", \"Гастранс\", ще отговаря за изграждането от района на град Зайчар, недалеч от българската граница, до Хоргош, при унгарската.С \"Турски поток\", както и със \"Северен поток 2\", \"Газпром\" се надяваше да заобиколи Украйна и транзитът през двата газопровода, изместващ този през съседната държава, да стане факт до края на годината. Освен Унгария, Сърбия и България руската компания разглежда Гърция и Италия като потенциални пазари. Все още има въпросителни за това какво потребление ще иска Европа през този газопровод, чието преминаване през държави, членки на ЕС, очаква и последната дума на Еврокомисията. Към момента Брюксел, Москва и Киев все още са ангажирани и със спешни преговори колко ще продължи бъдещият нов договор за транзит между Русия и Украйна, тъй като сегашният изтича в края на годината.", "date": "2019.10.09", "title": "Босненската Република Сръбска ще строи свой участък на \"Турски поток\" догодина"}
{"url": "http://www.cross.bg/rodeni-na-oktomvri-1614883.html", "text": "/КРОСС/ Пенко Господинов, актьорЗлатомир Златанов, писателГеорги Свиленски, депутат в 44-ото НСПроф. Димитрина Гюрова-Савова, режисьорМария Стефанова, актрисаЕпископ Петко Христов, президент на \"Каритас България\"Янко Станоев, писател ", "date": "2019.10.09", "title": "Родени на 9 октомври"}
{"url": "http://www.cross.bg/tema-ypotreba-sliven-1614971.html", "text": "/КРОСС/   Кой пусна фалшивата информация, изпразнила класните стаи в Сливен? Всички версии на живо Северна Македония по пътя към Европейския съюз. Какви са условията на България? Защо личните лекари искат 25 милиона повече от бюджета за догодина? Има ли покачване на цените на основните продукти на пазара? ------------------------------Паниката в Сливен или страх за политическа употреба? За прекрачените граници в предизборната надпревара - говори вицепремиерът Томислав Дончев. Кой стои зад убийството на фелдшера в Орешник? На живо  - версиите.: Шофьор на градус! Пиян помете 6 коли на паркинг в Пловдив. Почивка под вода. Ще провалят ли бурите в Турция ваканцията на десетки българи?Ефектът на доминото след фалита на \"Астрал Холидейз\". Още потърпевши търсят парите си от туроператора? Пенчо Славейков на пейка и в Милано. Кой поиска монумента и кой е авторът му? Алкохолът и болестите. Има ли ползи за здравето умерената употреба? ", "date": "2019.10.09", "title": "Теми и гости в сутрешните блокове на телевизиите на 09 "}
{"url": "http://www.cross.bg/chasa-sega-monitor-1614974.html", "text": "/КРОСС/ в. 24 часа - Вместо морските обекти удариха всички сергии в държавата с нова такса от 1000 лв.в. 24 часа - Скопие блокира инвестиция на „Полиграфснаб\" за € 1 милионв. Монитор - Детската градина бие тройно школото по рекет на родителитев. Монитор - Спряха продажбата на ранитидин у насв. Монитор - 60 хотела със загуби от фалита на „Астрал Холидейз\"в. Сега - Делът на неплатените битови сметки растев. Телеграф - Вадят по 100 лв. на ден с металотърсач на плажав. Телеграф - Луд легионер уби фелдшерв. Труд - Циганите тествани за тежка провокацияв. 24 часа - За кого ще е Горна Оряховица - за опитния кмет от ГЕРБ, младия депутат от БСП или китайската изненада?в. 24 часа - Без бърз съд за умишлено убийствов. 24 часа - Рекорд! 13 коли само на ток на изложениетов. 24 часа - Борисов: Българският мозък е иновативен, правят се велики нещав. Монитор - Борисов за сделката с VW: Единственият ни недостатък е спазването на европравилатав. Монитор - Несъбраните дългове намаляха с една третав. Сега - Борисов набързо произведе ДПС в основен враг на ГЕРБв. Сега - Шефът на БНР пресякъл нов опит за спиране на радиотов. Телеграф - Бойко Борисов: Работя с всички кметове без значение от цвета имв. Труд - IT център на BOSCH дава работа на 500 инженерив. Труд - ГЕРБ-София: Екипът на Орешарски стои зад Мая Маноловав. Труд - Главният прокурор няма да поиска закриване на БХКв. 24 часа - Бойко Борисов, министър-председател:Как ще взема държавата деца? Това е костинбродска аферав. 24 часа - Проф. Огнян Герджиков, юрист:Предизборните кампании започнаха с множество нарушенияв. Монитор - Цвета Брестничка, председател на УС на Асоциация „Родители\": Кампания от фалшиви новини доведе до истерията в Сливенв. Телеграф - Проф. Васил Николов, зам.-председател на БАН: Солницата в Провадия е люлката на Европав. Труд - Проф. Михаил Мирчев пред „Труд\": Безумие превзема социологическите агенции, време е за прочистванев. 24 часа - Масовото безумие „ще вземат децата\" - като „не вярвам на ваксинив. Монитор - Удобното премълчаванев. Сега - Прилича на преврат: Борисов вече нищо не може да направив. Сега - Защо намалява бюджетният излишъкв. Сега - Варна се утвърди като най-добра строителна площадка за живеенев. Сега - Пет големи фалита в българския туризъм за 8 години. Защо?в. Телеграф - Протеже на Пинокио върти латерната за Пеевскив. Труд - „Норвежките\" крайности срещу българските децав. Труд - Белев и Игнатов пързалят софиянци за Витоша ", "date": "2019.10.09", "title": "Преглед на печата 09 октомври 2019 г."}
{"url": "http://www.cross.bg/sofiyaot-chasa-provede-1614969.html", "text": "/КРОСС/*** Смолян.От 9.00 ч. президентът и върховен главнокомандващ на Въоръжените сили Румен Радев ще посети 101-ви алпийски полк от Сухопътните войски в Смолян и ще приеме строя на почетния караул, след което ще проведе среща с личния състав и ще разгледа въоръжението, специализираното ски и алпийско оборудване на полка.***София.От 09.00 часа ще се проведе заседание на Народното събрание.***София.От 10.00 часа ще се проведе заседание на Министерски съвет.***София.От 11.00 часа „Еврохолд\"-България ще представи Стратегията си за развитие на компаниите от групата на ЧЕЗ България след финализиране на сделката.***София.От 11.00 часа в сградата на Народното събрание, Клуба на народния представител, ще бъде открита благотворителна изложба, организирана от Св. Синод на Българската православна църква.***София.От 8.30 ч. в района на Военна академия „Г. С. Раковски\" ще се състои тържествен ритуал по повод 152- ата годишнина от смъртта на патрона на висшето учебно заведение.***София.От 10.30 ч. във Военна академия „Г. С. Раковски\" ще бъде открита научната конференция на тема „Въздушен суверенитет и единно европейско въздушно пространство\".***Перник.От 10.30 ч. на ул. „Софийско шосе\" в Перник ще бъде направена първа копка за начало на ремонта на улицата.***Сливен. От 13.00 часа в Областната администрация, омбудсманът на Република България Диана Ковачева и екип от експерти на институцията ще изслушват проблемите на граждани от Сливен и региона.Местни избори 2019Симитли.От 10.30 ч. на паметника „100 години свобода\" кандидатът за кмет на Община Симитли Апостол Апостолов ще участва в отбелязването на 107 години от Освобождението на Симитли и Пиринска Македония. ", "date": "2019.10.09", "title": "Предстоящи събития в страната за 09 октомври"}
{"url": "http://www.cross.bg/pachaliev-ivan-beshe-1614986.html", "text": "/КРОСС/ Тялото на жертвата бе открито в здравната служба на тополовградското село с разбита глава Тежко престъпление вдигна спецслужбите на крак. Отрядът за борба с тероризма и жандармерията влязоха в тополовградското село Орешник. В рамките на няколко часа униформените издирваха бившия легионер Иван Пачалиев, който преди повече от година стреля срещу полицаи и се барикадира в дома си. Мъжът вече е заловен, този път ще го разследват за убийството на местния фелдшер, съобщи „Нова\". Сигналът за тежкото престъпление е подаден малко след 10 часа във вторник след като няколко пъти хората не могли да се свържат с фелдшера. Съседка го е потърсила в здравната служба, но там видяла Иван Пачалиев, който се е оказал и основният заподозрян за убийството. Тя го е попитала дали лекарят е там, а Пачалиев й е отговорил, че ще дойде след малко. Хората от цялото село го познават, тъй като той се е грижил за тях и ги е лекувал през годините. Жената се върнала по-късно, но отново не успяла да влезе и се обадила в кметството. Така бил открит трупа на 72-годишния фелдшер Димитър Факиров. По първоначални данни той е бил с разбита глава. „Когато са влезли вътре, са видели въпросният фелдшер на земята в безпомощно състояние. Извикан е екип на Спешна помощ, който е констатирал смъртта. Колегите са се организирали бързо, извършили са заградителни мероприятия\", заяви главният секретар на МВР Ивайло Иванов. „Той беше много добър човек, направо скърбя. Много помагаше на хората\", каза жена от селото. Хората разказват, че в понеделник Иван Пачалиев си е наранил ръката с резачка и предполагат, че затова е отишъл при фелдшера. Какво е станало в здравната служба и дали наистина той е виновен за убийството, засега остава загадка. Дори и малкото близки на бившия легионер отказаха да говорят за него. „Не съм го виждала от седмица\", каза Станка - леля на Иван Пачалиев. Местните разказват и за случай, в който насочил пистолет към мъж в селото. „За 5-6 месеца почина момчето, на което му изкара пищов\", каза една от местните. Седем часа след убийството Иван Пачалиев е задържан.„Въпросният заподозрян беше локализиран в неговата къща. С колеги от Института по психология беше създадена организация и беше направен контакт с него.  След проведените разговори той беше задържан. Не е използвано оръжие, лицето е живо и здраво\", заяви Ивайло Иванов. „Ежеседмично колегите от районното управление са провеждали профилактични мероприятия с него\", заяви Христо Терзийски - директор на националната полиция. Тепърва предстои и аутопсията, която да установи точната причина за смъртта на фелдшера. Криминалистите продължават работата си в здравната служба. Досъдебното производство се води за извършване на престъпление срещу служебно лице. Все още няма повдигнати обвинения към Иван Пачалиев,   но законът предвижда доживотен затвор. Той е бивш военен от френския чуждестранен легион. Имал е разрешително за пушки и пистолет. На 20 февруари миналата година униформени го потърсиха заради прокурорска преписка за заплаха срещу човек. Тогава Пачалиев откри огън срещу тях и се барикадира в дома си. Остана така повече от денонощие, като в операцията участваха над 80 полицаи, включително от спецотряда „Кобра\". Мъжът е бил разследван и за браконирество, има и няколко глоби за незаконна сеч.", "date": "2019.10.09", "title": "Задържан е легионерът, заподозрян за убийството на фелдшера в Орешник"}
{"url": "http://www.cross.bg/zasedateli-sudebni-nyakoi-1614972.html", "text": "/КРОСС/ Председатели на съдилища са притеснени от факта, че няма съдебни заседатели за делата. Проблемът е по осезаем в някои градове, където ще стане невъзможно да се гледат наказателни дела заради липса на съдебни заседатели. Темата бе обсъждана на днешното заседание на Съдийската колегия на ВСС, където стана ясно, че мандатът на сегашните съдебни заседатели изтича към края на настоящата календарна година, но в някои градове от страната няма нито един кандидат. На други места пък желаещите са недостатъчно.За пример магистратите дадоха Апелативен съд - Бургас, където преди месец чрез медиите бе разпространен призив гражданите да се включат в правораздаването. Там, от 135 свободни места, в местния общински съвет са постъпили едва около 50 кандидатури.В тази връзка кадровиците приеха решение да сезиран Министерството на правосъдието за проблема. Те настояват ведомството да направи оценка на въздействието на промените в Закона за съдебната власт от 2016 година, за да се установи дали отливат се дължи на завишените критерии, гласувани тогава. Според някои магистрати проблемът се корени до голяма в степен и в ниското възнаграждение. Според Съдийската колегия е възможно да се помисли както за евентуални законодателни промени, така и за промяна на наредбата в частта за възнагражденията на съдебните заседатели. ", "date": "2019.10.09", "title": "Съдии: Няма желаещи за съдебни заседатели"}
{"url": "http://www.cross.bg/balet-nikiforova-balet-1615040.html", "text": "/КРОСС/ На 12 октомври 2019 г. Софийската опера и балет ще открие балетния сезон с емоционалния спектакъл „Кармен-сюита\". В главната роля ще излезе примабалерината Диляна Никифорова, а нейни партньори на сцената ще бъдат Никола Хаджитанев, Емил Йорданов, Румен Бонев и Венера Христова. Празничната гала вечер е израз на признание и уважение към таланта и отдадеността на примабалерината към българското балетно изкуство.„Изграждането на един артист е дълъг и продължителен процес. Считам се за изключително щастлив човек, защото имах шанса да работя със забележителни педагози, репетитори, хореографи и партньори. Безкрайно съм им благодарна за познанията, обичта и подкрепата по пътя на постоянното усъвършенстване.\", споделя Диляна Никифорова. Като една от най-ярките звезди на българския балетен небосклон, Никифорова има зад гърба си повече от 700 спектакъла и над 55 роли. Критиците я определят като магнетичен артист, притежаващ прецизност на танцовата техника, актьорска дълбочина и специфична интелигентност.Доц. д-р Диляна Никифорова завършва Хореографското училище като ученичка на примабалерината Красимира Колдамова. През периода 1991-1994 г. работи последователно в Щутгартския Балет „Джон Кранко\", Марсилския Национален Балет „Роланд Пети\", Младия Френски Балет, Белгийския Кралски Балет. От 1996 г. е примабалерина на Софийска Опера и Балет, където е изпълнила водещите партии от балетите „Лебедово езеро\", „Жизел\", „Ромео и Жулиета\", „Дон Кихот\", „Козият Рог\", „Лешникотрошачката\", „Спящата красавица\", „Пепеляшка\", „Силфида\", „Шехерезада\",  „Зорба Гъркът\", „Кармен\" и др. Носител е на множество престижни награди и отличия от международни балетни форуми, сред които Кристална лира на Съюза на Музикалните и танцови дейци за върхово постижение в ролята на Одета-Одилия от балета „Лебедово езеро\" - 1997 г. Примата завършва магистратура по специалност балетна педагогика  в АМТИИ - Пловдив, а през 2010 г. в НАТФИЗ защитава докторат по театрознание. През 2011 г. дебютира и като автор с книгата „Танцов театър и танцови техники\", а през май тази година бе премиерата на „Българският национален балет в края на XX и началото на XXI век\" - първата по рода си хроника за националния ни балет в периода 1989-2017 г.„Кармен-сюита\" е едноактен балет, създаден през 1967 г. от кубинския хореограф Алберто Алонсо по музика на руския композитор Родион Шчедрин специално за голямата руска балерина Мая Плисецкая. Премиерата се състои на 20 април 1967 г. в Болшой театър, Москва. ", "date": "2019.10.09", "title": "Софийската опера открива балетния сезон с гала вечер в чест на Диляна Никифорова"}
{"url": "http://www.cross.bg/klimata-merkel-zakonoproekt-1614976.html", "text": "/КРОСС/ Германският канцлер Ангела Меркел обеща вчера в град Зинсхайм, Югозападна Германия, целите за намаляване на вредните емисии да придобият законова сила. Това стана след съмнения, породени от публикация на списание \"Шпигел\", че те няма да намерят място в нов законопроект за опазване на климата, предаде ДПА.На церемония по откриването на зала, посветена на опазването на климата в Зинсхайм, Меркел изтъкна значението на механизмите за контрол в новия законопроект, но същевременно отбеляза ширещото се безпокойство за изпълнението му.", "date": "2019.10.09", "title": "Меркел обеща целите на Германия за климата да залегнат в закон"}
{"url": "http://www.cross.bg/makedoniya-bulgariya-subranie-1614982.html", "text": "/КРОСС/България дава пълна подкрепа за интеграцията на РС Македония в Европейския съюз. Това се казва в проект на декларация на Народното събрание, посветена на разширяването на ЕС и Процеса на стабилизиране и асоцииране на РС Македония и Албания, предаде репортер на .В проектодокумента София призовава Скопие да прилага ефективно, без забавяне и на добра воля Договора за приятелство, добросъседство и сътрудничество, който беше подписан от премиерите на двете страни Бойко Борисов и Зоран Заев на 1 август 2017 г.България настоява за приемане на историческата истина за общата ни история, която нашите две държави и народи споделят. „Да прилагат изцяло договореностите, постигнати в рамките на Съвместната мултидисциплинарна експертна комисия по исторически и образователни въпроси, като същите бъдат отразени в учебните програми и материали в най-кратки срокове\", е написано в проектодокумента.В проектодекларацията на Народното събрание се настоява също така да се прекрати всякаква форма на „говор на омразата\" спрямо България и гражданите на РС Македония с българско самосъзнание, включително в медии, надписи на паметници, паметни плочи и др.По отношение на Албания София иска да се гарантира „в максимална степен\" правото на българското национално малцинство да изучава книжовен български език като майчин в регионите, в които то живее - Голо Бърдо, Гора, Преспа, Корча, Елбасан, Кукъс. В проектодекларация се настоява и за преброяване на населението, според европейските стандарти, с цел обективното отразяване на етническата му принадлежност.„На тази основа и при тези условия, Четиридесет и четвъртото Народно събрание на Република България подкрепя започването на предприсъединителните преговори на ЕС с Република Северна Македония и Република Албания. В тази връзка, Народно събрание подкрепя, приетата от Министерския съвет на 9 октомври 2019 г., Рамкова позиция\", се подчертава в проектодокумента.БГНЕС припомня, че България първа призна независимостта на Македония през януари 1992 г. София изигра спасяваща роля по време на гръцкото икономическо ембарго, продължило от 1992 до 1995 г. Рязко се разграничи от авторитарното управление на Никола Груевски /2006-2016 г./. България първа се обяви за евроатлантическата интеграция на страната след завръщането на демокрацията в югозападната ни съседка.", "date": "2019.10.09", "title": "България плътно до РС Македония за ЕС, с истината напред "}
{"url": "http://www.cross.bg/kostov-svetoslav-direktor-1615026.html", "text": "/КРОСС/ С три гласа „за\" и двама въздържали се членовете на Съвета за електронни медии (СЕМ) взеха решение да започне процедура за предсрочно прекратяване на мандата на генералния директор на Българското национално радио (БНР) Светослав Костов.Председателят на СЕМ София Владимирова посочи мотивите:„Спирането на излъчването на програма „Хоризонт\" на Българското национално радио чрез наземно аналогово радиоразпръскване на 13 септември 2019-а за период от пет часа - от 6,00 до 11,00, без наличие на техническа или друга обяснима причина, е нарушение на член 10-и, алинея 1-ва, точка 2-ра от Закона за радио и телевизия. В член 10-и от закона са определени принципите, които следва задължително да се спазват от доставчиците на медийни услуги, още повече спазването на тези принципи е категорично изискуемо от националния обществен доставчик на медийни услуги - Българското национално радио\".С 5 гласа „за\" членовете на медийния регулатор дадоха петдневен срок на Светослав Костов да изложи съображенията си по решението за откриването на процедурата за предсрочното прекратяване на неговия мандат.Той посочи след решението на СЕМ:„Ще изчакам писменото решение на Съвета за електронни медии, ще изчакам да разбера сроковете и мотивите и след това ще коментирам\".На свое извънредно заседание на 27 септември СЕМ обсъди ситуацията в БНР. Членовете на медийния регулатор тогава дадоха срок на генералния директор на БНР Светослав Костов да си подаде оставката до края на следващата седмица от това извънредно заседание. И решиха, че в противен случай на редовното си заседание в седмицата между 7 и 11 октомври СЕМ ще обсъди откриването на процедура за предсрочно прекратяване на мандата на Костов.Светослав Костов тогава обяви, че няма да подаде оставка.Съгласно Закона за радиото и телевизията мандатът на генералния директор на БНР, съответно на БНТ, се прекратява предсрочно, ако се установи, че извършва или допуска извършването от други лица на груби или системни нарушения на разпоредбите относно принципите за осъществяване на дейността на радио- и телевизионните оператори.БНР ", "date": "2019.10.09", "title": "СЕМ започва процедура за прекратяване на мандата на генералния директор на БНР"}
{"url": "http://www.cross.bg/legloto-osven-stoii-1614884.html", "text": "КРОСС/ Не стой в леглото, освен ако не можеш да изкарваш пари там.Джордж Бърнс ", "date": "2019.10.09", "title": "Не стой в леглото, освен ако..."}
{"url": "http://www.cross.bg/teroristichen-rabotyat-linbyrg-1614979.html", "text": "/КРОСС/ ългарски гражданин е сред пострадалите при инцидента в германския град Линбург. Девет души бяха ранени в понеделник, след като камион се вряза в спрени автомобили на светофар, а властите потвърдиха, че следите водят към опит за терористичен акт.Шофьорът също е бил ранен в катастрофата, била му е оказана медицинска помощ и е задържан. Все още няма официално становище, защото разследването все още тече и не можем да дадем подробности. Това коментира Маркус Сабайс, говорител на криминалната служба в Хесен.Някои немски медии публикуваха информация, че според техни източници, в основата на случилото се стои терористичен мотив. От полицията не отричат и тази версия, работят по нея, но работят и по всички останали възможни сценарии.", "date": "2019.10.09", "title": " Ранен българин при атаката в Линбург"}
{"url": "http://www.cross.bg/detza-igri-mladezhi-1614983.html", "text": "/КРОСС/ Националната здравна служба в Aнглия открива първата в страната специализирана клиника за лечение на деца и младежи, пристрастени към компютърни игри, подобни на Fortnite, Candy Crush и Call of Duty, пише \"Гардиън\".В клиниката ще работят психолози, сестри, терапевти и психиатри, които специализират в лечението на деца и младежи. Те ще следят състоянието на лица на възраст между 13 и 25 години, които прекарват голяма част от живота си в електронни игри.От днес личните лекари, както и други медицински специалисти в Англия ще могат да пренасочват към услугата пристрастените, а лечението там ще може да започне след около месец.Клиниката е основана заради притеснително нарастващия брой деца и младежи, при които прекомерната употреба на видеоигри се отразява на здравето им, най-вече на психическото.Клиниката ще е част от Националния център за поведенчески зависимости в Лондон. Пациентите, насочени към нея, ще могат да я посещават лично или да правят консултации онлайн чрез \"Скайп\".Според Саймън Стивън, изпълнителен директор на Националната здравна служба в страната, здравните нужни постоянно се менят. \"Тази нова услуга е отговор на един нововъзникващ проблем, част от нарастващото напрежение, на което децата и младежите са изложени в наши дни.\"Миналата година Световната здравна организация за пръв път призна \"гейминг разстройство\" за медицинско състояние. То е включено в нейното обновено издание на Международната класификация на заболяванията, което служи като указател за докторите в цял свят за това кои са състоянията, признати официално за болест от организацията.Според д-р Хенриета Боудън-Джоунс, директор на новия център за лечение на зависимости и говорител на Кралския колеж по психиатрия, \"гейминг разстройството\" е психично състояние, което може да има много сериозни последствия върху живота на хората - както този на пациентите, така и на техните семейства. Тя допълва, че това е психично заболяване, което не трябва да се подминава с лека ръка. \"Говорим за случаи, в които някой може да прекара по 12 часа на ден, играейки компютърни игри, и накрая да се окаже социално изолиран или да загуби работата си като резултат.\"Редица страни в света вече взимат мерки срещу нарастващия брой пристрастени към игрите и интернет. В Южна Корея например бе въведена забрана деца под 16 години да играят онлайн игри от полунощ до 6 сутринта. В Китай технологичната фирма Tencent ограничи броя часове, които децата могат да прекарват с нейната най-популярна игра, припомня \"Гардиън\". ", "date": "2019.10.09", "title": "В Англия откриват първата клиника за лечение на деца, зависими от видеоигри"}
{"url": "http://www.cross.bg/voda-chasa-sofiiiska-1615003.html", "text": " /КРОСС/ \"Софийска вода\" отново работи \"с мисъл за гражданите\".На , във връзка с изпълнение на инвестиционен проект за реконструкция на уличен водопровод на , се налага спиране на водоподаването  на клиентите на „Софийска вода\", живеещи в района на:При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с на адрес: След възстановяване на водоснабдяването е възможно временно повишаване  мътността на водата.На , във връзка с подмяна на спирателен кран на ул. „Николай Хайтов\" жк. „Дианабад\" се налага спиране на водоподаването  на клиентите на „Софийска вода\", живеещи в района на:При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с  на адрес: На , във връзка с подмяна на сградно водопроводно отклонение на ул. 24  с. Мърчаево се налага спиране на водоподаването  на клиентите на „Софийска вода\", живеещи в района на:При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с  на адрес: .На , във връзка с изграждане на сградно водопроводно отклонение на се налага спиране на водоподаването на клиентите на „Софийска вода\", живеещи в района на:При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с  на адрес:  ", "date": "2019.10.09", "title": "Софийска вода отново \"инвестира\" в спирателни кранчета"}
{"url": "http://www.cross.bg/atanasiya-andronik-daniil-1614881.html", "text": "/КРОСС/  Житие на св. апостол Яков АлфеевСвети Яков Алфеев принадлежи към числото на славните и всехвални дванадесет апостоли Христови. Светата Църква го знае като брат на св. апостол и евангелист Матей.След слизане на Пресветия Дух на Петдесетница, Яков Алфеев заедно с другите апостоли проповядвал словото Божие най-първо в Йерусалим и цяла Палестина, а след това и в редица близки и далечни страни. Бил заедно с апостол Андрей Първозвани в Едеса. Също ходил на проповед в Газа, Елевтеропол и по всички други, определени от жребия му места. Бил продължително време в Египет. Престоял доста време в град Острацин, където запечатал своите апостолски подвизи с мъченическа смърт. Бил разпънат на кръст.В деветия век Теофан Никейски написал в чест на св. апостол Яков Алфеев канон, който сега светата Православна църква пее в деня на неговата памет. В тоя ден Църквата се обръща към християните с такива думи:\"Да възпеем с похвали, като богопроповедник, този който твърдо вложи в душите на благочестивите люде истините на мъдростта!\"Житие на преподобните Андроник и АнастасияПреподобните Андроник и Атанасия, съпруг и съпруга, живеели в Антиохия в петия век. Те угодили на Бога с праведния си живот. Благодушно понесли изпратеното им изпитание - били лишени от двете си любими деца. Те посветили себе си на монашески живот, заради който се разделили, макар че били предани един към друг. На Бога било угодно да им яви, че всички земни печали в Негово име се обръщат на радост и спасение. За любещите родители нищо не могло да бъде по-тежко от смъртта на техните деца.Андроник и Атанасия се грижели редовно да спасяват от скърби ближните наоколо. Имали постоянни грижи за болни, странници, бедни. Добрите си дела придружавали с молитва и постническо въздържание.И ето че в това време, когато те се грижели да утешават другите, техните собствени деца - Иван на 12 години и Мария на 10 години - заболели тежко и починали. Всички жители на Антиохия споделили скръбта на родителите. Сам архиепископът с многобройно духовенство, при стечение на голямо множество богомолци, извършил погребението на децата при храма \"Св. мъченик Юлиан\".Атанасия била неутешима в скръбта си, макар че й било изразено толкова топло съчувствие. Неотлъчно стояла на гроба на децата. Нямала желание да се върне у дома си.Но Бог не оставил без утеха и вразумление тия, които Му угодили с праведния си живот. В чудно видение било открито на плачещата при гроба майка, че не за децата, а само за греховното състояние в света трябва да се проливат такива изобилни сълзи.Явилият й се там небесен вестител й казал и тия думи:- По своята природа човек иска храна за тялото си. Невъзможно е да му се откаже удовлетворението на тая потребност. Също така милосърдният Бог не отказва духовна храна на своите създания. Тъй Той храни децата си с небесни блага. Храни ги с небесни блага Оня праведен Съдия, който ги е извикал оттука, гдето са се ползвали със земни блага!Майката се зарадвала много от тая чудна вест за блаженото състояние на децата си в небесните обители. Веднага се върнала у дома си, за да сподели тая радост със съпруга си.Възрадвани така силно с небесната радост, двамата съпрузи решили да се откажат от всички земни радости и да посветят остатъка от живота си изцяло в служба на Бога.Андроник, съпругът бил по професия златар. Разполагал с доста земни блага. Той и съпругата му Атанасия се отказали от тях. Те поверили на свой сродник цялото си имане, спечелено с честен труд, и го помолили да го употреби за полза на бедните. След това напуснали скъпия си дом с такава молитва към Бога:- Господи Боже, заради Тебе ние оставяме къщата си отворена за всички нуждаещи се. Не затваряй за нас вратите на Своето Небесно царство...Те жадували да бъдат в ония небесни обители, където техните деца се наслаждавали в светлината на славата Божия.Андроник и Атанасия напуснали града и тръгнали за Йерусалим. Поклонили се на светите места и се запътили към град Александрия. По пътя срещнали подвижник Даниил. По негово благословение решили да водят монашески живот.Атанасия постъпила в женския манастир на остров Тавена - остров в реката Нил. Андроник пък се поселил в скита, където се подвизавал старец Даниил.Дванадесет години прекарал Андроник в тоя скит в безмълвие, трудове и молитва. Ръководител при подвижничеството му бил опитния подвижник Даниил.През това време той нищо не чул за жена си Атанасия.Един ден се отправил за ново странстване също с благочестива цел. По пътя в Египет срещнал Атанасия, но не я познал. Тя била оставила също своя манастир и тръгнала за Палестина с намерение отново да се поклони на светите места. Пътувала преоблечена в мъжки дрехи. Тежкият монашески подвиг променил цялата й външност, особено лицето й.Атанасия обаче познала съпруга си. Но не му се открила. Съгласила се с него да пътуват заедно, но при условие, че ще пазят ненарушимо безмълвие. Атанасия предложила да отидат първо в Йерусалим.Тъй двамата съпрузи извършили това свое второ пътешествие по светите места. След това отишли в скита при старец Даниил. Получили благословението му и решили да останат в тоя скит, като живеят в обща килия, но при условие да пазят безмълвие.По тоя начин чрез духовно единение в общо подвижничество се събрали наново съпрузите. Тъй поживели заедно цели 12 години.Наближил краят на земния живот на преподобна Атанасия, известна в скита и в цялата околност под името монах Атанасий. Лежала тежко болна. Монах Андроник по това време бил някъде вън от скита. Старец Даниил дошъл в общата килия да напътства умиращия \"монах\". Намерил го в сълзи. Увещал го да не плаче, а да се радва на настъпващото съединение с Христа Господа.- Не за себе си плача, но за Андроник - загадъчно за стареца се изляла из душата на умиращата Атанасия естествената нейна скръб за раздялата с мъжа, с когото не преставала да я съединява света любов. - Моля те, отче - прибавила тя, - вземи след погребението ми писмото под моята възглавница. След като го прочетеш, предай го на отец Андроник...След погребението от писмото станало ясно, че в килията с Андроник живяла жена му Атанасия.Обхванат от дълбока скръб по любимата си съпруга, преподобни Андроник живял след това само седем дни.Братята, потънали също в умиление и скръб, го погребали до нейния гроб. Това станало по предложение на блажения старец Даниил. ", "date": "2019.10.09", "title": "Св. ап. Яков Алфеев. Преп. Андроник и Атанасия"}
{"url": "http://www.cross.bg/provezhda-voiina-suveta-1614882.html", "text": "/КРОСС/ 1446 г. - В Корея е публикувана фонетичната корейска азбука Хангул.1582 г. - Поради въвеждането на Григорианския календар този ден от тази година не съществува в Италия, Полша, Португалия и Испания.1701 г. - Основан е Йейлският университет.1740 г. - Начало на Батавското клане.1824 г. - В Коста Рика е забранено робството.1849 г. - В Цариград е осветен българският параклис, на чието място по-късно е построена така наречената Желязна църква.1878 г. - Русия поема управлението на Южна Бесарабия, където живеят около 103 000 българи.1912 г. - Балканската война: Черна гора обявява война на Турция, с което започва войната.1934 г. - Югославският крал Александър I е застрелян в Марсилия при атентат, извършен от члена на ВМРО Владо Черноземски, а френския външен министър Луи Барту почива следствие от раните си получени при атентата.1944 г. - Втората световна война: В Москва се провежда среща на Уинстън Чърчил и Сталин, на която е обсъдено разпределянето на Балканите на сфери на влияние.1962 г. - Уганда става независима от Великобритания държава.1962 г. - Френската певица Едит Пиаф се омъжва за Тео Сарапо.1963 г. - Около 2 000 души загиват в Северна Италия от свлачище.1963 г. - Състои се първият полет с руския вертолет Ми-8.1967 г. - Ден след като е заловен, Че Гевара е екзекутиран за опит да предизвика революция в Боливия.1969 г. - В Токио се провежда Конгрес на Всемирния пощенски съюз.1970 г. - Камбоджа е обявена за Кхмерска република.1973 г. - Елвис и Пресила Пресли се развеждат след шест години съвместен брак.1975 г. - В Пловдив се провежда Първият фестивал на българския късометражен филм.1981 г. - Официално е отменено смъртното наказание във Франция.1997 г. - Българският президент Петър Стоянов подписва в Страсбург Рамкова конвенция за националните малцинства.2001 г. - България е избрана за непостоянен член на Съвета за сигурност на ООН за периода от 2002 г. до 2003 г.2001 г. - В Египет влиза в действие най-високият в света висящ мост.2002 г. - Европейската комисия признава България за страна с функционираща пазарна икономика.2004 г. - На първите демократични избори в Афганистан за президент е избран Хамид Карзай.2006 г. - Северна Корея провежда своя първи ядрен опит с малка мощност, който е заклеймен от много държави и от Съвета за сигурност на ООН.2008 г. - Република Македония и Черна гора признават независимостта на Косово.реклама ", "date": "2019.10.09", "title": "9 октомври в историята"}
{"url": "http://www.cross.bg/korabi-desantni-hilyadi-1614978.html", "text": "/КРОСС/ За първи път в историята на военноморските сили на Китайската народна република в Шанхай беше пуснат първият универсален десантен кораб (УДК) Тип 075. Такива кораби са предназначени за десант на пехота и бронетанкова техника при атака на брега на морето. Новостта на китайския флот се разработва изключително от китайски дизайнери и корабостроители. Корабът във флота също може да бъде адаптиран, освен за десант, за други военни задачи.Според информацията, получена от китайски военноморски експерти, дължината на универсалния десантен кораб тип 075 не надвишава 250 метра с ширина 30 метра, водоизместването се оценява на 40 хиляди тона. Очевидно китайците са взели за модел подобните американски универсални десантни кораби типа „Оса\" (Wasp), водоизместването на които е не повече от 40,5 хиляди тона. Китайските експерти отбелязват уникалните технически решения, които са приложени при изграждането на първия УДК. Особено се отбелязва осигуряването на висока скорост на товарене на войските на кораба, както и високата му маневреност при изпълнение на бойните мисии. Досега китайците трябва да изразходват толкова пари за създаването на УДК, колкото обикновено са предназначени за изграждането на цял самолетоносач.Универсалните десантни кораби са на въоръжение във водещите флоти на света. Те се използват в бойната практика на флотите не само в САЩ и НАТО, но и в Япония и Южна Корея. Най-големите УДК преди това бяха на въоръжение единствено в САЩ. Но сега китайците ги настигнаха.За китайския флот въвеждането в експлоатация на десантен щурмов кораб собствено строителство е от революционно значение, отбелязва китайската преса. Китайските моряци особено се нуждаят от такива кораби, за да атакуват островите. Тук си струва да разгледаме дългогодишните проблеми на Китай с Тайван и Япония, с които има спорове за някои островни територии. Сега китайските морски пехотинци ще могат бързо да нанасят бързи удари в посоки, които китайското военно ръководство ще счита за приоритет.Американските десантни кораби от клас „Оса\" имат водоизместимост до 40 хиляди тона. Те могат да стоварят от един кораб до 2 хиляди пехотинци бронирани машини и техника. Корабите разполагат с докинг-камери в кърмата за обслужване на десантни баржи на въздушна възглавница, както и традиционни такива, които да разтоварват тежките бронирани машини на брега.Смята се, че УДК може да се разглежда като потенциален ескортен самолетоносач или самолетоносач за борба срещу подводници. По време на Студената война в Съединените щати са разработени версии за подобно използване на УДК с насищане на тяхната въздушна група със самолети с кратко излитане или хеликоптери за борба срещу подводниците. Американският УДК се задвижва от газови турбини. Повишеният шум от газовите турбини не играе особена роля за десантния кораб. Скоростта може да достигне 23-24 възела с обхват от 10000 морски мили.По-рано ВМС на Китай разчитаха на универсални десантни кораби в стил „Цинченшан\" или Тип 071, които имаха на борда бойни хеликоптери, произведени от Китай. Такива кораби трябваше да извършват не само десант, но и служат за контролен център за операции, болници и бази за военна служба. С водоизместимост от 19 хиляди тона корабът можеше да поеме на борда до хиляда десантнчици, както и четири хеликоптера Z-8 или четири хеликоптера с кратко излитане.", "date": "2019.10.09", "title": "Защо са им на ВМС на Китай универсални десантни кораби Тип 075?"}
