{"url": "http://www.cross.bg/vaksini-dozi-takava-1618136.html", "text": "/КРОСС/ Над 100 хил. противогрипни ваксини пристигнаха у нас със самолет.  Доставката е част от осигурените безплатни дози за възрастни хора.Този сезон за първи път на хората над 65-годишна възраст се полагат безплатни за тях ваксини. По данни на Националния статистически институт, те са малко под милион и половина, предава bTV.Право на безплатна ваксина тази зима ще имат около 10% от тях, или малко под 150 хил. души. Предвижда се броят на безплатните дози да нараства всяка година и до 2022-а да обхване една четвърт от пенсионерите.Безплатното ваксиниране срещу грип трябваше да започне от първи октомври. Лекари обясняват, че заради забавянето хората, които традиционно се имунизират, вече са си сложили ваксини.Именно затова все още не могат да намерят желаещи за всички получени дози.Пациенти, които са се възползвали от ваксината разказват, че боледуват по няколко пъти в година и се надяват ваксинацията да помогне.Разпределението на безплатните ваксини по области започва в понеделник. Министерството все още не е обмисляло вариант да премахне възрастовото ограничение, ако няма достатъчно желаещи.„Звучи логично, защото ще е много жалко, ако тези ваксини не бъдат използвани. Не знам от правна гледна точка е възможна такава корекция. Но не допускам, че такава опасност има\", заяви здравният инспектор доц. Ангел Кунчев.Грипната вълна закъснява. За разлика от предишни години, все още няма нито една положителна проба у нас. ", "date": "2019.11.16", "title": "10% от възрастните хора имат право на безплатна ваксина"}
{"url": "http://www.cross.bg/gostite-godina-predstavyat-1618127.html", "text": "/КРОСС/ За осма година възрожденският град Елена ще посрещне хиляди гости за Празника на Еленския бут, информира БГНЕС. В рамките на двата почивни дни майсторите балканджии ще демонстрират кулинарното си изкуство. Гост на празника ще бъде министърът на труда и социалната политика Бисер Петков, а участие в него ще вземе заместник-министърът на земеделието, храните и горите Янко Иванов.Повече от 1 000 еленски бута са приготвили за гостите си домакините. Освен прословутият климатът в този регион, който е задължително условие за неповторимия вкус на деликатеса от свинско месо, балканджиите имат и тънкости за неговото приготвяне, разказва еленчанинът Антон Антонов. Той обясни, че бутът се изрязва и се поставя в постави. Осолява се хубаво и така стои около 40-50 дни. След това се изважда, измива се със зелева чорба и се слага да съхне.Еленските майстори ще представят пред гостите на града тънкостите на касаплъка, а Берковската духова музика, народни оркестри от страната и еленски самодейни състави ще се представят със свои изяви. През миналата година Празникът на еленския бут събра почти 45 000 почитатели.   ", "date": "2019.11.16", "title": "В кулинарното изкуство ще се развихрят майстори за Празника на еленския бут  "}
{"url": "http://www.cross.bg/mlyao-food-dean-1618137.html", "text": "/КРОСС/ Dеаn Fооdѕ, ĸoйтo e нaй-гoлeмият пpoизвoдитeл нa мляĸo в CAЩ, e пoдaл зaявлeниe зa фaлит. Πoчти cтoгoдишнaтa ĸoмпaния пpeз пocлeднитe гoдини e изпитвaлa зaтpyднeния, зaщoтo aмepиĸaнцитe пият вce пo-мaлĸo ĸpaвe мляĸo. 2019-тa гoдинa зa тяx e билa ocoбeнo тeжĸa. Πpeз пъpвaтa ѝ пoлoвинa пpoдaжбитe ca пaднaли cъc 7%, a пeчaлбaтa ce e пoнижилa c 14%. Oт нaчaлoтo нa гoдинaтa ĸъм тoзи мoмeнт aĸциитe нa Dеаn Fооdѕ ca зaгyбили 80% oт cтoйнocттa cи.Koмпaниятa, ĸoятo пpoизвeждa няĸoи oт нaй-paзпoзнaвaeмитe млeчни пpoдyĸти в cтpaнaтa, вĸлючитeлнo Dаіrу Рurе, Оrgаnіс Vаllеу и Lаnd О'Lаkеѕ, oбвинявa зa зaтpyднeниятa cи \"ycĸopeния cпaд в ĸaтeгopиятa ĸoнвeнциoнaлни млeчни пpoдyĸти\", пишe СNN.Dеаn Fооdѕ e нaтpyпaлa виcoĸ дълг и нe e мoжeлa дa изплaщa ocигypoвĸитe нa вcичĸитe cи cлyжитeли. Toвa e и пpичинaтa дa пoдaдe зaявлeниe зa зaщитa oт фaлит, ĸoeтo дa ѝ пoмoгнe дa пpoдължи бизнeca cи, дa peopгaнизиpa дългa cи и дa изплaщa нeoбxoдимoтo нa paбoтницитe cи, дoĸaтo ĸoмпaниятa бъдe пpoдaдeнa.Oт Dеаn Fооdѕ ca зaявили, чe paбoтят c Dаіrу Fаrmеrѕ оf Аmеrіса пo пoтeнциaлнa cдeлĸa, пpи ĸoятo ĸooпepaциятa би ĸyпилa пoчти цялaтa ĸoмпaния.Kaтo чacт oт пpoцeca пo нecъcтoятeлнocт, Dеаn Fооdѕ e ocигypилa 850 милиoнa дoлapa финaнcиpaнe oт cъщecтвyвaщитe cи ĸpeдитopи, зa дa пoддъpжa ĸoмпaниятa.Πpoдaжбитe нa ĸpaвe мляĸo нaмaлявaт пpeз пocлeднитe чeтиpи гoдини. Πpeз пocлeднитe 52 ceдмици (c ĸpaйнa дaтa 26 oĸтoмвpи), тe ca били oĸoлo 12 млpд. гoдишнo, coчaт дaнни нa Nіеlѕеn. Тoвa e cпaд oт 15 млpд. дoлapa зa cъщия пepиoд пpeз 2015 г. Πpoдaжбитe нa вcичĸи видoвe ĸpaвe мляĸo, ĸaтo нaпpимep тeзи oт 1%, 2% или oбeзмacлeни, ca нaмaлeли. Зa paзлиĸa oт тяx и въпpeĸи чe ca мнoгo пo-мaлĸи, пpoдaжбитe нa oвeceнo мляĸo ca cĸoчили cъc 636% дo 53 млн. дoлapa пpeз пocлeднaтa гoдинa.Toвa нe e eдинcтвeният пpoблeм, c ĸoйтo ce cблъcĸвa Dеаn Fооdѕ. Bepигитe мaгaзини Wаlmаrt, ĸoитo ca били eдни oт нaй-гoлeмитe ĸлиeнти нa ĸoмпaниятa, cпиpaт бизнeca cи c тяx минaлaтa гoдинa, cлeд ĸaтo изгpaждaт coбcтвeн зaвoд зa мляĸo. ", "date": "2019.11.16", "title": "Най-големият производител на мляко в САЩ фалира"}
{"url": "http://www.cross.bg/rasteniya-ageenko-serafima-1618139.html", "text": "/КРОСС/„Никакви кактуси у дома!\" - това е основният съвет за декориране на апартамента с цветя и растения, който дава майсторът флорист и арт директор на Florist.ru Серафима Агеенко. Тя каза, че кактусите представляват заплаха за комфортен семеен живот и разбирателство.\"Не трябва да има кактуси в къщата. Това е офис растение. Той носи късмет в бизнеса. Но изобщо не е подходящо за къщата по правилата на „фън шуй\", заради лошата асоциация създавана от бодливата повърхност на кактусите. Тези растения са особено неприемливи в спалнята.\", каза Агеенко.Ако не можете да си представите живота без кактус, поставете го до компютъра си. Смята се, че тези растения поглъщат вредната радиация на електронните устройства.Също така, за да подобрите качеството на живот, трябва да погледнете към скромния и пренебрегван здравец. Доказано е, че той бързо прочиства въздуха от вредния въглероден двуокис, което увеличава жизнената ни енергия. Въпреки това Серафима Агеенко счита, че цветето известно като паричка е най-печелившата инвестиция за дома.\"Има правило, че в кухнята трябва да има такова цвете. То носи просперитет и привлича пари, така че да можете да купувате повече и по-добра храна.\", каза тя./Източник БГНЕС ", "date": "2019.11.16", "title": "Полезни и вредни растения в дома"}
{"url": "http://www.cross.bg/myllova-viktoriya-naiiden-1618138.html", "text": "/КРОСС/ На 2 декември Софийска филхармония представя концерт с виртуозната цигуларка Виктория Муллова. Тя ще изпълни Концерт за цигулка от Шостакович под диригентската палка на маестро Найден Тодоров.Родена в бедно семейство, Виктория осъзнава любовта си към цигулката в ранна детска възраст. Завършва Московската консерватория, а оргомния ѝ талант е причината властите в Съветския съюз да ѝ разрешат да участва в конкурса „Сибелиус\" в Хелзинки през 1980 г., откъдето си тръгва с първа награда.Три години по-късно Виктория Муллова оставя цигулката си Страдивариус, собственост на Съветския съюз, на леглото си във финландски хотел и бяга на запад. Муллова заживява в Лондон, а таланта и целеустременността ѝ я извеждат на най-големите световни сцени, работи с най-известните солисти и най-добрите оркестри в цял свят. Музикалната ѝ интелигентност и смелата, ясна визия, с която свири, позволяват на музиката да достига директно до сърцата на слушателите. Днес Виктория Муллова е позната в цял свят като цигулар с изключителна гъвкавост и музикална цялост.Последните новини около голямата цигуларка са свързани с турнето ѝ в Австралия и Нова Зеландия, а отзивите за концертите там включват определения като брилянтни, забележителни, наситени с музика, впечатляващи и завладяващи.Концертът на Софийската филхармония на 2 декември със солист Виктория Муллова, включва още две произведения, които ще изпълни националния ни филхармоничен оркестър с диригент Найден Тодоров - рапсодия „Вардар\" на Владигеров и „Жар птица\", редакция 1919 година, на Стравински.Билетите за събитието са налични на касата на зала „България\" и в мрежата на Ивентим, а цените са от 25 до 50 лв., съобщиха от Монте Мюзик. /Източник БГНЕС ", "date": "2019.11.16", "title": "Виктория Муллова ще свири в зала „България“"}
{"url": "http://www.cross.bg/vizhda-retinata-lyavoto-1618141.html", "text": "/КРОСС/ Жителка на китайския град Шенчжен ослепя с едното око заради твърде продължителното използване на смартфона си, пише БГНЕС. Цяла нощ момичето си играла с телефона.На сутринта установило, че не вижда нищо с лявото око. При прегледа в болницата докторът й казал, че ретината й била пълна с нещо като кръвни трампи, които са причината да не може да вижда. Според лекаря именно физическото пренатоварване довело до спукване на кръвоносните съдове в окото. С помощта на лазер лекарите направи малък отвор в ретината, откъдето изтекла струпаната кръв. Момичето все още се възстановява, но вече си е върнала зрението на лявото око.  ", "date": "2019.11.16", "title": "Китайка за малко да остане без зрение заради смартфона си  "}
{"url": "http://www.cross.bg/godina-detza-semeiistva-1618114.html", "text": "/КРОСС/ От януари до края на септември санкционираните семейства заради деца в училищна възраст, допуснали пет неизвинения отсъствия месечно, са 24 000, като децата в тези семейства са 28 000.Спират за година детските добавки при неизвинени отсъствияПомощта е спирана за месеца, в който са допуснати отсъствията, а от тази учебна година санкциите ще са по-строги - помощта ще се спира за една година. Санкционираните деца в предучилищна възраст са 3200, сочат данните на Агенцията за социално подпомагане. Те бяха оповестени на семинар за журналисти в Боровец, предава БТА.С детски добавки са подпомогнати 685 000 деца в 659 000 семейства.Одобрените целеви помощи за отопление са за 245 000 души, начислената сума за тях е около 115 милиона лева. Увеличението спрямо миналата година е с близо около 60 000 души, заради разширения обхват и повишената сума с 40 милиона лева допълнително.На 15 октомври 2019 г. приключи приемането на заявления - декларации за отпускане на еднократната помощ от 250 лева за ученици в първи клас за учебната 2019/2020 година.Последните данни от Агенцията за социално подпомагане сочат, че са подадени 33 122 заявления - декларации, а издадените заповеди за отпускане на помощта са 31 202 и те се отнасят за 31 844 деца-първокласници.За миналата учебна 2018/2019 година подадените заявления-декларации за отпускане на тази помощ бяха общо 36 100, а издадените заповеди за отпускане на помощта бяха 34 842 и се отнасяха за 35 550 деца. ", "date": "2019.11.16", "title": "4 000 семейства са санкционирани със спиране на детските надбавки"}
{"url": "http://www.cross.bg/borisov-ford-bulgariya-1618147.html", "text": "/КРОСС/ Министър-председателят Бойко Борисов се срещна с помощник държавния секретар в Бюрото по международна сигурност и неразпространение към Държавния департамент на САЩ Кристофър Форд. На срещата присъстваха вицепремиерът Томислав Дончев, министърът на енергетиката Теменужка Петкова и посланика на САЩ Херо Мустафа.Сътрудничеството между България и САЩ и в областта на енергетиката беше сред акцентите на разговора в Министерския съвет, като помощник държавният секретар Кристофър Форд отбеляза, че тази област е жизненоважна за общите ни стратегически интереси и национална сигурност.  Премиерът Борисов изтъкна потенциала на страната ни да осигури диверсификация на енергийните източници и маршрути не само на наша територия, но и в региона. Българският  министър-председател заяви, че за България е от стратегическо значение  да запази ключовата си роля на газовата карта на Европа и специално акцентира върху реализацията на газовата връзка с Гърция. Борисов напомни, че през настоящата година са реализирани и първите доставки на втечнен природен газ с произход САЩ за страната.  Премиерът  Борисов подчерта, че като държава членка на ЕС България стриктно спазва изискванията за диверсификация на доставките на свежо ядрено гориво. В този контекст министър-председател отбеляза  успешното партньорство между българската страна и „Уестингхаус\"  през последните 15 години, включително и в търсенето на възможност за изпълнение на европейските изисквания за диверсификация на свежото ядрено гориво.  Потенциалната реализация на проекта АЕЦ „Белене\" също беше обсъдена в рамките на срещата. Премиерът Борисов посочи, че общо тринадесет компании са подали заявления в процедурата за избор на стратегически инвеститор. Сред тях е и американската компания \"Дженерал електрик\". Помощник държавният секретар Форд  изрази отново виждането на САЩ за този проект и двете страни се договориха за скорошно изпращане на екип от американски технически експерти до България, за да бъдат проучени възможностите за засилване на българо-американското стратегическо партньорство в енергийния сектор. Министър-председателят Борисов и Кристофър Форд дискутираха също българо-американските отношения в гражданската атомна енергетика, установени в споразумението САЩ - Евратом 123. В рамките на срещата беше отбелязано доброто сътрудничество между България и САЩ и в редица други сфери като сигурността и отбраната, борбата с тероризма, образованието и връзките между народите.", "date": "2019.11.16", "title": "Бойко Борисов се срещна с Кристофър Форд"}
{"url": "http://www.cross.bg/beshe-bliznashki-motivi-1618117.html", "text": "/КРОСС/ „През последните месец-два пазя мълчание по тези теми, защото процедурата върви нормално, нямаше някакви особени изненади. Имаше една много мощна, добре организирана съпротива срещу избора на Иван Гешев, но това вече е политика, това е тема на друг разговор\". Това каза в интервю за предаването „Денят започва с Георги Любенов\" по БНТ бившият служебен министър-председател проф. Георги Близнашки. Думите му са по повод това, че той не е имал никакви съмнения за това, че ВСС ще прегласува и потвърди избора на Иван Гешев за нов главен прокурор. „От гледна точка на Конституционното право, нещата протекоха нормално. Процедурата е най-добрата възможна\", допълни той.Проф. Близнашки подчерта, че президентът Румен Радев не мога да направи нищо повече оттук нататък по въпроса. „За мен лично, беше голяма изненада, че върна поначало кандидатурата, защото той нямаше мотиви за това. А друго щеше да бъде, ако беше изложил някакви мотиви. Но ние възприехме една отворена процедура. Процедурата е отворена, заседанията са открити, една принципна грешка, която беше направена, когато Христо Иванов се захвана да прави съдебна реформа.Когато се решават персонални въпроси, и дебатите, и гласуванията трябва да бъдат закрити, и всичко това трябва да протича в една конфиденциална обстановка. Така, че се получи нещо много странно.\", изтъкна Близнашки. „Очевидно, президентът има някакви съображения, но не посмя да ги изложи публично и върна, което е, общо взето едно действие, което не може да се характеризира иначе, освен като безотговорно. Защото не изложи мотиви. Ако беше изложил мотиви, щеше да стане дискусия.На практика се стигна до същия резултат, 20 човека бяха „за\" първия път, 20 човека са „за\" и при втория път. т. е., той не ги разколеба по никакъв начин. Може би е имал нещо в предвид, но трябваше да го направи по един солиден, достолепен начин. Очевидно, има едно на ум, но това трябваше да бъде казано публично, ако беше готов да отстоява своята позиция.Решението е взето, решението се взема от ВСС, държавният глава трябва просто да му даде гласност, да подпише указа и да го изпрати за обнародване в Държавен вестник. От тази  гледна точка, всички тези внушения, които му се правят са изключително опасни, те са в разрез с Конституцията, с изричния текст на Конституцията. Задължително трябва да подпише, без да губи време, в рамките на няколко дни, до една седмица, максимум, това е разумният срок. Защото, в противен случай, той ще извърши едно тежко престъпление, едно от най-тежките в държавата, нарушението на Конституцията\", каза още проф. Георги Близнашки.", "date": "2019.11.16", "title": "Изборът на нов главен прокурор е потвърден"}
{"url": "http://www.cross.bg/voiivoda-petko-iiotova-1618148.html", "text": "/КРОСС/ Паметник на Капитан Петко войвода откри вицепрезидентът Илияна Йотова на едноименния гранично контролно-пропускателен пункт. Инициативата за поставянето на монумента е на Съюза на тракийските дружества в България със съдействието на Община Свиленград и е по повод 175 години от рождението на легендарния войвода. Паметникът е дело на скулптора Стою Тодоров.„Всеки, който минава през граничния пункт, ще отправя взор към внушителната фигура на Капитан Петко войвода и ще се пита - достоен ли съм за този герой. Верният отговор ще бъде и отговорът за бъдещето ни\", посочи в приветствието си вицепрезидентът.Илияна Йотова се обърна към множеството присъстващи на церемонията с думите на войводата: „На мен не ми трябва царство, още везирство. На мен ми стига царството, дето ме тачи народът, гладни сиромаси, вдовици с дребни дечица\". „Тези няколко думи най-точно казват всичко за един от най-големите герои в дългата и славна българска история. Малцина са онези, които могат днес да се подпишат под тези думи\", подчерта вицепрезидентът.Илияна Йотова припомни героичните подвизи на Капитан Петко войвода по дългия път на борбата за освобождение, с които той е заслужил уважението дори на поробителя.„1878 година донесе свободата, но раздели изстрадалия български народ. В очите на Капитан Петко войвода са вашите сълзи, уважаеми тракийци, на бежанците, оставили дом и близки, за да тръгнат назад по пътя към родината. В тези очи е и силният блян за обединението на българския народ. Днес всички ние повече от всякога имаме нужда от единение помежду ни\", посочи вицепрезидентът.„Изоставен и от своите, до края на живота си Капитан Петко войвода остана верен на родината. Любовта към отечеството, свободата, уважението, единението - в тези негови добродетели трябва да възпитаме децата си \", подчерта Илияна Йотова.Вицепрезидентът благодари на Съюза на тракийските дружества в България, които предават на поколенията спомена както за подвизите на героя на Тракия, така и за тежката съдба на тракийците. „Още няма справедливост за тракийците. Българската държава е в дълг към вас, всячески трябва да подкрепя дейността на Съюза на тракийските бежанци. Каузата ви е достойна за уважение от всички българи. В лицето на президентската институция имате верен съюзник\", увери Илияна Йотова присъстващите. ", "date": "2019.11.16", "title": "Вицепрезидентът Йотова откри паметник на Капитан Петко войвода на българо-гръцката граница"}
{"url": "http://www.cross.bg/dimov-mestnata-vlast-1618120.html", "text": "/КРОСС/'Има над 700 млн. лева за решаване на проблема с мръсния въздух в текущата оперативна програма на министерството.'' Това каза пред БНТ министърът на околната среда и водите Нено Димов. Според него тя е станала актуална, когато е била определена като приоритет на министерството през 2017-а година.Не излизайте с колите си в София\"Когато се задават въпроси към местната власт, трябва съответно местната власт да отговори на това, което направихме и което според мен беше много сериозен пробив за пръв път в екологично законодателство. В закона за числата ние променихме в момента стимулите и респективно санкциите към местната власт, не те да изпълняват програмите си. Досега беше санкционирано, ако не се изпълняват програмите, сега ние санкционираме, ако няма резултат, т.е. за първи път фокусът е насочен към постигане на резултат\", каза още той.\"Това, което може да се каже за изборите, които минаха тази година - понеже има евроизбори, местни избори, безспорно и на двата избора победителят е ГЕРБ\", каза още Димов.По думите му управляващата коалиция като цяло се е представила много добре. ''На местните избори ВМРО удвои общинските си съветници от 120 на 240, от около 30 кмета досега, над 60 в момента, така че това е за ГЕРБ много сериозната подкрепа, която се получи, т.е. запазва коалицията си, подкрепата, която има, така че това е първият извод'', каза Димов.\"Вторият извод се видя най-ясно в София - че старите комунисти направиха коалиция с новите комунисти. На практика тук под комунизъм аз имам предвид начин на мислене\", каза още Димов. ", "date": "2019.11.16", "title": "Нено Димов: Има над 700 млн. лева за решаване на проблема с мръсния въздух"}
{"url": "http://www.cross.bg/trump-yaponiya-yaponskoto-1618124.html", "text": "/КРОСС/ Президентът на САЩ Доналд Тръмп поиска от Токио 8 млрд. долара, за да задържи намиращите се в Япония 54 000 американските войски, съобщава \"Ройтерс\", позовавайки се на служители от японското министерство на отбраната.Това е близо четворно увеличение на годишните плащания, които в момента възлизат на около 2 милиарда долара. Настоящото споразумение изтича през март 2021 г.Искането е било отправено по време на визитата през юли на Джон Болтън - тогавашен съветник на Тръмп по националната сигурност, както и на Мат Потингър, който тогава беше директор на Азия в Съвета за национална сигурност.Говорител на японското външно министерство заяви, че все още не са се провеждали преговори между САЩ и Япония за ново споразумение.Вашингтон подлага много от своите съюзници на натиск по отношение на разходите им за отбрана. Тръмп настоя и Сеул да поеме повече от разходите за американското военно присъствие в Южна Корея, където то действа като възпиращ фактор за Северна Корея. ", "date": "2019.11.16", "title": "Тръмп иска $8 млрд. от Япония, за да не изтегля американските войски"}
{"url": "http://www.cross.bg/okeanite-dvizhenieto-extinction-1618121.html", "text": "Тази неделя недалеч от Тауър бридж в Лондон движението за борба с климатичните промени Extinction Rebellion шокира гражданите на британската столица със специална \"инсталация\" насред река Темза./КРОСС/ Рано сутринта представители на движението са спуснали малка къща във водите на реката, като пореден знак на протест срещу бездействието на правителството в лицето на променящия се климат.Целта е да се привлече повече внимание върху проблема с покачващите се нива на океаните, които биха имали пагубен ефект върху голяма част от крайбрежието на Великобритания.През септември тази година доклад на ООН съобщи, че нивата на океаните няма да спрат да растат и ситуацията за крайбрежните нации осезаемо ще се влоши още преди края на този век.В същото време през последните седмици на територията на Великобритания се изляха рекордни количества дъжд, които доведоха до евакуации и смъртни случаи.Премиерът Борис Джонсън обаче обяви, че наводненията в момента не могат да бъдат счетени за национално бедствие, което предизвика реакции на недоволство от страна на Extinction Rebellion. ", "date": "2019.11.16", "title": "Каква е тази къща насред Темза?"}
{"url": "http://www.cross.bg/strahoten-stoichkov-beshe-1618144.html", "text": "/КРОСС/ Британското издание \"Daily Mail\" посвети един от своите материали на Христо Стоичков. Легендарната осмица говори по темата с расизма, но беше върнат и назад във времето. Камата бе попитан за бившият капитан на националния отбор - Стилиян Петров, както и за покойния Йохан Кройф.Daily Mail припомня накратко случая, когато Петров през 2006 година, отказа да играе под ръководството на Христо Стоичков. Двамата обаче изчистиха различията.\"Той не само беше страхотен играч, но той е и страхотен човек\", заяви Стоичков за своя бивш играч.Стоичков игра за първи път в Шотландия миналата година, когато Стилиян го покани за участие в благотворителен мач за борба с рака.\"Ако Стилиян се обади - идвам. Хареса ми. Винаги обичам да играя пред голяма публика. Глазгоу е страхотен футболен град\", коментира още Камата.\"Той беше най-добрият. Най-добрият треньор. Най-добрият играч. Благодаря му за всичко, никога няма да го забравя\", сподели легендата на Барселона по адрес на покойния Йохан Кройф.Бившият селекционер на България отново се върна към темата за националния тим: \"Имахме много добри играчи в миналото. Сега националният е трудно място, но и футболът в България също е трудно място. Там има много добри футболисти. Някога играчите бяха прокарали пътека към големите първенства. Сега това го няма\", заключи кавалерът на Златната топка. ", "date": "2019.11.16", "title": "Стоичков за Стилиян Петров: Той не само беше страхотен играч, а е и страхотен човек"}
{"url": "http://www.cross.bg/sfera-suzdadat-dori-1618126.html", "text": "/КРОСС/ Ходещи и говорещи холограми и са главен елемент в научно-фантастичните филми, откакто принцеса Лея магически се появи в Междузвездни войни. Днес учени във Великобритания вярват, че могат да създадат дори по-реалистични, 3D модели - на пеперуди, на сфера, на емоджи - които да могат да се видят с невъоръжено око, да се чуят и дори да бъдат докоснати без използването на устройства за виртуална реалност, пише БГНЕС, позовавайки се на AFP. Екип от университета на Съсекс в Южна Англия пише в списание Nature, че технологията в момента може да създаде 3D обекти, но те не издържат дълго.Освен това се разчита на технология, която не позволява да се даде на клиента възможността да докосне холограмата и да проведе разговор с нея. За да се преодолеят проблемите, учените разработили прототип, наречен Многомодален акустичен дисплей (MATD), който може да предоставя холограми във видимата сфера. Прототипът използва процес, наречен акустофореза - звукови вълни, които движат и манипулират обекти. Те успели да създадат образ в кутия, съдържаща множество малки тонколони. \"Нашата система хваща в акустичен капан частици, след което ги осветява в червено, зелено и синьо, за да контролира цветовете им, докато бързо сканира дисплея\", казват от университета. Понеже образът е базиран на звукови вълни, ток позволява на човек да го чуе и усети.Източник: Актуално ", "date": "2019.11.16", "title": "Холограмите - бъдеще, което изглежда все по-близо  "}
{"url": "http://www.cross.bg/vreme-papadimitrakos-ipokratis-1618105.html", "text": "/КРОСС/ Вече започнаха и коледните пости, с които мнозина пречистват телата и душите си преди зимните празници. Какво да ядем, за да сме в добра кондиция?Диетологът Ипократис Пападимитракос живее в България вече 26 години. Родом е от Каламата, Гърция. Първоначално идва тук да следва за инженер, но постепенно животът му се променя. От 18 години е един от най-известните диетолози у нас.За коледните пости той препоръчва храните, които са сезонни и припомня, че тези пости са по-леки, защото се разрешава да се яде риба.Според диетолога кестените например, са сезонно растение с много хубави качества и много полезни вещества за тялото. Те са и много хранителни.Ипократис Пападимитракос предупредждава, че по време на постите е възможно много хора да напълнеят, защото наблягат на въглехидратите, а в големия град човек обикновено не се движи много.„Моят призив е, че по никакъв начин не трябва да се използва времето за пост като време за отслабване.  Хората смятат, че като махват млечните продукти и месото, намаляват доста калоричността на тяхното хранене и е нормално някой да отслабне, но в последствие напълнява. Всеки, който гладува, ще отслабне и след това изпитва йо-йо ефекта на диетите\", отбеляза диетологът пред bTV.Една от храните, които той препоръча, е карфиолът. По думите му в този зеленчук има витамин Ц, който е с много силно действие върху имунната система и определено може да ни направи много по-устойчиви в настинките и вирусите, които в момента се срещат.Колкото по-разнообразно е едно хранене, толкова по-вероятно е то да е пълноценно, категоричен е диетологът. В гъбите например има малко повече белтъчини, които биха ни липсвали по време на постите. Трябва също така да се използват бобовите храни, хляба и ядките.А туршиите и ферментирали храни бихме могли съвсем спокойно да смятаме, че са пробиотици и наистина биха могли да тонизират и да ободрят тялото през зимата.Много диетолози и лекари въобще съветват по една чашка аперитив вечерно време. „Алкохолът и напълняването нямат връзка. Колкото и да звучи странно, проблемът по-скоро не е с алкохола, а с мезето\", смята и Ипократис Пападимитракос.Дюлите, круши, ябълки - тези сезонни плодове препоръча диетологът и припомни, че печената дяла е прекрасен десерт. А една-две супени лъжички мед с орехи сутринта е перфектна закуска според него.Пълнее се от количеството, а не от един вид храна, каза още Пападимитракос. „Аз съм привърженик на това да се яде през три до четири-часов интервал от ставане до лягане\", отбеляза той.„За мен е оправдано постене е постенето по религиозни причини. Човек трябва да се лиши, да си кали вярата и волята, лишавайки се от неща, които обича. Така че може да не е месото, но може да е шоколадът, може да е алкохолът. Затова човек трябва да го пречупи през неговата призма кое е това, което би му допринесло да стане по-добър, по-волеви, да е по-съпричастен - това е предизвикателство лично, а не просто да постим\", посъветва диетологът Ипократис Пападимитракос. ", "date": "2019.11.16", "title": "Какво да ядем по време на Коледните пости?"}
{"url": "http://www.cross.bg/intzidentut-samolet-pistata-1618140.html", "text": "/КРОСС/ Два малки самолета се сблъскаха на международното летище в Сан Антонио, щата Тексас.Инцидентът е станал в петък следобед, няма данни за пострадали, съобщават местни медии.Единият самолет е трябвало да извърши аварийно приземяване заради изтичане на гориво, но при кацането не е улучил пистата.Той се приземил върху друг самолет, паркиран до пистата, твърдят летищните власти.Инцидентът е причинил забавяне при някои от излитащите и кацащи полети.  ", "date": "2019.11.16", "title": "Самолет се приземи върху друг на международно летище в Тексас"}
{"url": "http://www.cross.bg/zheni-trimata-ostaviha-1618142.html", "text": "/КРОСС/ Оставиха в ареста тримата обвинени за организиран трафик на жени в страната и чужбина.Припомняме, те бяха задържани заедно с още четирима души на 13 ноември във Враца при спецоперация на ГДБОП.Ден по-късно на тримата беше повдигнато обвинение.Събраните доказателства сочат, че от март 2012 г. групата е набирала жени и е предоставяла помещения, където да проституират. Някои от жените били откарвани и зад граница.Решението на Специализирания наказателен съд не е окончателно и може да се обжалва. ", "date": "2019.11.16", "title": "Оставиха в ареста тримата обвинени за трафик на жени във Враца"}
{"url": "http://www.cross.bg/byala-mosta-ficheto-1618143.html", "text": "/КРОСС/ Oбщина Бяла очаква до 3 месеца проектът за реставрация на моста на Кольо Фичето край Бяла да бъде одобрен за финансиране, съобщи БНТ.Максималната сума, която се отпуска по програмата \"Региони в растеж\", е 4,5 млн. евро.Мостът продължава да се руши, а основен ремонт не му е правен от 45 години.Самоукият майстор Фичето построява моста над Янтра преди 152 години с помощта на ковачи от Габрово и дърводелци от Трявна и Дряново. През 1897 г. голямо наводнение срутва част от моста. След 25 години на нейно място е направено бетонно съоръжение. С времето обаче оригиналният мост се руши, а красивите му каменни орнаменти дори не се забелязват.Средствата, които са необходими за реконструкцията на моста, не са по силите на община Бяла. Затова тя кандидатства за европейско финансиране.По думите на кмета на община Бяла Димитър Славов, след 10 месеца чакане, е съгласуван проекта с националния институт за недвижимо културно наследство.Освен реконструкция на целия мост проектът предвижда паметникът на Кольо Фичето да бъде преместен на висок хълм. Отделно се предвижда музей за живота на майстор Кольо Фичето. ", "date": "2019.11.16", "title": "Община Бяла очаква евросредства за реставрация на моста на Кольо Фичето"}
{"url": "http://www.cross.bg/posoka-sofiya-kylata-1618119.html", "text": "/КРОСС/ Определен е изпълнителят на 13,2 км от АМ \"Струма\" през Кресненското дефиле, това е ДЗЗД \"АПП ЛОТ 3.2.1\", съобщават от АПИ.Отсечката е участъкът от автомагистралата между Кресна и Крупник. Това е платното в посока Кулата - София, което ще преминава източно от Кресненското дефиле по ново трасе.В него ще бъдат построени 3 тунела - \"Симитли\" /211 м/, \"Ракитна\" /1 135 м/ и \"Стара Кресна\" /1 052 м/. Съоръженията ще бъдат със системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 надлеза и подлеза. Достъпът до трасето ще бъде осигурено чрез 3 пътни възела:Пътен възел \"Полето\" при 379-и км, който ще осигурява достъпа от посока Кулата до селата Брежани и Полето, както и включване в автомагистралата в посока София.Пътен възел \"Мечкул\" при 384-и км, който ще осигурява достъпа от посока Кулата до селата Мечкул и Брежани, както и включване в автомагистралата в посока София.Пътен възел \"Стара Кресна\" при км 387-и км, който ще осигурява достъпа от посока Кулата до селата Стара Кресна, Ощава, както и включване в автомагистралата в посока София.Срокът за изпълнение на обществената поръчка е 1556 дни и включва времето за проектиране и строителство.Проектът за изграждане на участъка от АМ \"Струма\" през Кресненското дефиле се планира да се съфинансира от Кохезионния фонд на Европейския съюз и националния бюджет чрез ОП \"Транспорт и транспортна инфраструктура\". ", "date": "2019.11.16", "title": "Определен е изпълнителят на 13,2 км от АМ \"Струма\" през Кресненското дефиле"}
{"url": "http://www.cross.bg/horata-miliarda-leva-1618107.html", "text": "/КРОСС/ Пенсионноосигурителните дружества са управлявали през годините средствата на хората за втора пенсия. 15 милиарда лева е управляваният актив. Между 1-2 милиарда лева са добавени към вноските на осигурителите. Това стана ясно от коментара пред Нова телевизия на Даниела Петкова, главен изпълнителен директор на ПОК \"Доверие\", по темата има ли проблем с втората пенсия.Различни са причините, по думите й, да няма средства по сметките на осигурителите - работодателят не е внесъл вноски, емиграция на осигурителНяма да има хора с по-ниски пенсии, ако не им се намаля държавната пенсия, според коментара на Петкова. Тя призова да не се търси вина в доверителните фондове. Според нея хората са принуждавани да си прехвърлят парите в НОИ, за да се запълни дефицита в там.Петкова каза, че бюджетът не е балансиран, като доказателство за това е дефицитът от 4 милиарда.Иван Нейков, бивш социален министър, обясни, че парите в НОИ не се управляват за разлика от средствата във фондовете. Милиони хора нямаше да имат тези пари, ако го нямаше пенсионния модел, 15 милиарда лева ги има във фондовете, изтъкна той.Нейков подчерта, че сме ерозирали пенсионния модел. В годините периодично нещо сме променяли. Сега, по думите му, се внушавало на хората, че частните фондове са лоши. Трябва да се научат хората да следят партидата във фонда си. Голяма част от хората не знаят в кой фонд им е пенсията, подчерта Иван Нейков.Хора, следете си парите, управлявайте си парите и никой не може да ви открадне тези 15 милиарда лева, съветва той.Припомняме, на 12 ноември, депутатите приеха Бюджета на Държавното обществено осигуряване (ДОО) на първо четене. ", "date": "2019.11.16", "title": "Частните пенсионни фондове спечелили близо 2 млрд. лв. за втора пенсия"}
{"url": "http://www.cross.bg/gechev-levitzata-zayavi-1618145.html", "text": "/КРОСС/ Алернативният бюджет, който ще представим за гласуване пред Националния съвет, е европейски. Той отговаря на добрите европейски практики.\"  Това заяви народният представител от ПГ на „БСП за България\" и член на Комисията по бюджет и финанси Румен Гечев пред Дарик радио. По думите му от 2010 година ГЕРБ не са променили данъчната политика и по същество те нямат политика, тъй като фискалната политика означава тя да бъде съобразена със структурата на икономиката.„Делът на данъчните политики в БВП в Европа е - във Финландия - 54% от БВП,  Дания - 51%, в България - 28%. Средно за ЕС - 35,7%. Искаме да се доближим до стандартите на Европа, да променим данъците за физическите лица с прогресивна скала, както е във всички ключови икономики в ЕС\", посочи Гечев. Той коментира, че от левицата предлагат необлагаем минимум за физическите лица:  до 3900 лева месечно данъкът се запазва 10%. До 5200 лева - 12,%. До 6500 - 15 %. Максималният данък- 25 процента - над 10 400 лева. „Това е политика на доходите, съобразена с ефекти върху покупателната способност на хората с най-ниските доходи. Данъкът се повишава единствено за хората с високи доходи\", уточни професорът.Относно думите на Горанов, че ако кметовете искат повече доходи, трябва да въведат подоходен данък, проф. Гечев заяви: „Вместо да промени данъчната политика на национално равнище, той прехвърля горещия картоф на кметовете\". По думите му от левицата предлагат 20 процента от данъка върху физически лица да остава в общината, както и 10% от приходите от ДДС. „Това са европейски практики - децентрализация на бюджета. В момента кметовете в България изцяло зависят от Министерството на финансите. Това е и единственият политически лост за въздействие върху общините. Искаме да следваме световната практика на постепенна децентрализация на бюджета\", коментира още проф. Гечев.По отношение на преразпределението на по-висок процент от БВП от държавата, народният представител заяви: „Предлагаме да се увеличи, защото процентът за ЕС е средно 45. Само по този начин можем да използваме бюджета, за да стимулираме българската икономика. ГЕРБ прави обратното на това, което прави ЕС. ЕС поддържа високи нива на бюджетните разходи като дял от БВП, в резултат на което имат развити икономики и имат възможност да осъществяват значими социални програми\".Проф. Гечев коментира и някои от предложенията на левицата за справяне с демографската криза - семейно подоходно облагане, на всяко дете от от първи до 12 клас да бъде осигурен по един учебник по всяка дисциплина безплатно, увеличение майчинството, като се съобрази с увеличението на минималната работна заплата и промяната на средната работната заплата, увеличение на помощите за майки-студентки за всяко дете, промяна на политиката на правителството, касаеща сферите на здравеопазване и образование.„Само България и Дания имат единен ДДС. Всички останали 26 членки на ЕС имат диференциран ДДС. Предлагаме намаляване от 20 на 9% на ДДС за лекарства и 5% ДДС за жизненоважни продукти за хората като месо, мляко, брашно. ДДС върху книгите също може да бъде обсъдено\", коментира още предложенията на левицата проф. Гечев. По думите му левицата има направен анализ за ефекта върху бюджетните приходи и разходи, според който бюджетният дефицит би бил символичен - 0,3% от БВП.По повод предложението на управляващите да не се плаща първия ден болничен, той заяви: „Държавата абдикира. Тя има достатъчно контролни органи, за да се справи с проблема с болничните по друг начин. Категорично против този подход сме. С подкрепата на профсъюзите и хората - надявам се, че ние няма да позволим тази промяна\".По повод предстоящия пленум на левицата, Гечев заяви: „Не влизам в партийни интриги, но резултатите от местните избори са осезаемо по-добри от тези през 2015 г. Очевидно е, че БСП върви нагоре. Изнасянето на вътрешнопартийни въпроси извън партията ни създава проблеми. Ако тези различия бяха преодолени, резултатът ни щеше да бъде още по-добър\".  ", "date": "2019.11.16", "title": "Румен Гечев: Очевидно е, че БСП върви нагоре"}
{"url": "http://www.cross.bg/dimov-neno-otoplenie-1618112.html", "text": "/КРОСС/ „Фокусът за справяне с мръсния въздух трябва да е насочен към транспорта и битовото отопление\". Това каза в интервю за предаването „Денят започва с Георги Любенов\" министърът на околната среда и водите Нено Димов. По думите му, основният замърсител е  битовото отопление, на второ място транспорта и едва на трето място, с малък процент, промишленото замърсяване.\"Ние успяхме да осигурим около 500 млн. лв. за българските общини, които да кандидатстват за електрифициране на градския транспорт. Един от проблемите потенциалните в Европа са азотните окиси. Автобусите, които са на газ, генерират азотни окиси\", подчерта министър Димов.Той подчерта, че направеното до тук е сериозен пробив в екологично законодателство, като са променени стимулите и санкциите към местната власт. \"Не те да изпълняват програмите, сега ние санкционираме, ако няма резултат. Т. е. за пръв път фокусът е насочен към постигане на резултат. Това нещо влезе в сила през 2019 г. и при всички положения ще бъде ясен стимул към местната власт\", каза още Нено Димов.", "date": "2019.11.16", "title": "Екология и политика"}
{"url": "http://www.cross.bg/prezidentut-podpishe-ykaza-1618118.html", "text": "/КРОСС/ „Няма проблем в член 129, ал. 2 от Конституцията. Ако кандидатът отново бъде предложен президентът няма право да откаже да подпише указа\". Това каза в интервю за предаването „Седмицата\" по Дарик радио представляващият ВСС Боян Магдалинчев.Той е на мнение, че държавният глава ще се съобрази с духа на Конституцията и ще подпише указа в един разумен срок. „След като има противоположни мнения и противопоставяне, е добре да се сезира Конституционния съд, за да се знае в бъдеще как да се постъпва, изтъкна Магдалинчев, но изказа мнение, че това трябва да се направи в по-спокойна обстановка.По думите му, съществува възможност, ако президентът не подпише указа, на 10 януари Гешев да бъде назначен за изпълняващ длъжността главен прокурор. Но според Магдалинчев, тогава президентът ще носи отговорност, че не е спазил Конституцията, ако Конституционният съд даде тълкуване, което посочва, че президентът е трябвало да подпише указа.", "date": "2019.11.16", "title": "Ролята на президента при избора на  нов главен прокурор"}
{"url": "http://www.cross.bg/teteven-vuzstanovka-teteventzi-1618146.html", "text": "/КРОСС/ За трета поредна година жители и гости на Тетевен си припомниха моменти от освобождението на града. Историческата възстановка се превърна в традиция за тетевенци и е част от честванията по повод 142 г. от Освобождението на Тетевен от Османско владичество.На пл. ,,Сава Младенов\" бяха пресъздадени бойните действия на отряда под командването на ескадронния командир Антонов и отряда с командир полковник Орлов, както и ключовото участие на тетевенецаБаньо Маринов - революционер и един от водачите на Кресненско-Разложкото въстание. След продължителни гърмежи и сражения, турците биват прогонени и напускат града. Краят на уникалната възстановка бе сложен с влизането в Тетевен на избягалите от Диарбекир смели тетевенци - х. Станю Врабевски и Петко Милев, заедно с руските войски, при тържественото биене на камбаните.Във възстановката, да пресъздадат непоклатимия български дух за свобода, участваха 108 души от Национално дружество ,,Традиция\" от Регионалните клубове от: Тетевен, София, Копривщица, Ловеч, Априлци, Троян, Етрополе, Нова Загора, Червен бряг, Лесидрен, Баня /Панагюрско/, Мирково, Русе, Габрово, Трявна, Сливница, Златица, както и самодейци от НЧ ,,Съгласие 1869 г.\" - гр. Тетевен.След края на историческата възстановка ,,Освобождението на Тетевен\", всички се насладиха на прекрасния концерт-спектакъл на ансамбъла на Национално училище по изкуствата \"Панайот Пипков\" - гр. Плевен.  ", "date": "2019.11.16", "title": "Историческата възстановка ,,Освобождението на Тетевен“ се превърна в традиция за тетевенци"}
{"url": "http://www.cross.bg/pensiya-praga-bolnichnite-1618098.html", "text": "/КРОСС/ По повод решението на управляващата коалиция да не се заплаща първият ден от болничните и да се увеличи минималната пенсия на 250 лв., считам, че тези мерки ощетяват гражданите, а бюджетът не спомага за преодоляване на бедността.Смятам, че решенията са следните: болничните да се поемат изцяло от държавата и да започне преизчисляване на пенсиите. Около 43% от пенсионерите живеят под прага на бедност. Поетапно, от настоящия бюджет и в следващите години, пенсиите трябва да се преизчислят, докато минималната пенсия достигне прага на бедност от 363 лв.Припомням, че пенсиите не са преизчислявани от 2009 г. - вече 10 години. Крайно време е да се предприеме преизчисляването им, тъй като към момента хора с една и съща квалификация, заемали една и съща позиция, с един и същ трудов стаж и еднакъв осигурителен принос за времето си, получават различни пенсии, само защото са се родили 10-15 години по-рано и са се пенсионирали съответно по-рано.Ръстът на пенсиите се определя по \"Златното швейцарско правило\" на база 50% ръст на средния осигурителен доход и 50% от инфлацията.От 01.07.2020 г. пенсиите ще се индексират с 6,7%. Дотогава, разбира се, инфлацията, която сега е около 3.8%, а за 2020 се предвижда 2,1%, ще е „изяла\" увеличението.България е най-бедната страна в ЕС и с най-ниски пенсии и заплати и с всяка година се отдалечаваме, а не догонваме средноевропейското ниво:Според предвижданията:- минималната пенсия от 219,43 лв. ще стане 250,00 лв., каквато договореност се постигна в рамките на управляващата коалиция;- при праг на бедност 363,00 лв. за 2020 г. 43% от пенсионерите ще получават пенсия под прага на бедност;- социалната пенсия за старост от 132,74 лв. ще стане 141,63 лв. или с 221,37 лв. по- малко от прага на бедност;- средната пенсия се очаква да бъде за 2020 г. 412,28 лв. или само 49,28 лв. по -висока от прага на бедност.Това налага управляващите и парламентарните партии да започнат преизчисляване още от бюджета за 2020 г. и в следващите. Предложеният Бюджет 2020 г. няма да намали бедността, като над 800 хиляди български пенсионери ще продължат да мизерстват с доходи под прага на бедност.По отношение на болничните, не приемам за справедливо хората да бъдат ощетявани, като не им се заплаща първият ден от болничните. Доводът на управляващите, че това било способ за борба с фалшивите болнични, е несъстоятелен. Фалшивите болнични следва да се ограничават чрез институционален контрол и ефективни мерки за борба с корупцията, а не като се намаляват доходите на работещите граждани.Припомням, че като антикризисна мярка работодателите бяха натоварени да плащат първите три дни от болничните, но след това временната мярка остана постоянна. Време е държавата да си поеме отговорностите и да заплаща всички дни на болничния на работниците и служителите, така че бизнесът да бъде разтоварен от това допълнително бреме.Въпрос на базисна справедливост е, щом гражданите имат задължението да се осигуряват, включително за временна неработоспособност, то и държавата е длъжна да спази своята част от задължението и да заплати болничния.Работниците не следва да бъдат санкционирани затова, че са болни, още повече че българските работници и служители са най-бедните в ЕС, а доплащанията в здравеопазването и цените на лекарствата, съотнесени към покупателната способност, са над средното за ЕС ниво.От проекта за бюджета за 2020 г. се вижда, че въпреки твърдението на управляващите, че бил „пица с шунка\", то шунката остава за приятелските кръгове, а за пенсионерите и работещите граждани са трохите. ", "date": "2019.11.16", "title": "Мая Манолова: Работниците не следва да бъдат санкционирани за това, че са болни"}
{"url": "http://www.cross.bg/nito-iskane-ostavki-1618122.html", "text": "/КРОСС/ Във връзка с медийни публикации, съдържащи доклад и подписка с искане за оставки на ръководството на БСП, членове на левицата сигнализираха в централата на партията, че нито са полагали подписа си под такъв текст, нито са дали устно съгласие името им да присъства сред изброените.Нещо повече - разбрали са за текста и присъствието им в списъка от имена от медиите.", "date": "2019.11.16", "title": "Социалисти се отричат от подписка с искане за оставки"}
{"url": "http://www.cross.bg/bili-putya-selo-1618123.html", "text": "/КРОСС/ Седем души пострадаха при катастрофа между микробус и кон край котленското село Градец, съобщава БНР.Инцидентът е станал около 20.30 часа снощи на пътя от \"Петолъчката\" към Котел на разклона за село Градец.Микробусът е ударил свободно движещ се на пътя кон и е паднал от мост.На мястото на пътния инцидент са били изпратени два пожарни автомобила с шестима пожарникари, както и полицейски и медицински екипи.Пострадалите са били откарани в МБАЛ-Сливен. ", "date": "2019.11.16", "title": "7 души в болница след катастрофа между бус и кон край Котел"}
{"url": "http://www.cross.bg/gradini-detski-detzata-1618101.html", "text": "/КРОСС/ 20% от българските деца не говорят български.Това стана ясно от коментара на заместник-министъра на образованието Деница Сачева пред Нова телевизия.По нейни думи 78% от децата на четири години са в детски градини, а при децата на 5 и 6 години обхватът е почти 90%.Според нея децата трябва да бъдат приобщавани колкото се може по-рано. В София осем детски градини са в строеж и още девет са по план.Държавата отделя 70 милиона лева за нови детски градини. По-голямата част от парите ще са за големите градове. Над 600 специалисти ще бъдат назначени в детските градини да помагат да учителите. Отделно ще бъдат назначени психолози и социални работници.Няма да има нарушаване на правата на съвестните данъкоплатци, увери Деница Сачева. За задължителните детски градини имало широк консенсус ", "date": "2019.11.16", "title": "20% от българчетата не говорят български"}
{"url": "http://www.cross.bg/edin-arbu-ppenacya-1618135.html", "text": "/КРОСС/Hoвият тoвapeн мoдeл нa Аіrbuѕ - ВеlugаХL, ĸoйтo e eдин oт нaй-гoлeмитe caмoлeти в cвeтa, пoлyчи вaжнo paзpeшeниe пo пътя ĸъм oфициaлнoтo мy пycĸaнe в eĸcплoaтaция. Eвpoпeйcĸaтa aгeнция пo aвиaциoннa бeзoпacнocт (ЕАЅА) e издaлa т.нap. Туре Сеrtіfісаtіоn зa мoдeлa.Щoм влeзe в yпoтpeбa лeтaтeлнaтa мaшинa щe бъдe изпoлзвaнa зa тpaнcпopтиpaнeтo нa гoтoви пo-гoлeми чacти oт caмoлeти oт paзлични чacти нa Eвpoпa дo ĸpaйнитe мoнтaжни линии във Фpaнция, Гepмaния и Иcпaния, пишe СNВС. Bъпpocният cepтифиĸaт oзвaчaвa, чe cпopeд peгyлaтopa мoдeлът e в пълнa изпpaвнocт зa лeтeнe.Meждyвpeмeннo oт Аіrbuѕ пocoчвaт, чe пeт нoви бpoя oт ВеlugаХL ca били пpoизвeдeни, ĸaтo paзxoдитe зa тяx ca изчиcлявaни нa нaд 1 милиapд дoлapa. Oт eвpoпeйcĸaтa ĸoмпaния дoпълвaт, чe cлeд пoлyчeнoтo \"дa\" мoдeлът мoжe дa влeзe в eĸcплoaтaция в нaчaлoтo нa 2020 гoдинa.ВеlugаХL e c шecт мeтpa пo-дълъг и c eдин мeтъp пo-шиpoĸ oт пpeдшecтвeниĸa cи ВеlugаЅТ. Cъщo тaĸa тoй мoжe дa пpeнacя c шecт тoнa пoвeчe oт нeгo.Πpeди вpeмe oт Аіrbuѕ пoтвъpдиxa, чe c нoвия тoвapeн caмoлeт щe мoгaт дa пpeнacят ĸpилaтa нa мoдeлa А350 ХWВ нa eдин път. C ВеlugаЅТ нa eдин пoлeт ĸoмпaниятa пpeнacя caмo eднo oт тяx. ", "date": "2019.11.16", "title": "BelugaXL получи важно \"да\" и ще започне да лети през 2020-а"}
{"url": "http://www.cross.bg/germaniya-morbili-hora-1618102.html", "text": "/КРОСС/ Истински скандално е, че тъкмо в Германия - тази високоразвита индустриална държава - през последните години периодично избухват регионални епидемии от морбили. А не би трябвало да е така, защото класическата ваксинация срещу морбили, паротит и рубеола функционира толкова добре, че опасността от морбили всъщност би трябвало да е ликвидирана напълно. А Германия би трябвало да е страна за пример в превенцията на болестта.Според последните данни на Световната здравна организация (СЗО), делът на имунизираните срещу тази болест обаче спада: от 97% през 2013 година на 92% в момента. А според експертите, за всеобща защита на населението може да се говорим при поне 95 процента имунизирани.Не от немарливостДве са причините за намаляващия дял на имунизираните: имиграцията на хора от страни с по-ниски здравни стандарти, както и разбиранията на много от младите германски родители. Повече от 10% от най-малките деца в Германия не са били имунизирани по начина, препоръчан от постоянната Комисия по имунизациите, а именно - два пъти през първите две години след раждането им. Защото само двойната ваксинация осигурява защита срещу заболяването за цял живот. Всяко дванайсето дете от родените през 2016 година в Германия няма нито една имунизация!И това обикновено не става от немарливост, а поради определени идеологически разбирания на родителите. Защото в една благоденстваща страна като Германия има и хора, които по твърде нерационален начин отричат достиженията на съвременната наука и по-специално на медицината. По екологични съображения редица хора демонизират ядрената енергия, бройлерите, генното инженерство в растениевъдството, топлинната обработка на прясното мляко и какво ли още не.Други са принципно против всякакви имунизации и лекарства на химическа основа. Тъкмо сред по-образованите слоеве от населението тези разбирания са най-силно разпространени. За мнозина е дори модерно да са против модерните достижения на науката.Звучи парадоксално, но е факт: тъкмо добре образованите и с висок социално-икономически статус майки са непропорционално високо представени сред противниците на ваксинациите. Техният стремеж към екологичното, естественото и първичното им пречи да видят това, че в развитите общества традиционната медицина с нейните технически достижения предпазва от болести, страдания, бедност и епидемии.Крайно време беше държавата да въведе редПотърпевши от тази идеология са децата. Когато родителите им отхвърлят имунизациите и се увличат по хомеопатията или по всевъзможни суеверни фокуси, те на практика ги лишават от възможно най-добрата медицинска защита. Но правото на децата на физическа и здравна неприкосновеност във всички случаи е по-важно от правото на родителите да определят житейския си стил.Затова законодателят в Германия взе най-правилното решение: имунизирането да стане задължително за всички деца, които ходят на ясли, градини и училища. Същото важи и за хората, живеещи в бежанските приюти. Тъкмо на подобни места, на които много хора живеят на твърде малка площ, болестта се разпространява особено бързо.Родителите, които въпреки това отказват да имунизират децата си, ще плащат глоба от 2500 евро. Тази сума на пръв поглед изглежда неправомерно висока. Но тъй като в Германия ходенето на училище е задължително, а родителите нямат право да изключват децата от учебния процес, е ясно, че санкцията трябва да е достатъчно сериозна, в противен случай би останала без ефект ", "date": "2019.11.16", "title": "Ваксината срещу морбили става задължителна в Германия"}
{"url": "http://www.cross.bg/riba-proizvoditeli-bulgarski-1618130.html", "text": "/КРОСС/ Изложението „Обичам българската риба\", организирано от Изпълнителната агенция по рибарство и аквакултури и Министерство на земеделието, храните и горите, ще завладее четири български града.Информационната кампания, под формата на пазари на производители на риба, ще се проведе в София, Бургас, Русе и Стара Загора.Във всички градове производители на риба, рибари и преработватели ще участват в изложението и ще могат да представят дейността си пред хората. Ще има демонстрационен щанд и кулинарна шоу-програма, в рамките на която гостите на мероприятието ще могат да опитат вкусни рибни деликатеси, приготвени от Сандра Алексиева - собственик и автор на най-популярния кулинарен сайт в България. Във всеки град след демонстрацията тя ще избира двама човека или два отбора, които ще се състезават в приготвянето на ястия от риба. И за да бъде удоволствието на посетителите пълно, в събитието ще участват и производители на български вина и бира.Събитието започва от Стара Загора на 16 ноември (събота), следва Русе на 23 ноември (събота), после София - 4 - 6 декември (сряда - петък) и Бургас - на 6 декември - празник на града и Никулден (петък). Източник БГНЕС ", "date": "2019.11.16", "title": "Българската риба завладява четири български града"}
{"url": "http://www.cross.bg/detstvoto-priz-detza-1618132.html", "text": "/КРОСС/ БДЖ получи почетен приз „Спасител на детството\" на официална церемония в хотел „Балкан\" в столицата. Събитието се организира за поредна година от Националната асоциация за приемна грижа (НАПГ).Отличията се дават традиционно на личности, организации и институции за приноса им към приемната грижа и приемното родителство.Почетният приз „Спасител на детството\" беше връчен на БДЖ в знак на признателност за оказаното съдействие от компанията.Представителят на БДЖ Христо Гръков изрази благодарност към асоциацията като заяви, че БДЖ традиционно организира и подкрепя подобни инициативи с намерението те да достигнат до повече деца и техните приемни родители. Също така той отбеляза, че няма по-голяма награда от това да виждаме детските усмивки и да се стремим именно към постигането им.През 2019 г. БДЖ съдейства и активно се включи в организацията на кампанията „Очаквана ваканция\", която се реализира, като се подпомогнаха деца от приемни семейства и техните родители чрез предоставянето на възможност да получат незабравима почивка в базите на БДЖ в цялата страна, както и да се придвижат безплатно до там.  ", "date": "2019.11.16", "title": " БДЖ получи почетен приз „Спасител на детството”"}
{"url": "http://www.cross.bg/ministur-pravitelstvo-otnovo-1618103.html", "text": "/КРОСС/ Новото полско правителство положи клетва в президентския дворец във Врашава, предадоха информационните агенции.Начело на кабинета отново е Матеуш Моравецки, който временно ще изпълнява и функциите на министър на спорта.Правителството има трима вицепремиери: Пьотр Глински - той е и министър на културата и националното наследство, Ярослав Говин - министър на науката и висшето образования и Яцек Сасин - министър на държавните активи.Някои ключови министри запазват постовете си в новия кабинет. Яцек Чапутович отново е министър на вътрешните работи, Мариуш Блащак е министър на отбраната, Мариуш Камински остава външен министър.Новост е създаването на министерство на държавните активи, както и на и министерство на фондовете и регионалната политики. Същевременно се ликвидира министерството на енергетиката.Очаква се Моравецки да произнесе реч в Сейма на 19 ноември. Тогава депутатите ще гласуват вот на доверие на неговото правителство. ", "date": "2019.11.16", "title": "Новото полско правителство положи клетва"}
{"url": "http://www.cross.bg/kantardzhiev-prof-dete-1618104.html", "text": "/КРОСС/„Тъй като в публичното пространство започнаха да се спрягат някакви коксаки вируси и други неща, бях принуден да направя изявление, че в Националната референтна лаборатория, беше получен от „Пирогов\" материал на това 3-годишно дете и се доказаха риновируси. Не твърдим, че това е причината за смъртта, възможен е сепсис, възможни са други неща\". Това обясни в предаването „Събуди се\" по Нова телевизия проф. Тодор Кантарджиев, директор на Центъра по заразни и паразитни болести.Каква е причината за смъртта на детето ще бъде изяснено от проверката.Проф. Кантарджиев коментира и грипните вируси.„Вчера най-накрая пристигна грипната ваксина. Аплодирам тази програма, защото това е първа стъпка на здравното министерство и НЗОК да направят някаква профилактика на грипните заболявания при възрастните\", заяви проф. Кантарджиев. Той поясни, че ваксината ще бъде разпределена в страната след понеделник, 18 ноември.Заради топлото време грип в страната още няма.Относно заразата от морбили, проф. Кантарджиев обясни, че 2 седмици не е имало разпространение на заболяването в страната, но на третата са се появили такива случаи.„Разпространението на морбили сред децата до 8-годишна възраст е проблем в Монтана. Има 1 случай на заразено бебе в София, което още не е било ваксинирано. В Пазарджик има единичен случай на дете, което е контактувало с човек, върнал се от Франция\", обясни проф. Кантарджиев. При три от децата от Монтана е написано, че са ваксинирани, но се оказало, че не са. ", "date": "2019.11.16", "title": "Починалото 3-годишно дете е било с риновирус"}
{"url": "http://www.cross.bg/godini-bulgariya-izgrazhdaneto-1618092.html", "text": "/КРОСС/ ТОПНОВИНИ потърси за коментар вицепремиера и министър на отбраната Красимир Каракачанов, който ни разказа как ще бъдат увековечени героите на 9-а пехотна Плевенска дивизия и боевете при Дойран с дължимото им.Идеята за паметник на героите от 9-а пехотна Плевенска дивизия на ген. Владимир Вазов е много стара, още от 1926 г. започва една подобна инициатива. През 1934 година се слага, така да се каже, основният камък, върху който ще бъде изграден паметникът. Поради трудността да се наберат средства след 9 септември 1944 г. тази идея е забравена, а събраните пари изчезват. След 10 ноември 1989 г. през 2000 г. отново Инициативен комитет започва да събира средства за изграждането на този паметник, но и тази идея заглъхва.През март месец 2018 г. беше направен инициативен комитет в Плевен, чиито патрон съм аз и започнахме събирането на средствата за изграждането на този паметник. За година и половина бяха събрани необходимите средства, затова голяма заслуга има Министерство на отбраната, което дари не само парични средства, а и материала от стари гилзи и скрап, който има за изграждането на паметника.Дарители има най-различни, хубавото е, че много обикновени граждани са дарили кой 20, 50, 100 лв. Аз бях призовал всички плевенски народни представители - 9 на брой, да дарят по една заплата, аз дадох такъв пример и дарих цяла министерска заплата.За съжаление, само двама от народните представители последваха моя пример, но това не е толкова важно. По-важно е, че парите се събраха, в даренията се включиха Съюзът на запасното войнство дариха 14 000 лв., ВМРО дари 10 000 лв., парламентарните  групи на „Обединени патриоти\" и ГЕРБ направиха същото.Този паметник е изключително важен, защото близо 100 години тази инициатива не може да се реализира, ние като народ трябва да уважаваме своите предци, които са давали живота си за България.В продължение на цели две години през Първата световна война от 1916 г. до 1918 г. 9-а пехотна Плевенска дивизия е разположена до Дойранското езеро в Македония и защитава тогавашните предели на България от пет-шест пъти по многоброен противник, състоящ се от английска и френска армия, сръбски и гръцки военни части и се представя достойно - не отстъпва, а побеждава.Известен е примерът, когато през 1935 година командирът на дивизията ген. Владимир Вазов, който по това време не е действащ военен, отива на посещение в Лондон и английският командващ на парада командва: „Свалете знамената. Мирно. Влиза победителят от Дойран. Такава чест на български военачалник, а големи български военачалници има десетки и стотици в нашата история, не е оказвана на никому.Ние като народ трябва да уважаваме своите национални герои, трябва да уважаваме хората, които са дали живота си за това ние да съществуваме като държава и да живеем в собствена такава.Бих казал, че над 50 години не е правен подобен голям паметник в България. Той е цяла композиция - това са пет фигури, фигурата на ген. Владимир Вазов е висока 3,50 м, а в подножието й във фриз от 2,30 м са разположени четирима войници - единият със знаме, другият с тръба, третият с известната стойка „На нож\", които характеризират различни моменти от славната история на 9-а пехотна Плевенска дивизия.Аз се радвам, че във времето, когато аз съм министър Министерство на отбраната освен че модернизира и закупува техника, намери възможност да отдели средства за изграждането на един подобен паметник, който ще остане за поколения напред. Бойната техника след 30-40 години ще бъде заменена с друга, но този паметник, подобен на много други, ще остане занапред, за да напомня на българските поколения, че ние сме народ със славна история, която заслужава уважение.Колко средства бяха необходими за изграждането му?Днес Инициативният комитет „Героите на Дойран\" ще отчете средствата, които са дадени. Средствата включително с материала, който беше отделен от Министерство на отбраната са отделени 170 000 лв. Сумата вероятно ще доближи около 250 000 лв., което ако направите сравнение с много други паметници - значително по-малки е многократно по-малка, сравнително ниска.И склуптурите и леярят работеха почти без печаба само, за да издадат паметника.Трябва да отбележа, че община Плевен също ни съдейства за изграждането на паметника.  И кметът, и областният управител, и общинският съвет на Плевен гласува 20 000 лв. от своя бюджет за подпомагането на изграждането му.По времето на комунизма подобни паметници от войните не се правеха. Даже някои паметници бяха премахвани, защото тогава - поне в началото на 60-70-те години Балканската и Първата световна война бяха наричани „Капиталистически\", „Империалистически\" и те не се тачеха.Виждате през последните 1-2 години как български политици, които наричат себе си десни са много по-активни да ни прокарват разни джендърски конвенции, отколкото да защитава българското, и историята, и паметта на България.Други пък говорят за разни леви и социални утопии. Политиците разделят нацията, а не я обединяват.Това, което може да ни обедни е именно историята ни (нашето минало и героите, които са загинали за България). На фронта, умирайки за България не са се делили на леви и на десни, и не са си играели игрички, каквито днес наблюдаваме в нашето общество.Точно заради това те са още един пример за нас не само като героизъм, но и като единство в името на България.Липсва ни това единство, за което говоря, а за успяване - успяваме, въпреки държавата и различните правителства, които управляваха България през  последните 30 години. Виждате, че има десетки патриотични сдружения - Съюзите на запасните войни, клубовете „Традиция\" в различните градове на България, различни младежки патриотични сдружения, фолклорни инициативи - народът успява. Това само показва, че абсолютно напразни са всички опити на новите идеолози през последните 20-30 години, които се опитват да ни налагат нови ценности, модели, нещо ново привнесено този път от Запад. Както и преди 45 години се опитваха да ни вкарват някакви съветски модели и други ценности. Българинът оцелява, защото здраво се е държал за своята история, култура и обичаи. Затова е оцелял 1400 години тук на Балканите.Въпреки опитите на външни и български фактори да го разделят, да му налагат чужди идеологии и идеи. Аз съм оптимист. Няма как така да унищожиш един народ, въпреки опитите, които се правят, включително от сега действащи политици.С паметници като този, с образователната система, а не да пълним учебниците с измишльотини, че нямало турско робство, а имало турско културно присъствие, което е цинизъм, неотговарящ на истината. Или да пълним главите на децата с джендърски идеологии, че до 8-9-годишна възраст нямали пол и били безполови същества и сами могли да изберат от кой пол ще бъдат, и с някакви т.нар. общоевропейски ценности.Образователната система, семейството и подобни инициативи, това са факторите, които ще крепят паметта и съзнанието на нацията в бъдещите векове.Доволен съм от факта, че през последните години виждам как интересът на младите към историята на България се пробужда - във всякакви направления, като история, като религиозни традиции и фолклор. Това е отговор именно на тези опити на разни външни фактори и техните вътрешни личности (обслужващ персонал на чужди интереси), нищо повече. Бих им казал на тези, които не са запознати с бойните действия и подвига на ген. Владимир Вазов и 9-а пехотна Плевенска дивизия, че в интернет има страшно много материал, който може да им бъде полезен. Има и документални филми за Дойранската епопея и за героизма на българския войник и офицер през Първата световна война.Мисля, че ако обърнат внимание на тази тема и в интернет, не само в литературата, която е издадена, ще им бъде полезно и ще допринесе затова още повече да се убедят, че патриотизмът е необходим и да бъдат горди, че са българи. ", "date": "2019.11.16", "title": " Патриотизмът е необходим, за да сме горди българи"}
{"url": "http://www.cross.bg/sofiya-zamursyavaneto-obshtina-1618111.html", "text": "/КРОСС/ Опасност от повишени нива на фини прахови частици в София, предава БНТ.От столична община призовават хората да не излизат с личния си автомобил, а да използват градския транспорт.Започват и проверки за контрол на промишлените и битови източници на замърсяване, както и на строителни обекти. По данни на Еър София от вчера късно вечерта, замърсяването на места в столицата е достигнало над 300 микрограма на кубичен метър, което мина 6 пъти допустимата норма.Заради замърсяването на въздуха Софийския градски съд осъди Столичната община да мие улиците поне веднъж месечно. ", "date": "2019.11.16", "title": "Не излизайте с колите си в София"}
{"url": "http://www.cross.bg/vigenin-politika-kristian-1618110.html", "text": "/КРОСС/ „БСП формира и представя една различна философия за управление на държавата, от която България има нужда\". Това каза зам.-председателят на парламента Кристиан Вигенин пред БНТ. Той коментира, че Бюджет 2020 показва, че  министър Горанов на практика се е превърнал в счетоводител и то не добър счетоводител. Вигенин  бе категоричен, че управляващите нямат никаква идея за решаването на сериозните проблеми на държавата, защото правенето на политика през бюджета трябва да бъде обвързано с проблемите на държавата и тяхното решаване чрез него.„Ние ще подкрепим увеличаването на заплатите на учителите, но ако образованието наистина е приоритет за ГЕРБ, е нужна друга политика. Остава порочната система - парите следват ученика, заплатите не са обвързани с резултатите. Ние искаме да се наблегне върху качеството на образованието, което изисква един учебник по предмет за един клас и безплатни учебници от 1-ви до 12-ти клас\", обясни Кристиан Вигенин. Той каза още, че  мерките за демографската политика в бюджета са  близо до нулата, въпреки че се говори за нея вече няколко години. „Този тип политика, както я разбират министър Горанов и ГЕРБ, води до това, че всяка година населението на България намалява с 40 000 души\", добави Кристиан Вигенин.  Той обясни, че  по всички статистики се показва, че Северозападът продължава да изостава и в алтернативния бюджет, който левицата ще обсъжда в неделя е предвиден специален фонд за Северозапада. „Няма по-ясно изразена алтернатива в държавата от БСП, въпросът е как ще успеем да я развием\", заяви социалистът.„Когато говорим за социалните  теми виждаме, че за едни стандартът дърпа, за други обаче нещата се променят твърде бавно и ние сме страната с най-дълбоки социални различия между най-богати и най-бедни и ножицата продължава да се разтваря\", коментира Вигенин. Той добави, че  генерирането на огромни излишъци в годините назад показва неправилни сметки от страна на управляващите.  Във връзка с отминалите избори Кристиан Вигенин коментира, че е много  трудно да се прави национален анализ на местните избори, без да се влезе в ситуацията на всяка община. Той добави, че  е факт, че ГЕРБ  е запазила влиянието си в местната власт, макар и с известно отстъпление. „Факт е също, че БСП отвоюва ново пространство в местната власт и показа способност да се мобилизира\", уточни той.  Вигенин коментира, че условията, в които се провеждат местните избори се влошават и обща отговорност е да бъдат създадени такива условия, че хората да могат да правят истински, прозрачен, честен и свободен избор.„Корнелия Нинова се опитва да представи БСП като реална алтернатива на управлението, което изисква активна парламентарна дейност, ясни алтернативи по всяка една политика и лица, които са изразителите на тази политика. Председателят на партията има право на виждане, кои да бъдат лицата, които представят тази политика\", каза още Кристиан Вигенин.  ", "date": "2019.11.16", "title": "Кристиан Вигенин: БСП представя различна философия за управление, от която България има нужда"}
{"url": "http://www.cross.bg/gradini-gradina-detska-1618113.html", "text": "/КРОСС/ „Предвиждат се инвестиции от 70 милиона лева годишно в следващите три години, за да се преодолее недостигът на места в детските градини\". Това каза в интервю за предаването „Събуди се\" по Нова телевизия зам.-министърът на образованието и науката Деница Сачева.Думите й са по повод предложението на коалиционния съвет на ГЕРБ и „Обединени патриоти\" за задължителна детска градина за 4-годишните деца.  По думите й, законовото предложение все още не е подготвено, затова и дебатите не са стартирали. Ы\"Ние в момента се фокусираме върху цялостна инвестиция в качеството на предучилищното образование, така че не говорим само за 4-годишните или за местата в детските градини, а говорим за всичко заедно. Нашата цел е да увеличим обхвата на децата, които са на 3 и 4 години в детски градини. В момента 78 процента от децата на 4-годишна възраст ходят на детска градина, а при 5 и 6-годишните обхватът е почти 95 процента, каза още Деница Сачева и съобщи, че до края на тази година трябва да бъдат построени 5 нови детски градини, започва строителството на още 8, а още 9 са планирани.", "date": "2019.11.16", "title": "Задължителна детска градина за 4-годишните"}
{"url": "http://www.cross.bg/venetziya-voda-novo-1618093.html", "text": "/КРОСС/ Във Венеция очакват ново влошаване на времето, което ще стане вероятно още тази вечер. Нови дъждове и силни ветрове може да утежнят допълнително и без това критичната ситуация там.Очаква се ново покачване на водата във Венеция70% от сушата вече е под вода, градът обяви извънредно положение, а кошмарът продължава, съобщават местните медии. Материалните щети са огромни.Заради очакваното ново влошаване на времето са затворени училищата в близо 30 града. Площад ''Сан Марко'' във Венеция също.Нивото на вода достига до 1.54 м.Според италианския премиер Джузепе Конте наводнението е ''удар по сърцето на страната''.Експерти казват, че Венеция преживява най-тежката си седмица от 1872 година насам.  Никога след това не е имало покачване на нивото на водата над 150 сантиметра. ", "date": "2019.11.16", "title": "70% от сушата във Венеция вече е под вода, очакват още дъждове"}
{"url": "http://www.cross.bg/vreme-stydenoto-neobichaiino-1618094.html", "text": "/КРОСС/ Министерството на външните работи публикува препоръки към българските граждани във връзка с необичайно студеното време на територията на Съединените щати.Заради рязкото нахлуване на арктически атмосферен фронт в източната част на страната, от българската мисия във Вашингтон предупреждават за възможни прекъсвания в електрозахранването или нарушения в транспортните планове на различните видове превозвачи, които могат да засегнат щатите: Мериленд, Вирджиния, Федерален окръг Колумбия, Западна Вирджиния, Северна и Южна Каролина, Джорджия, Луизиана и Алабама.140 000 домакинства без ток във Франция заради снеговалежиПрепоръчва се сънародниците ни там да следят внимателно за промени в метеорологичната обстановка и разписанията на самолети, влакове и автобуси.Очаква се необичайно студеното време да се задържи на територията на САЩ още няколко дни. ", "date": "2019.11.16", "title": "Външно министерство с препоръки заради необичайно студеното време в САЩ"}
{"url": "http://www.cross.bg/kamen-petur-ravnostoiini-1618095.html", "text": "/КРОСС/ Днес в град Перник ще се проведе бойната галавечер ISFA Final Conflict. Събитието ще предложи 14 зрелищни битки. Организаторите старателно са подбрани изключително атрактивни и равностойни противници в една от най-пълните с двубои галавечери правени наскоро - с почти 30 боеца, съобщи mma.bg.Зрителите в зала \"Борис Гюдеров\" ще гледат и два шампионски двубоя.Главната битка ще е за титлата в полутежката категория, която е притежение на опитния боен атлет Камен Георгиев. Той ще я защитава срещу младия лъв Петър Петров.Петър е млад боец, известен с тежки удари и брутален стил на игра. В професионалната си кариера успява да надделее срещу бойци от различни краища на Европа и има много победи с нокаут или събмишън още в първия рунд.Той е устремен да докаже уменията си срещу винаги опасния Камен в съботната вечер. \"Чувствам се много добре. В добра форма съм, нямам травми, няма от какво да се притеснявам. Стратегията е на ниво, изготвили сме плана,\" сподели Петров за MMA.BGПетър имаше много време за подготовка - почти три месеца, които той е използвал пълноценно. \"Първоначално тръгнахме леко и в последния месец се правеха доста тежки тренировки до изтощение. Сега последната седмица разпускаме и възстановявахме за преди мача.\"За двубой срещу боец като Камен Георгиев определено трябва сериозна подготовка и сериозна стратегия, защото Петър има нелеката задача да се изправи не само срещу шампиона на ISFA, но и шампион в редица бойни спортове като самбо, санда, комбат рестлинг и др.\"Камен си е от старата школа. Опитен е и изобщо не е за подценяване. Ще стане добра и атрактивна среща. Пожелавам му да е жив и здрав и да е без контузии и нека по-добрия победи. Моето предимство е възрастта и това, че съм упорит. Една от най-голямата ми мотивация е, че искам да му взема титлата. Ще дам всичко от себе си, за да взема шампионския пояс\".Галавечерта ще съдържа 14 двубоя с много равностойни срещи.\"Организаторът Емил Казаков е направил доста добри попълнения. Познавам доста от момчетата, които ще се бият. Ще стане много добра галавечер. Бойците са много равностойни, а двамата с Камен ще направим наистина атрактивна среща.\" ", "date": "2019.11.16", "title": "Петър Петров: Мотивиран съм да взема титлата на Камен Георгиев"}
{"url": "http://www.cross.bg/sunishta-sunishtata-chyvstvate-1618096.html", "text": "/КРОСС/ Човечеството се опитва да разреши мистерията на сънищата, откакто те съществуват. Днес има дори специална дисциплина в изучаването на сънища, наречена онейрология. Тези, които предпочитат езотеричната страна на нещата пред науката, обичат да тълкуват сънищата си според различни книги за сънища/съновниции вярват, че могат да предскажат бъдещето. Но психолозите смятат, че сънищата отразяват настоящото ни състояние и нашето подсъзнание се опитва да ни каже нещо важно чрез тях.Има сънища, които са общи за всички нас. Всеки от нас вижда тези видове сънища от време на време. Тези са причинени от древните ни инстинкти, заложен код, опитана нашите предци и личен опит. Психолог и експерт в областта на сънищата, Патриша Гарфийлд, ги нарича „универсални сънища\" и казва: „Като сърдечна яхния, която е богата на местна продукция, универсалните сънища се различават при различните народи, но всички те са подхранващи варианти на едно и също здравословно състояние. Те са стари колкото човечеството и толкова широко разпространени, колкото и нашето Земно кълбо\".В зряла възраст падаме по-често, отколкото летим. Според психолога Иън Уолъс сънят на падане символизира страха от загуба на контрол. Вече не можете да контролирате нещо в живота си, защото в живота ви се случватдрастични промени, за които не смятате, че сте готови. Помислете в коя сфера на живота (работа, взаимоотношения, финанси, здраве и т.н.) се чувствате най-потиснати или уязвими, както и за начините да го коригирате.Някои учени обясняват сънищата на падане с проста физиология. Тъй като тялото потъва в сън, нервната система започва да се успокоява, кръвното ви налягане и сърдечната честота намаляват, а вашият мозък (особено ако е бил претоварен през деня) може да възприеме тази физиологична промяна като опасност или наближаваща смърт и следователно те кара да се събудиш внезапно.Нашето подсъзнание тълкува зъбите като оръжие, индикатор за сила и способност да „отхапе\" частица от света. „Може би, напоследък се чувствате невъоръжени и безпомощни в реалния свят\", така обяснява Пени Пърс.Друг експерт, изучаващ сънища от много години на име Патриша Гарфийлд, свързва сънищата с изпадане на зъби със скрит гняв. Като правило, когато потискаме гнева, стискаме челюстите си и зъбите ни могат да започнат да скърцат. Този сън може да е сигнал, че е крайно време да се отървете от негативните чувства.Много често може да имаме сънища, в които някой близък до нас е ранен, болен или умира. Тези сънища причиняват притеснение, но от гледна точка на психологията всичко това не е толкова лошо. Това са просто нашите страхове от бъдещето и неизбежните промени, които се случват с близките до нас. Ако видите собствената си смърт, това означава, че някаква част от вас умира и остава в миналото, за да даде пространство на нещо ново.„Противоположни\" сънища за раждане и възстановяване обикновено се появяват, когато се случва нещо ново в живота на човек (като нова работа или проект) и символизират ново преживяване.Противоположната версия на този сън е летене, което означава да се освободиш от някакъв твърд товар и да получиш желаната свобода.Предстои да вземете изпит и изведнъж осъзнавате, че не помните нищо или не можете да кажете дума, когато стоите пред голямата тълпа. Тези сънища, може да се изживеят не само от ученици и деца в училище, но и от хора, завършили отдавна. Най-вероятно сте изпитвали някакъв стрес малко преди да заспите или сте били изключително притеснени от нещо в работата. В този случай е по-добре да си направите кратка почивка и да се отпуснете.В съня си се появявате на обществено място, носейки неподходящи дрехи или изобщо не носете нищо. В тази ситуация е важно да обърнете внимание на чувствата, които сте срещнали в съня си. Тези сънища обикновено са последвани от чувство на срам и смущение. Психологът Иън Уолъс отбелязва: „Това означава, че се чувствате уязвими при новата си работа или в новата си връзка и се страхувате, че другите ще научат за вашите слабости и недостатъци\". Въпреки това, ако не чувствате срам в съня си, а се чувствате горди със себе си, сънят има обратното значение. Може би чувствате липсата на признание и възхищение и бихте искали другите да видят вашите таланти, както и вашата личност.Ако в близко бъдеще ще се сблъскате с важно житейско събитие и сънувате, че вие ​​или вашият приятел сте изглеждали неподходящо облечени в него, това означава, че имате някакви съмнения относно събитието. Например, булка може да види своя младоженец в костюм на клоун преди сватбата им. И все пак не отдавайте голямо значение, защото всичко това е просто сън и може да се отпуснете и да се насладите двойно на момента. Все пак в реалния свят на брбрака, няма да има клоун. Или?Такива сънища имат няколко различни значения. Експерт в областта на сънищата на име Лаури Льовенберг казва: „Хората, които са склонни да избягват конфликтите, които се страхуват да причинят проблеми, ще имат постоянния сън, че са преследвани.\"Обърнете внимание на нещото, което ви преследва - то символизира неприятно чувство или ситуация, за която се опитвате да не мислите в реалния живот. Това може да бъде дълг или пристрастяване. Преследван ли сте от човек, когото познавате? Помислете какво или с кого свързвате този човек.Има и теория, която казва, че сънищата за бягство са просто ехото на примитивни инстинкти, които са в нашите гени благодарение на нашите предци. Всичко, защото непрекъснато бягали от хищници.Източник Топнновини ", "date": "2019.11.16", "title": "Какво виждаме в сънищата си и не трябва да игнорираме"}
{"url": "http://www.cross.bg/venetzyela-samolet-prostranstvo-1618115.html", "text": "/КРОСС/ Американски военен самолет CN-235 е навлязъл във въздушното пространство на Венецуела. Това съобщава \"Спутник\" по информация на Стратегическия оперативен отдел на въоръжените сили на Венецуела.\"Съединените щати продължават да нарушават правилата за въздушна сигурност, след като техен самолет CN-235 навлезе във въздушното пространство Майкетия, без да спази установения протокол. Нашата система за въздушна отбрана остава нащрек за всеки опит за нарушаване на суверенитета на страната\", съобщиха в Туитър от държавните служби във Венецуела.Самолетът е бил прихванат в 16.47 часа местно време вчера. Той не е представил летателен план, а венецуелските служби за въздушен трафик не са успели да се свържат с екипажа.Припомняме, това е поредният подобен инцидент. ", "date": "2019.11.16", "title": "Венецуела гневна - военен самолет на САЩ нахлу във въздушното й пространство"}
{"url": "http://www.cross.bg/hora-tolerantnostta-svetovniya-1618097.html", "text": "/КРОСС/ На днешната дата отбелязваме Световния ден на толерантността.През 1996 година Общото събрание на ООН призовава страните-членки  да почитат датата като ден на разбирателството между народите. На 16 ноември е приета Декларация за принципите на толерантността - уважение, приемане и разбиране на многообразието от култури в нашия свят, на различните форми на самоизява и проява на личната индивидуалност.В повечето случаи се има предвид толерантност към хора от друга култура, етнос и религия. Но също така и толерантност между мъже и жени, между млади и по-възрастни, между богати и бедни, към хора с различна сексуална ориентация, а също и към хора, страдащи от различни болести. Някои от основните принципи на толерантността са разбиране, уважение, отговорност, тактичност, свобода и т.н.Толерантността е добродетел, която помага за достигането на разбирателство и замяната на войната с мира. Тя помага на обществата да преодолеят предразсъдъците и негативните стереотипи. Средство е за борба с омразата и разделението между \"ние\" и \"те\". Всеки човек притежава изконно право да бъде уважаван и ценен, независимо от особеностите, които го отличават от другите хора. Многообразието в света трябва да се приема като богатство, не като проблем. Толерантността е условие за демокрация и устойчиво развитие. ", "date": "2019.11.16", "title": "Отбелязваме Световния ден на толерантността"}
{"url": "http://www.cross.bg/velichkov-konstantin-vreme-1618083.html", "text": "/КРОСС/ 16 ноември 1907 година.На този ден умира Константин Величков. Историята ще го запомни като човекът, осъден на смърт от турците след Априлското въстание, който бива спасен от европейската комисия. След това продължава да помага на освободителното дело, превеждайки на руснаците по време на Освободителната война. Политическата и литературна дейност, която развива след Освобождението пък завършват образа му на изтъкнат деец.Роден през 1855 година в Татар Пазарджик (днешен Пазарджик), Константин Величков произхожда от занаятчийско семейство. Баща му Величко Петков-Кюркчията е бил един от видните градски първенци и това му позволява да осигури добро образование на сина си, който след като завършва местното класно училище, учи във френския лицей \"Галатасарай\" в Цариград. След завършването си Величков се завръща в родния град, където започва да преподава български и френски. Младият Константин не остава безучастен и към революционните настроения в цяла България. Става член на местния революционен комитет и участва в подготовката на Априлското въстание, по време на което бива заловен от турците и осъден на смърт. Спасен е единствено благодарение на намесата на европейската комисия, разследваща насилието при потушаване на въстанието.Залавянето му от турците не го отказва от намерението му да помогне на поробеното си отечество. По време на Руско-турската война той работи като преводач на руснаците. След войната се завръща в родния град, където става председател на Окръжния административен съд, а през следващите години успява и активно да се намеси в политическия живот на Източна Румелия, ставайки народен представител в Областното събрание. Междувременно решава да поднови образованието си и заминава за Париж, където започва да учи право, но не успява да се дипломира. Завръщайки се в България става член на  Българското книжовно дружество (днес БАН) и участва в Съединението.След 1885 година Константин Величков влиза във втория кабинет на Константин Стоилов и става министър на обществените сгради, пътищата и съобщенията. По време на третия мандат на Стоиловото управление, Величков отново заема важни длъжности - министър на търговията и земеделието, както и на народното просвещение.Освен с политическата си кариера, Константин Величков остава следа в българската история и с културната дейност, която развива.Пише драми, повести, разкази, статии и стихове. Заедно с Иван Вазов изработват двутомната \"Българска христоматия\".  По негова инициатива се открива и Държавното рисувално училище в София.Творчеството на Константин Величков е създавано в редките затишия между отговорни политически ангажименти, които е поемал, поради което то не е обемисто. Много от книгите му са отпечатани след смъртта на автора.Владеещ френски, италиански и руски език, Величков развива плодотворна преводаческа дейност, публикувайки на български език произведения на Шекспир, Молиер, Данте, Хайне, Пушкин, Лермонтово, Некрасов. Едва 17-годишен започва с преводите и споделя, че през цялото време, докато ги е правел, е бил воден единствено от желанието да разшири кръгозора на българския читател. Поезията му е възрожденски ентусиазирана и в същото време целяща да издигне културното равнище на сънародниците си.Константин Величков през целия си съзнателен живот е воден единствено и само от желанието си да помогне на България, което се доказва най-добре от действията му. Умира на 16 ноември 1907 година във френския град Гренобъл. През 1909 година тленните му останки са пренесени в София, където е и погребан.Псевдоними: Джовани Белтрафио, Един българин от Южна България, А. Коса, П. Минев, А. И., А. М., В. П., К. В., С., С. К.Източник Топновини ", "date": "2019.11.16", "title": "Поглед назад: Константин Величков - човекът, осъден на смърт от турците след Априлското въстание"}
{"url": "http://www.cross.bg/zabrani-mestnite-tyristite-1618084.html", "text": "/КРОСС/ Туризмът вече не е това, което беше. За мнозина може и да звучи парадоксално, но все по-често наблюдаваме промяна в отношението към тълпите туристи не от кого да е, а от самите местни жители в най-популярните дестинации.За тях, от една страна, туризмът осигурява поминък, но от друга - той често е свързан със замърсяване, щети за околната среда и местните културни и исторически паметници, а тълпите от пияни чужденци нерядко вдигат шум в късните часове на нощта, оставят планини от боклуци след себе си и дори се случва да повредят частна собственост.Затова и не е изненада, че местните власти в много страни започнаха да въвеждат различни забрани за туристите, някои от които на пръв поглед може и да изглеждат доста странни, дори забавни. От уебсайт за съвети за пътувания са подбрали някои от най-любопитните забрани, които могат да ви засегнат, ако планирате екскурзия зад граница, съобщи bTV.Жираф падна върху джип с туристи и предизвика голяма катастрофа в АфрикаИталияМестните власти в Рим забраниха сядането на прочутите Испански стълби, влизането във фонтани, както и катеренето по паметници и исторически обекти. И ако ограничаването на такъв тип поведение е разбираемо, следващата забрана определено изненадва. В град Еболи не са позволени целувките в кола. Явно местните власти са загрижени, че продължителните ласки могат да причинят закъснения за пътуващите.Във Венеция от 2008 г. е в сила забрана за хранене на гълъбите и туристите биват глобявани със суми от 50 до 500 евро при нарушение. Друга странна забрана там е екскурзиантите да не сядат на места, които не са предназначени за тази цел, като туристическият център на площад „Сан Марко\", стъпалата на моста Риалто и др. Сред останалите забрани са къмпингуването в града, поставянето на катинари на мостове и паметници и др. Вече не е позволено и влизането на круизни кораби в центъра на града.Испански курорт забранява на дебелите туристи да яздят магаретаИспанияВ Испания е забранено шофирането с джапанки или с каквито и да било отворени обувки, както и с обувки с висок ток. Шофирането с боси крака също не е позволено.В каталунската столица Барселона пък е забранено човек да се разхожда по плажно облекло в града.Хавана празнува своята 500-годишнинаФранцияЕдна от най-странните забрани за страната на любовта е целуването на гари и перони. Навсякъде има предупредителни табели за това. Този закон всъщност е на над 100 години и има за цел да предотврати забавяне на влаковете.Друга странна забрана е да не се поставя камък върху камък на плажа. Според местните власти строенето на каменни кули, на фона на които туристите обичат да се снимат, уврежда околната среда. Поради тази причина се наказва с глоба от 1500 евро.Шофьорите във Франция пък не бива да забравят за правилото да носят дрегери за алкохол в превозното си средство, които да бъдат използвани при евентуална полицейска проверка.Банско в готовност за зимния сезонВеликобританияАко сте в Англия, не си помисляйте да се пререждате на опашка, защото това не само ще направи лошо впечатление, а и е равнозначно на нарушаване на закона. Не е прието и да каните в дома си хора, които не познавате.Киото забрани селфитата с гейшиЕстонияЕдна от най-странните забрани е тази в естонската столица Талин, където е забранено да се играе шахмат по време на секс. Изглежда в миналото е имало такива хрумвания. Така че, ако сте любители на логическата игра, по-добре се въздържайте от интимности с риск да си развалите удоволствието от играта, защото можете да си навлечете неприятности със закона. ", "date": "2019.11.16", "title": "Най-странните забрани за туристите по света"}
{"url": "http://www.cross.bg/yanita-suvetnik-kamenova-1618128.html", "text": "/КРОСС/ Неизвестен е стрелял по автобус, собственост на общинския съветник от ГЕРБ във Видин Янита Каменова. Това стана ясно от публикация в социалните мрежи.Инцидентът е станал тази нощ, като вероятно основната версия е заплаха.Преди два дни гумите на автомобила на Иво Вергилов, отново общински съветник от ГЕРБ-Видин, бяха нарязани.От партията съобщават, че Янита Каменова е известна с твърдата си позиция спрямо местни дерибеи, а Иво не се поддава на оказвания му натиск.Какво целят с поведението си извършителите не е ясно. Вероятно искат да ни върнат в онези мародерски времена, когато мафията беше в разцвета си? Лични заплахи и нападки ли се крият зад подобни действия?Според Конституцията на Република България всеки е невинен до доказване на противното. Наказателното преследване за подобен тип деяние е в пълното си право, тъй като застрашава сигурността на двама граждани и техните семейства.А мутренските времена от 90-те години не ни липсват.  ", "date": "2019.11.16", "title": "Неизвестни отправят заплахи срещу общински съветници от Видин"}
{"url": "http://www.cross.bg/gara-italiya-zhena-1618134.html", "text": "/КРОСС/ Българка бутна друга жена на релсите на римската железопътна гара Трастевере в Рим, Италия, съобщава агенция БГНЕС. Инцидентът се е случил вчера сутринта. Според местни медии пострадалата е 40-годишна жена от Перу. А жената, която е извършила деянието, е българка на 47 г.Потърпевшата е претърпяла операция за отстраняване на далака и един от бъбреците. Двете жени не са се познавали, посочва полицията. Българката е отведена в полицейски участък, а впоследствие - изпратена в психиатрична клиника, тъй като имала сериозни психически проблеми. Това не е първото престъпление, извършено от сънародничката ни в Италия. Преди около месец тя е нападнала с нож американски турист в автобус в Рим.", "date": "2019.11.16", "title": "Жена бе бутната от българка върху релсите на италианска гара "}
{"url": "http://www.cross.bg/sotzialni-zaplata-rysinova-1618129.html", "text": "/КРОСС/ Социалното министерство предлага студентите по социални дейности да получават средна заплата за бранша, ако работят в социални услуги след завършването на университет. Това съобщи пред БНР заместник-министър Зорница Русинова.По нейни думи в момента заплащането е около минималната заплата.Предвижда се програмата да се субсидира с 10 милиона лева европейски пари за година и половина.Тя обясни, че целта на субсидираната заетост е младите хора дd имат стимул да започнат работа в такъв тип услуга. \"Да покриваме възнаграждение на база на средна брутна работна заплата по икономическа дейност. За момента средната работна заплата варира около 1200 лв. по икономическа дейност\", посочи Русинова.Тя изтъкна, че всяка година се търсят близо 500 студенти за социални специалности. ", "date": "2019.11.16", "title": "Стимулират с евросубсидии студенти, които заработят в социални услуги"}
{"url": "http://www.cross.bg/bolnichni-sistema-poveche-1618099.html", "text": "/КРОСС/ Осигуряваш се, плащаш, боледуваш пак плащаш! Така накратко може да се обобщи предложението на управляващите първият ден от болничния да остане за сметка на работника. Държавата поиска от 01 януари 2020 г. осигурителната система да плаща обезщетения за отпуск по болест от четвъртия ден. До сега работодателите плащаха 100% от полагаемото се възнаграждение за първия ден, но не повече от 15 пъти в годината, а осигурителният институт поема сметката от втория ден на заболяването, като покрива 80% от дохода, върху който са правени осигуровки.Според вносителите на предложението (въпреки, че от управляващата коалиция не признават кой е авторът) целта на предложената промяна е да се въведе контрол върху издаването на все повече и повече болнични. В тази връзка от най-младата българска партия МИР поискаха управляващата коалиция ГЕРБ-ВМРО-НФСБ незабавно да оттегли това унизително, според тях,  предложение и да спре да мисли първо за фиска и чак след това за хората и бизнеса.Безспорно фалшиви болнични има, но по данни на самия НОИ те са не повече от 20% от всички проверени болнични, които са обжалвани и отменени в съда. Тоест 80% от болничните са напълно редовни и са наистина на заболели хора.„Трябва ли заради 20% фалшиви болнични държавата да накаже всички болни българи!?\", питат от ПП МИР в своя позиция по темата и категорично се противопоставят осигурителния институт да прехвърля тежестта върху работодателя и работника.„Няма основание, след като работникът плаща коректно своите вноски, някой да му прехвърля тежести по упражняването на неговите права, които осигурителната система би трябвало да му гарантира\" коментира д-р Ирена Парунева, член на Националния изпълнителен съвет на ПП МИР.Според нея, ако целта е превенция срещу фалшивите болнични, контролът може да се затегне чрез електронизация на дейността. „За да се преборим с фактора фалшив болничен от ПП МИР предлагаме да се премине към вариант изграждане на електронна система, в която болничните се регистрират от лекарите и се наблюдават в реално време от всички контролни институции - НОИ, НЗОК, а защо не и от НАП, а работодателят се информира автоматично\" предложи Парунева като подчерта, че такава контролирана система силно ще демотивира лекаря да лъже държавата и няма да издаде фалшив болничен.Увеличаването на размера на санкциите, както и подвеждането под отговорност за издаването на документи с невярно съдържание определено ще допринесе за дисциплинирането на всички участници категорични са още от МИР. ", "date": "2019.11.16", "title": "ПП МИР настояват управляващите незабавно да оттеглят унизителното предложение за болничните"}
{"url": "http://www.cross.bg/pametnik-pametnika-plevenska-1618089.html", "text": "/КРОСС/ Министър Каракачанов открива исторически паметник, посветен на Дойранската епопея.За първи път след 9-и септември 1944-та година в България е построен мемориал в чест на подвига на българските войни.Военният паметник почита паметта на 9-та пехотна Плевенска дивизия. Мемориалът е първият от такъв мащаб, издиган през последните 75 години и посветен на една от най-големите победи на Българската армия през Първата световна война - битката при Дойран. Историческото събитие ще се стои в Плевен.Мемориалът представлява архитектурно художествена композиция от пет скулптури  - на ген. Владимир Вазов и четирима от неговите войници. Министърът на отбраната Красимир Каракачанов е патрон на инициативата за изграждането на паметника.Министерството на отбраната активно участва в осигуряването на финансови и материални средства за изработване на скулптурните композиции. С лични дарения се включиха и народни представители, общественици, политически партии и граждани, в това число и министърът на отбраната Красимир Каракачанов.На тържествената церемония ще присъстват и представители на ръководството на Щаба на отбраната, командири на видовете въоръжени сили, представители на местната власт, депутати, дарители, членове на инициативния комитет за издигане на паметника.Тържествата в Плевен ще започнат в 10,45 ч. на площад „Възраждане\" с изпълнения на военни духови оркестри и  демонстрация на строеви хватки с оръжие.  В 11,30 ч. участниците  ще се отправят към площад „Свободата\", където в 12 ч. ще се състои официалният ритуал по откриване на паметника на 9-та пехотна Плевенска дивизия.През годините са правени няколко опита да бъде изграден паметник за увековечаване на подвига на българския войник в битката при Дойран. През 1936 г. в гр. Плевен е учреден Инициативен комитет за изграждане на паметник на героите от 9-та пехотна Плевенска дивизия. Изготвен е проект, започва усилено събиране на средства. Военновременната обстановка в страната, както и последвалите драматични събития около и след 9 септември 1944 г. осуетяват намеренията на плевенската общественост. Събраните средства за паметника изчезват безследно.През 2000 г. е взето решение за издигане на паметник, но липсата на достатъчно финансови средства принуждава организаторите да се задоволят само с поставянето на паметна плоча в района на паметника на 4-и пехотен Плевенски полк.На 16 март 2018 г. под патронажа на министър Каракачанов бе създаден Инициативен комитет „Героите на Дойран\" за изграждането на паметник, във връзка със 100-годишнината от битката при Дойран и края на Първата световна война. Проектът бе утвърден от Областната комисия „Военни паметници\", съгласно Закона за военните паметници. Макет на проекта мина и на обществено обсъждане в гр. Плевен, като получи пълно одобрение.***Първата световна война (1914 - 1918) е кулминацията на усилията на българския народ за освобождение на останалите под чужда власт български земи и обединението на разпокъсаната ни Родина. От 1915 г. до 1918 г. Българската армия се сражава на два фронта срещу войските на световни империи като британската, френската, руската и повечето балкански страни. Извоювани бяха славни победи, не бе загубена нито една битка и не бе пленено нито едно българско бойно знаме. Едно от най-героичните сражения през Първата световна война, увенчано с категоричността на успеха и изписано със златни букви в световната военна история, е Дойранската епопея. 9-та пехотна Плевенска дивизия, добре подготвена и изкусно ръководена от ген. Владимир Вазов, през 1918 г., извоюва блестяща победа, запазвайки честта на Родината в края на войната.Подвизите на българските офицери и войници по фронтовете са безпримерни, но над 100 хиляди от тях никога не се завърнаха по родните места, а гробовете им са безкръстни, останали извън пределите на Отечеството. В памет на падналите герои българският народ веднага след войната започва да изгражда военни паметници и мемориали в градове и села, за да достигнат те над 3000 в наши дни.  ", "date": "2019.11.16", "title": "Откриват паметника на 9-а пехотна Плевенска дивизия"}
{"url": "http://www.cross.bg/blizo-dokato-leiikurs-1618131.html", "text": "/КРОСС/ Крилото на Ел Ей Лейкърс ЛеБрон Джеймс заяви, че не е близо до прекратяване на кариерата и сравни себе си куотърбека на Ню Ингланд Пейтриътс Том Брейди, който продължава да играе на 42-годишна възраст.Запитан от журналисти относно това дали възнамерява скоро да се откаже, 34-годишният баскетболист заяви уверено: „Не съм близо до края на своята кариера. Така че отговорът е „не\", не се чувствам близо до отказване. Двамата с Том Брейди сме от една и съща порода. Ще продължим да играем, докато не може ходим. Докато продължа да се чувствам страхотно и докато мога да играя все още на високо ниво...ще продължа да играя баскетбол, докато тялото и психиката ми позволяват. Тогава може би ще настъпи този момент - нямам идея кога ще се случи, но все още съм далеч от мисълта да се отказвам\", сподели той преди двубоя на Ел Ей Лейкърс срещу Сакраменто Кингс.След като пропусна мачове заради контузия в разочароващия си първи сезон с екипа на „езерняците\", изглеждаше, че тежкият график на лигата вероятно вече е взел жертва и в лицето на трикратния шампион на НБА, който достигна финалите в осем последователни сезона. Но Джеймс доминира от началото на новата кампания, извеждайки Лейкърс до силен старт и първо място на Запад. 34-годишният играч, който се присъедини към НБА като първи избор от Кливланд Кавалиърс през 2003, коментира пред журналисти евентуално отказване след новината за завръщането в лигата на 10-кратния участник в „Мача на звездите\" Кармело Антъни.35-годишният баскетболист, който също бе в Драфта през 2003, не е играл от година насам, и мнозина си помислиха, че е настъпил краят на кариерата му. Но сега се очаква той да се присъедини към Портланд Трейл Блейзърс с договор за една година. Антъни няма да дебютира за новия си отбор поне до вторник в Ню Орлиънс, което означава, че той ще пропусне възможността да се изправи срещу бившия си тим Хюстън Рокетс в понеделник, предаде ESPN. Източник БГНЕС ", "date": "2019.11.16", "title": "ЛеБрон не възнамерява да се отказва скоро"}
{"url": "http://www.cross.bg/sofiya-tangenta-severnata-1618100.html", "text": "/КРОСС/ Катастрофа блокира Северната скоростна тангента на София.Временно е ограничено движението при 14-ия км в посока Варна, информират от АПИ.Хора, попаднали в задръстването, разказват, че придвижването става изключително трудно и призовават столичани да не минават оттам, съобщава bTV.Обходният маршрут е през Околовръстния път на София.  ", "date": "2019.11.16", "title": "Огромно задръстване на Северната тангента на София заради катастрофа"}
{"url": "http://www.cross.bg/royala-karl-bulgariya-1618090.html", "text": "/КРОСС/„Концерт на 8 рояла\" ще зарадва почитателите на класическата музика от 19 ч. Концертът е едно от закриващите събития в програмата на „Пловдив 2019″, което ще обедини четирите града, кандидатствали за културна столица на Европа - София, Пловдив, Варна и Велико Търново.8 РОЯЛА, 16 ПИАНИСТИ, 4 КОНЦЕРТА8 рояла, 16 пианисти, 32 ръце ще изнесат 4 концерта в България. Пианистите са от осем различни държави: Германия, Италия, Русия, Канада, Корея, Япония, Словакия, България и Филипините!Идеологът и създател на „Концерт на 8 рояла\" е българинът проф.Томислав Байнов, който има впечатляваща кариера на германската и световна музикални сцени. С реверанс към почитателите на класиката, диригентът и музикантите са подготвили вълнуващо емоционално пътуване с композициите на Карл Орф, Джоакино Росини, Карл Черни, Рихард Вагнер, Дариу̀с Мийо̀, Джордж Гершуин и други.  ", "date": "2019.11.16", "title": "Концерт на 8 рояла"}
{"url": "http://www.cross.bg/slychaii-morbili-prof-1618106.html", "text": "/КРОСС/„Вчера най-накрая пристигна грипната ваксина\". Това съобщи в интервю за предаването „Събуди се\" по Нова телевизия директорът на Центъра по заразни и паразитни болести проф. Тодор Кантарджиев. „Аплодирам тази програма, защото това е първа стъпка на Здравното министерство и НЗОК да направят някаква профилактика на грипните заболявания при възрастните\", допълни той.По думите му, противогрипната ваксина ще бъде разпределен ав страната след 18 ноември. Проф. Канатарджиев коментира и темата, относно заразата с морбили. „Разпространението на морбили сред децата до 8-годишна възраст е проблем в Монтана. Има един случай на заразено бебе в София, което още не е било ваксинирано. В Пазарджик има единичен случай на дете, което е контактувало с човек, върнал се от Франция\", каза още проф. Тодор Картарджиев.", "date": "2019.11.16", "title": "В сезона на вирусите"}
{"url": "http://www.cross.bg/aleksandur-speshnost-vychich-1618108.html", "text": "/КРОСС/Сръбският президент Александър Вучич е приет по спешност във Военно-медицинската академия /ВМА/ в Белград.Той е настанен късно снощи поради \"сърдечно-съдови проблеми\", съобщиха от секретариата на президентството, предаде БГНЕС.  ", "date": "2019.11.16", "title": "Александър Вучич е приет по спешност в болница"}
{"url": "http://www.cross.bg/internet-pazaryvane-priznato-1618116.html", "text": "/КРОСС/ Германски психотерапевти настояват пристрастяването към пазаруването в интернет да бъде признато за психично разстройство, защото има особени симптоми, съобщи БТА.Обсесивното пазаруване е познато на специалистите от десетилетия. То придобива нови мащаби в ерата на интернет и вече засяга всеки 20-и човек.Хората, които са пристрастени към пазаруването в интернет, в крайна сметка натрупват покупки, могат да задлъжнеят, карат се с близките, губят самоконтрол, крият се.Това се отразява на психиката им, стават по-неспокойни, могат да се депресират, обясниха учените от Хановерското медицинско училище. Затова обсесивното пазаруване в интернет трябва да бъде признато официално за заболяване.Учените обобщават наблюденията си от 122-ма пациенти, потърсили помощ за пристрастяване към пазаруване в интернет. ", "date": "2019.11.16", "title": "Пазаруването онлайн е психично разстройство?"}
{"url": "http://www.cross.bg/gradysa-temperatyri-oblachnost-1618091.html", "text": "/КРОСС/ През следващото денонощие в повечето низини, равнини и котловини ще има ниска облачност или мъгла. Разкъсвания на облачността и подобрения на видимостта ще има в следобедните часове. Над планинските райони през нощта ще преобладава ясно, през деня - слънчево време, с увеличаваща се от запад висока облачност. Ще духа слаб южен, в Дунавската равнина североизточен вятър. Минималните температури ще бъдат 2-3 градуса на места из високите полета на Западна България, до 13-14 градуса по морския бряг. Максималните температури ще бъдат 13-18 градуса, по-ниски в районите с целодневна мъгла.Над Черноморието ще преобладава слънчево време, в сутрешните часове и вечерта ще има ниска облачност или мъгла. Вятърът ще бъде слаб от изток-югоизток, който до вечерта ще се ориентира от изток. Максимални температури на въздуха ще бъдат 17-19 градуса. Температурата на морската вода ще бъде 17-18 градуса. Вълнението на морето ще бъде 1-2 бала.Над планините ще преобладава слънчево време с разкъсана висока облачност. В подножията до обяд ще бъде мъгливо. Ще духа слаб южен вятър. Максималната температура на 1200 м ще бъде около 13 градуса, на 2000 м - около 8 градуса .В неделя ще е без валежи. Над равнинната част от страната ще бъде облачно и мъгливо, като подобрение на видимостта и разкъсване на ниската облачност ще настъпва след обяд. Предимно слънчево ще бъде времето в планините и планинските райони, където и температурите ще се повишат. В по-голямата част от страната преобладаващите минимални температури ще бъдат между 5 и 10 градуса, а максималните - между 15 и 20 градуса, по-ниски - около 12 градуса, ще остават в районите с по-трайна мъгла.В началото на следващата седмица ще се усили вятърът от юг-югозапад. Ще се задържи по-топло от обичайното за сезона. Облачността над страната ще е значителна и на места в западните и южните райони ще превали дъжд. ", "date": "2019.11.16", "title": " Очаква ни облачна събота и температури до 18 градуса"}
{"url": "http://www.cross.bg/dobrite-zakoni-hora-1618077.html", "text": "/КРОСС/ Добрите хора не се нуждаят от закони, за да се държат правилно, а лошите винаги ще намерят как да ги заобиколят. Платон", "date": "2019.11.16", "title": "Добрите хора не се нуждаят от закони..."}
{"url": "http://www.cross.bg/mateii-leviii-apostol-1618078.html", "text": "/КРОСС/ Св. апостол и евангелист Матей бил родом от Капернаум, наричали го още Левий. Той бил митар - събирач на данъци. На брега на Тивериадското езеро край Капернаум, дето се събирали данъците, Христос се спрял, призовал го да върви след Него и той Го последвал (Мат. 9:9).След Възкресението осем-девет години той написал пръв Евангелие. Проповядвал в Мизия, Малта и Етиопия, дето за вярата в огън бил изгорен. Станали чудеса: пламъкът не го докоснал. Като издъхвал, мъчителите изповядвали силата Божия и станали християни.† Траянополский епископ Иларион, Пространен православен месецослов, изд. Тавор.Църквата знае ап. Матей като брат на св. апостол Яков - един от Дванадесетте апостоли, защото и двамата са назовани с фамилното име Алфеев: ап.ев. Матей като Левий Алфеев в Ев. Марк 2:14, а ап. Яков Младши като Левий Алфеев в Ев. Марк 2:14. Оттук допущението, че двамата апостоли са братя, но според съвременната библеистика то не е основателно. ", "date": "2019.11.16", "title": "Св. апостол и евангелист Матей"}
{"url": "http://www.cross.bg/chasa-provede-ploshtad-1618085.html", "text": "/КРОСС/ Свиленград.От 11.00 часа на гранично контролно-пропускателен пункт „Капитан Петко войвода\" вицепрезидентът Илияна Йотова ще открие паметник на легендарния защитник на Тракия. Инициативата за поставянето на монумента е на Съюза на тракийските дружества в България, със съдействието на Община Свиленград.***София.От 09.00 часа ще се проведе Ден на отворените врати в Американския университет.***София.От 09.30 часа в Бадминтон зала „Европа\", ще се проведе 14- тото състезание по бадминтон за ученици за купа \"София\", „Златното перце\".***София.От 19:30 часа в ДНК-пространство за съвременен танц и пърформанс ще се състои премиерния спектакъл на Анна Данкова - „Ада Лавлейс\".***Благоевград.ДТ „Никола Вапцаров\" - Благоевград се включва в „Нощта на музеите\" с три постановки.***БургасОт 8.00 до 12.00 часа ще бъде затворена ул. „Конт Андрованти\" при кръстовището с ул. „Цар Петър\".***Варна.От 16.00 часа в зала „Конгресна\" на Двореца на културата и спорта ще се проведе тържествена церемония по дипломиране на абсолвентите от Факултета по обществено здравеопазване и Медицински колеж към Медицински университет „Проф. д-р Параскев Стоянов\".***Велико Търново.От 10.00 часа в парк „Дружба\" ще се проведе безплатна тренировка - инициатива на TurnovoRuns.***Велико Търново.От 11.00 часа в МДТ „Константин Кисимов\" започва „Патиланци\" - благотворителен спектакъл в подкрепа на недоносените деца.***Видин.От 11.00 часа заместник-кметът на Община Видин Борислава Борисова ще бъде гост на празника за 100-годишния юбилей на Севда Младенова в село Въртоп. Кметът на Община Видин д-р Цветан Ценков ще посети в 13.00 часа село Гомотарци, където ще се проведе празникът \"Виното и хорото\", а в 17.00 часа ще бъде гост на Етнохоротека в село Кутово. И двете събития се организират за първи път.***Горна Оряховица.От 11.00 часа в НЧ „Напредък-1869\" Драматичен театър гр. Търговище представя пиеса за деца „Ние врабчетата\" по Йордан Радичков. С участието на Цветан Колев, Атанас Махнев, Маргарита Маркова, Сияна Янева и Йордан Любомиров.***Елена.От 10.30 часа на площад „Христо Ботев\" заместник-министърът на земеделието, храните и горите доц. д-р Янко Иванов ще участва в Празник на еленския бут.***Кърджали.Oт 11.00 чaса в Кукления театър ще бъде представен безплатно спектакълът на режисьора Леонард Капон „Бременските музиканти\".***Плевен.От 10.45 часа на площад „Възраждане\" с изпълнения на военни духови оркестри и демонстрация на строеви хватки с оръжие, ще започнат тържествата за откриването на паметника на Девета пехотна Плевенска дивизия. В 12.00 часа на площад „Свободата\" ще се състои официалният ритуал по откриване на паметника на Девета пехотна Плевенска дивизия.***Пловдив.От 10.00 часа на Гребната база в града ще се проведе пешеходен маратон под надслов „Променяме диабета!\". В 10.00 часа ще започне и велопоход от площад „Съединение\" до Гребния канал. От 14.00 до 16.00 часа деца с диабет ще покорят стената за катерене в мол „Плаза\". Лекции за диабета ще се проведат от 14.00 до 18.00 часа в х-л „Санкт Петербург\".***Свиленград.От 11.00 часа на граничния контролно-пропускателен пункт „Капитан Петко войвода\" вицепрезидентът Илияна Йотова ще открие паметник на легендарния защитник на Тракия капитан Петко войвода.***Симитли.От 10.00 часа в читалище „Св. Климент Охридски\" с постановката „Приказка за най-малките\" ще бъде открита „Нощта на театрите\". В 15.00 часа следва „Играем Шекспир\". От 16.00 часа ще има откриване на изложба на Мария Иванова. В 17.00 часа театралната школа към читалище „Св. Климент Охридски\" ще изиграе двубой. В 18.30 часа програмата ще завърши с постановката „Поличба\".***Стара Загора.От 11.00 часа в парк „Артилерийски\" ще се проведе Изложението „Обичам българската риба\", организирано от Изпълнителната агенция по рибарство и аквакултури (ИАРА) и Министерство на земеделието, храните и горите.***Стара Загора.От 18.00 часа на сцената на Старозагорската опера ще се състои премиера на операта на Джакомо Майербер „Африканката\".***Струмяни.В 11.30 часа в село Махалата ще бъде открит войнишки паметник. ", "date": "2019.11.16", "title": " Предстоящи събития в страната за 16 ноември"}
{"url": "http://www.cross.bg/noemvri-bulgariya-stil-1618079.html", "text": "/КРОСС/ През Първата световна война на тази дата български военни части навлизат в град Призрен (дн. в Косово). През ноември 1915 година австрийската и българската армия превземат в бърза последователност градовете Митровица, Прищина и Призрен, а българската войскова част, влязла в тогавашния сръбски град Призрен, е Трета дивизия.През 1996 г. от космодрума Байконур е изстреляна междупланетна станция \"Марс 96\", в която БАН участва с 3 апаратури. Станцията \"Марс 96\" не успява да постигне целта си.2006 г.Президентът на Република България присъжда орден „Св. св. Кирил и Методий\" първа степен на:1. Проф. д-р Георги Бакалов - „ за големите му заслуги към Република България в областта на образованието и науката\"2. Проф. дфн Боряна Христова - „за големите ѝ заслуги към Република България в областта на образованието и науката\"2005 г.Правителството на Естония ратифицира Договора за присъединяването на Република България и Румъния към Европейския съюз с пълно мнозинство.2002 г.Българският президент Георги Първанов и македонският Борис Трайковски се срещат в Банско \"на четири очи\". Трайковски изразява задоволството си, че България ще стане член на НАТО.1988 г.В. \"Стършел\" престава да бъде издание на ЦК на БКП, но на 30 декември същата година неговият главен редактор Христо Пелитев получава заповед за уволнение именно от ЦК. През 1989 г. ЦК на БКП назначава на този пост Орлин Орлинов и отново обявява вестника за свое издание.1971 г.В София се провежда Първи конгрес на Съюза на научните работници.Съюзът на учените в България (СУБ) е творческо обществено-професионално сдружение. Основан е през 1944 г. в София от група учени. До 1990 г. е под името Съюз на научните работници. Негов първи председател е Асен Хаджиолов. Издава бюлетин \"Научен живот\" (1958-1990 г.), сп. \"Наука\" (1990 г.) и сп. \"Сиенца мондо\" (на есперанто). Член на Световните федерация на научните работници (от 1948 г.).1970 г.В периода 16 - 20 ноември в София се провежда Втора национална конференция на българските писатели. На последното й заседание възниква проблемът с т.нар. случай \"Солженицин\", свързан с реакцията на писателите към предложената за гласуване протестна телеграма до Нобеловия комитет в Стокхолм, присъдил наградата за литература на Ал. Солженицин. Против телеграмата гласува Благой Димитров, а Марко Ганчев, Валери Петров, Христо Ганев и Гочо Гочев гласуват с \"въздържал се\".1945 г.Опозиционните лидери Никола Петков, Коста Лулчев и Петко Стоянов отправят писмо до министър-председателя Кимон Георгиев с искане за ново отлагане на изборите.Кимон Георгиев е политически и държавен деец. Роден е на 11 август 1882 г. в Пазарджик. Завършва Военното училище в София и участва във войните 1912-1918 г. като офицер. Един от основателите на Военния съюз, Кимон Георгиев е избран за член на централното му ръководство. Участва в ръководството и на създадения през 1922 г. Народен сговор. Той е сред главните организатори на държавния преврат на 9 юни 1923 г. Включва се в изграждането на Демократическия сговор. Министър на железниците, пощите и телефоните от 1926 г. до 1928 г. във второто сговористко правителство на А. Ляпчев. Налага се като лидер в Политическия кръг \"Звено\", активно участва в подготовката и провеждането на държавния преврат на 19 май 1934 г. Министър-председател е от 19 май 1934 до 22 януари 1935 г. Във вътрешната си политика прокарва идеята за надпартийна власт и управление на елита. За целта е отменена Търновската конституция и е разпуснато Народното събрание. Във външната си политика се стреми към сближаване с Югославия и Франция, възстановява дипломатическите отношения със СССР. Влиза в конфликт с царя. След януари 1935 г. преминава в опозиция. Постепенно заема демократични позиции и търси сътрудничество с БЗНС \"Ал. Стамболийски\", а по-късно и с РП. Привърженик е на сътрудничеството със СССР. Обявява се срещу съюза на България с хитлеристкия блок в началото на Втората световна война 1939-1945 г. През 1942 г. заедно с ръководения от него Политически кръг \"Звено\" приемат предложението на БРП за образуване на Отечествен фронт. Избран е в Националния комитет на ОФ. От 9 септември 1944 до ноември 1946 г. е министър-председател на първото отечественофронтовско правителство. След това заема редица важни държавни постове: министър на външните работи (до декември 1947 г.), министър на електрификацията и мелиорациите (до март 1959 г.), председател на Комитета по строителство и архитектура, заместник -председател на МС, заместник- председател на Националния съвет на ОФ и пр.В САЩ пристигат 88 германски учени, автори на всички най-важни секретни разработки в нацистка Германия.Официално е обявено откриването на новите тежки метали америций и кюрий.Учредена е световната организация за култура и образование ЮНЕСКО.1935 г.България започва да прилага стопанските и финансови санкции, приети от Обществото на народите срещу Италия поради конфликта й с Етиопия (до 14 юли 1936 г.).1927 г.В София е основан Всебългарски съюз \"Отец Пайсий\" с председател софийския митрополит Стефан за борба против Ньойския договор и за обединение на българите.1920 г.Обнародван е Закон за жандармерията.Жандармерията е основана на 26 юли 1881 г. с указ на княз Александър Батенберг като структура за осигуряване на реда в Княжество България. В началото е съставена от въоръжени руски пеши отряди и конници за борба с престъпниците и черкезите. До септември 1944 г. е разформирована и възстановявана три пъти. Първият период на съществуването й е до Балканската война, вторият - от 1919 г. след Ньойския договор до 1925 г., третият - от 19 февруари до 11 септември 1944 г. От 1948 г. до 1961 г. съществува като Вътрешни войски по съветски модел. През 1985 г. НС \"Вътрешни войски\" са възстановени като обновена структура за осигуряване на вътрешния ред. Просъществуват до 1997 г., когато с новия Закон за МВР се преобразува в НС \"Жандармерия\".1919 г.В с. Кричим, Пловдивско, е основан воден синдикат \"Въча\" за производство на електроенергия.1915 г.По време на боевете от Първата световна война българските части навлизат в Призрен (на 28 ноември по нов стил).1899 г.От 16 до 18 ноември (28-30 ноември по нов стил) в София се провежда първият конгрес на Народно-либералната партия.Народно-либералната партия (стамболовисти) е политическа организация, образувана през 1886-1887 г. след отцепването на привържениците на Стефан Стамболов от каравелисткото течение на старата Либерална партия и реорганизиране на дружинките на организацията \"България за себе си\". Изразява интересите на промишлено-търговската буржоазия. Нейни лидери са: Ст. Стамболов (до убийството му през 1895 г.), Д. Греков, Д. Петков и Н. Генадиев. Партията управлява страната от 1887 г. до 1894 г. и от 1903 г. до 1908 г. Взема участие и в коалиционния кабинет на В. Радославов (1913-1918 г.).1898 г.Умира Гаврил Баев Кръстевич (на 28 ноември по нов стил) - изследовател на българска старина, книжовник, уредник на новобългарски книжовен език, почетен член на БКД (днешен БАН, 1872 г.).1894 г.По предложение на Георги Губиделников е избрана парламентарна анкетна комисия за разследване делата на Стамболовото управление (на 28 ноември по нов стил). Комисията е в състав: д-р Димитър Моллов, д-р Минчо Цачев, Стоян Михайловски, М. Бояджиев, Димитър Попов и Велчо Велчев. В \"Доклад на парламентарната анкетна комисия\" от 1895 г. те посочват многобройни нарушения на повечето Стамболови министри.1885 г.След намесата на австро-унгарския пълномощен министър в Белград е спряно настъплението на българските войски (на 28 ноември по нов стил). Започват преговори за примирие.1868 г.Патриаршията изпраща на Високата порта официалните си възражения по двата правителствени проекта за разрешаване на българския църковен въпрос (на 28 ноември по нов стил). В отговора се предлага свикването на вселенски събор.1860 г.Валията на Русе нарежда на каймакамина в Шумен да вземе мерки срещу внасянето и разпространението на изданията на Георги Раковски в пределите на Османската империя (на 28 ноември по нов стил).  ", "date": "2019.11.16", "title": "16 ноември в историята"}
{"url": "http://www.cross.bg/horata-aytizum-konferentziyata-1618080.html", "text": "/КРОСС/ От 11 до 13 ноември в София се проведе Първата международна конференция „Аутизмът не е присъда!\". Форумът събра на едно място водещи експерти в областта, които споделиха ценни съвети от своя професионален опит в работата си с деца с аутизъм. По време на уъркшоповете, част от форума, участниците получиха полезни практически решения на най-често срещаните трудности, които хората, засегнати от проблема, имат.„Днешната конференцията отново ни показва, че всички трябва да бъдем ангажирани с тази кауза, децата и родителите имат нужда от подкрепа и всички ние трябва да бъдем до тях\", с тези думи посланикът на Кралство Дания - Н. ПР. г-н Сьорен Якобсен, откри събитието. Зам.-министърът на образованието и науката Деница Сачева допълни, че темата за приобщаващото образование е изключително актуална и конференцията е поредната стъпка на сдружение „Аутизъм днес\" към „подобряването на благосъстоянието както на децата с аутизъм, така и на техните родители.\"В първия ден от програмата на форума интерес предизвикаха лекциите, посветени на значението на учебната среда при деца с аутизъм и приложния поведенчески анализ, който е една от най-ефективните терапевтични програми в световен мащаб за модификация на аутистичното поведение към социално приемливо. Темите бяха представени от д-р ТедХохEd. D., LPC, LBA, BCBA-D, Лорън Рос M.A. CCP-SLAP и Чад ХъникътM. Ed, BCBA, LBA, които подчертаха, че проблемите на тези деца са еднакви навсякъде по света и изразиха надежда, че в България ще започнат да настъпват все повече положителни промени към успешната социализация на хората с аутистично разстройство.Сред акцентите във втория ден на конференцията беше лекцията на Тери Роуел, OTR/L, която представи полезна информация за връзката между фината моторика и мозъка, чието развитие подобрява значително начина на мислене и изразяване на хората от аутистичния спектър. Как хуманоидните роботи могат да им помогнат в разпознаването на различните емоции и по-добрата комуникация с околните разказаха представителите от Сърбия на проекта \"DE-ENIGMA\".Конференцията бе закрита с лекциите, представящи значението на вербалното поведение и инструментите за неговото подобряване, начините за стимулиране на самостоятелността при децата с аутизъм, както и ролята на родителите като неразделна част от терапевтичния план.Всеки от дните на форума завършваше с практически работилници, по време на които участниците успяха да получат експертни мнения за своите въпроси, да споделят опит и да получат ценни насоки и конкретни примери за преодоляване на различните затрудненията, които срещат хората с аутизъм в ежедневните си дейности. В конференцията се включиха както родители, така и специалисти в областта, които заедно успяха да очертаят нови стъпки към подобряването качеството на живот на хората, засегнати от аутизма.Със своето присъствие форума уважиха още д-р Ваня Кастрева, началник на РУО - София, Калоян Дамянов, директор на РЦПППО - София, Калин Терзийски и Ники Кънчев.Конференцията „Аутизмът не е присъда!\" се организира в партньорство с Агенция Кросс, сп. Здравен журнал, сп. Кенгуру, Болен здрав, Здравен навигатор, Zdrave.net, Розали, По-здрави днес, Първите 7, MedicalNews, Madamsko, Az-jenata.bg, Здравето има значение, Дарик Радио, БГ Радио.  ", "date": "2019.11.16", "title": " Могат ли хората с аутизъм да преодолеят ежедневните си трудности?"}
{"url": "http://www.cross.bg/rodeni-na-noemvri-1618082.html", "text": "/КРОСС/ Георги Ганев, програмен директор в Центъра за либерални стратегииЙорданка Фикирлийска, депутат в 44-ото НСМаксим Стависки, фигурист и треньорПетко Петков, певец от \"Трамвай 5\"Александър Башлиев, футболист, капитан на ОФК „Пирин“ Благоевград Проф. д-р Велко Вълканов, юристКалин Арсов, актьор   ", "date": "2019.11.16", "title": "Родени на 16 ноември"}
{"url": "http://www.cross.bg/teatur-plovdiv-kylisite-1618087.html", "text": "/КРОСС/ Над 170 събития и над 1500 творци взимат участие в тазгодишното издание на Нощта на театрите, което се провежда под посланието \"Ти променяш играта. Играта променя теб\".Тази година в инициативата се включват София, Пловдив, Варна, Бургас, Стара Загора, Русе, Хасково, Благоевград, Велико Търново, Сливен, Габрово, Симитли, Добрич, Плевен, Кърджали, Смолян, Перник и Шумен.Предвидени са множество представления, пърформанси, форматни събития, дискусии, изложби, отворени врати, театрални пътешествия и срещи зад кулисите, NT Live, импро театър, концерти, ателиета, фокуси, поетични рецитали, младежко творчество, детска програма.За поредна година в Нощта на театрите, най-верните фенове на театралното изкуство ще имат възможността да надникнат зад кулисите на няколко театрални институции и да се срещнат с любими актьори и творци - в София (Народен театър \"Иван Вазов\", Софийска опера и балет и театър \"София\"), в Пловдив - Драматичния театър, Стара Загора - Операта. В Габровския театър ще има ден на отворените врати, а в Хасково - разходка зад кулисите на Драматично-кукления театър \"Иван Димов\".NТ Live на National Theatre London гостува с най-новата продукция на един от най-иновативните театрални режисьори Иво ван Хове. На 16 ноември прожекции ще има в шест кина, в София, Пловдив, Русе, Варна и Бургас. Джилиън Андерсън (\"Досиетата Х\", \"Трамвай желание\") и Лили Джеймс (\"Mamma Mia! Отново заедно\") са изпълнителите на главните роли в спектакъла \"Всичко за Ийв\". Постановката разказва историята на Марго Чанинг.Националната гимназия за сценични и екранни изкуства в Пловдив и Националното училище за музикално и сценично изкуство в Бургас ще отворят сцените си за широката публика, и ще покажат своите продукции с вход свободен. ", "date": "2019.11.16", "title": "Нощ на театрите в 18 града на България"}
{"url": "http://www.cross.bg/chasa-monitor-telegraf-1618088.html", "text": "/КРОСС/в. 24 часа - Как ни обичат САЩв. Труд -  Фалконът ослепя над Софияв. Телеграф -  Скъпи бутици продават двехи втора ръкав. Монитор - Националите счупиха антирекорд от Втората световна войнав. 24 часа - Починалото в „Пирогов\" момченце било с обрив, в детската болница нямало легла, умира за часовев. 24 часа - Уточнение! Първият ден от болничните няма да се удържа, ако се гледа дете или е за злополукав. Труд - С 20% дял ще участваме в терминала Бургас - Александруполисв. Труд - 105 милиона лева за уроци с технологии от бъдещетов. Телеграф -  Борисов на срещата с US посланика в Гърция Джефри Пиат: Борисов на срещата с US посланика в Гърция Джефри Пиат: Ще участваме с 20% в капитала на Бургас - Александруполисв. Телеграф -  Ревизия на болничнитев. Монитор -  Влизаме с 20% в терминала за втечнен газ до Александруполисв. Монитор - Шефът ще плаща болничния за дете и при злополукав. 24 часа -  Лидия Шулева експерт икономист: Държава, която иска да запази младите, трябва да показва вдъхновяващите примери на успехв. Труд -  Никола Антикаджиев - ресторантьорът легенда и биограф на актьорите, пред „Труд\": След семейството най-важно е здравето и приятелите, всичко друго е ала-балав. Телеграф -  Тромпетистът и викал на \"Акага\" Иво Казасов: Ще свирим песните на Орлин Горанов в НДКв. Монитор -  Маестро Марио Хосен, цигулар: В Европа децата не получават нужното музикално образованиев. Сега -  Бай Дончо, прати ни на Сатурн!в. Сега - Кой пръв ще се откъсне от популизма?в. 24 часа -  Темплейт* OFFв. Труд -  Образованието и заетостта като път за борба с бедноств. Телеграф -  Бутици втора употребав. Монитор -  Абсурдно е да наказваш служителя заради липсата на контрол  ", "date": "2019.11.16", "title": "Преглед на печата на 16 ноември"}
{"url": "http://www.cross.bg/simov-gerb-izbori-1618081.html", "text": "/КРОСС/ \"Конституционният съд днес уважи жалбата на БСП и обяви определени разпоредби от Закона за личните данти за противоконституционни, които отвързват примката около врата на много журналисти. Днес е добър ден за свободата на словото. Тези 10 критерия, която бяха обявени за противоконституционни  бяха кошмарни и създаваха предпоставки за цензура. Радостен съм, че БСП помогна за освобождаване на словото у нас.\" Това заяви секретарят на ПГ на  \"БСП за България\" Александър Симов пред НТВ.Той категорично не се съгласи с  крайните оценки към ръководството на партията, появили се през последните дни : \"Тези критики са продукт на кабинетно мислене. Много е лесно да си стоиш в топлия офис и да пишеш дълбокомислени анализи, а съвсем друго е на терен да участваш в избори, които се прочуха с купуването на гласове и натиска от страна на властта. Въпреки всичко- ние се преборихме и подобрихме нашите резултати\".  Той припомни, че през 2015г. БСП не спечели  нито един областен град, а  сега  левицата направи пробив в 4 областни центъра. \"Ако това отречеш като успех, трябва да видиш дали се намираш в тази реалност\", заяви Симов. Социалистът обясни, че през май ще  има избор за председател на БСП по изцяло нов начин и цялата партия ще може да избере своя лидер.Александър Симов обясни, че искането за честни избори е позиция на БСП от много време насам. \"Припомням ви, че беше въведено в закона това да са първите избори с изцяло машинно гласуване. Преди тези избори ГЕРБ целенасочено измениха закона и виждаме резултата - огромното количество невалидни бюлетини\". Той коментира, че това е щяло  да бъде избегнато с машинното гласуване. \"Всички видяхме активността в ромските секции по посока на ГЕРБ. Ако това са честните резултати, то ромското население в България е дясно ориентирано, пълно с ценностите на ЕНП и изцяло подкрепящо ГЕРБ\", каза Симов.Народният представител коментира и орязаната от управляващите субсидия : \"Средствата, отпуснати от субсидията за БСП, се разпределят до стотинка. Знаем колко средства отиват в местните организации, колко са за издръжка на централата, колко за мероприятия. Въпросът е с какви пари ГЕРБ са водили политическата си дейност,  че да имат такава огромна банкова сметка\".Алексанъдр Симов заяви, че чрез партийната телевизия членовете и симпатизантите на БСП са  чули идеите на левицата. \"Нашите кметове и общински съветници оценяват изключително високо ролята на БСТВ за кампанията, която направихме. Кой друг, ако не репортерът на БСТВ, щеше да попита финансовия министър Горанов за болничните по начин, който го накара да заплашва репортерка на телевизията\", каза Симов. Той подчерта, че  въпреки орязания бюджет вследствие на намалената субсидия, телевизията функционира добре.", "date": "2019.11.16", "title": "Александър Симов :  БСП помогна за освобождаване на словото у нас "}
{"url": "http://www.cross.bg/vuvezhdat-vremenni-ogranicheniya-po-am-trakiya-1618086.html", "text": "/КРОСС/ Движението по магистрала \"Тракия\" ще се извършва в едната лента между 30-и и 28-и километър в посока София. Ограничението важи от 8 до 17 ч., съобщават от АПИ.Поради ремонтни дейности на пътната настилка преминаването по активната лента ще бъде ограничено, а трафикът ще се пренасочва в скоростната.Шофьорите е необходимо да карат с повишено внимание и съобразена скорост, като спазват стриктно поставената сигнализация, напомнят от Пътната агенция. ", "date": "2019.11.16", "title": "Въвеждат временни ограничения по АМ „Тракия”"}
