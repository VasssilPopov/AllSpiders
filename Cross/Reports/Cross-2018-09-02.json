{"url": "http://www.cross.bg/plovdiv-grad-mezhdynaroden-1582944.html", "text": "/КРОСС/ Концертите „Есенни истории с роял\" събраха малки и големи, пловдивчани, гости и туристи ЗАЕДНО да преживеят емоцията и красотата на вековния град. От снощи Пловдив е сцена!Първият български град, избран за Европейска столица на културата през 2019 година отново доказа, че е всичко онова, заради което го наричат вълшебен, уникален, магнетичен и много специален град, с неповторим дух и атмосфера!Есенният салон на изкуствата Пловдив 2018 е най-мащабният формат на града, който обединява в себе си стотици отделни събития, сред които XXIII Международен куклено-театрален фестивал „Двама са малко - трима са много\" & TheatAir 2018, XXII Есенен международен театрален фестивал „Сцена на кръстопът\", Фестивал \"Sounds of the Ages\", Капана фест, GuitArt Festival, Пловдив, 2018, Празници на Стария град 2018 - „ По Трихълмието на времето\", Дни на музиката в Балабановата къща, трето издание на фестивала „Пловдив Mezzi\", Класик OPEN AIR - „Пулсът на Пловдив в ¾\", Дни на кубинската култура в Пловдив, Международен пленер и изложба на съвременни австрийски и български артисти, Национални есенни изложби - Пловдив ‘2018 „Отвъд повърхността\", \"Синя зона в къща Недкович\", Седмица на съвременното изкуство, 2018, Международен пленер по живопис 2018, Съвременен словашки дизайн\", Избрано от V Международен Фотосалон Пловдив\", Фестивал Международни фотографски срещи „Следите остават\", Кинофестивал „Любовта е лудост - Пловдив 2018\", „Фасада\" - международен видео фестивал, Кинопанорама „Киномания в Пловдив 2018\", многобройните концерти на Античния театър и много, много други.Началото на Есенният салон на изкуствата Пловдив 2018 бе поставено снощи с две събития. Едното в духа на 51- годишната традиция, каквато пазят Националните есенни изложби, които всяка година се откриват в 18 часа на 1 септември в двора на Балабановата къща, а другото - ново и различно -„Есенни истории с роял\" - 5 концерта на 5 рояла, на 5 емблематични места в града. И отново пловдивчани бяха ЗАЕДНО, с много емоции, прекрасна музика и приповдигнато настроение, което запали част от жителите и гостите на града да се включат в инициативата „Роялът е ваш!\", след приключване на концертите на петте места, докато други танцуваха на главната улица.Точно в 19.30 часа, в Цар Симеоновата градина бе дадено началото на първия концерт, а след него последваха един след друг и останалите четири. Пловдивчани и гости видяха и чуха концертите на Мичо Димитров (цигулка) и Ирен Капеловска (роял) и съпътстваща изложба с картини на Мичо Димитров, „Талантите на Пловдив\" с участието на деца, лауреати на световни музикални конкурси - прекрасните тризначки Михаела, Мария и Петралия Екимджиеви, Борис Биков, Николай Маринов и Борис Петков, Концерт на Георги Черкин, Концерт с участието на Мариана Панова, Станислава Момекова, Георги Султанов - солисти на Държавна опера - Пловдив и Ния Недкова (роял) и Джаз концерт с участието на „Братанов трио\" и Едит Унджиян. В ролята на водещи бяха Лили Бързева от ДО Пловдив, Арина - обичаната госпожа Опера, Марк Фулър - от Опера Пловдив и джаз певицата Едит Унджиян.Специални поздравления бяха отправени, както от публиката, така и от участниците към организатора община Пловдив за идеята и изпълнението, за това че за първи път откриващото събитие не бе голям концерт на световна звезда в зала или на Античния театър, а бе събитие, в което бяха въвлечени малки и големи, местни и туристи и всички онези хора, които усетиха как тупти сърцето на Пловдив! И се насладиха на прекрасната септемврийска вечер в най-красивия и духовен град в България - Пловдив - Европейска столица на културата 2019!Снимки Катрин Гутман", "date": "2018.09.02", "title": "Пет рояла разказаха историята как тупти сърцето на един град (снимки)"}
{"url": "http://www.cross.bg/letishte-damask-izrael-1582942.html", "text": "/КРОСС/ Най-малко двама войници бяха убити и 11 - ранени, тази нощ при експлозии на военно летище край Дамаск, вероятно след израелски въздушен удар. Това съобщи Сирийският център за наблюдение на правата на човека.Сирийските правителствени медии обвиниха първоначално Израел, но след това съобщиха, като се позова на неназован сирийски военен, че експлозиите са били причинени от повреда в електроинсталацията в склад за муниции.Взривовете са били причинени от късо съединение, предаде иранската държавна информационна агенция ИРНА, цитирайки анонимен ирански военен, базиран в Сирия.При атаки срещу това летище Дамаск винаги е обвинявал Израел, който обикновено отрича. Наскоро Израел обаче призна, че ударил от въздуха ирански позиции на сирийска територия, отбелязва АП. ", "date": "2018.09.02", "title": "Най-малко двама убити и 11 ранени при среднощни експлозии на летище край Дамаск"}
{"url": "http://www.cross.bg/tzeni-leva-novite-1582939.html", "text": "/КРОСС/ Нови цени за всички ритуали в църквите. Светият Синод реши да увеличи таксите  за кръщенета, сватби, освещаване и т.н.Въвеждането на новите цени обаче става с решение на всеки един от 15-те митрополити и епархийските съвети към него.Старозагорската епархия е една от първите, която въведе новите по-високи цени. Там 90 лева е новата цена за кръщене. Досега тя е била 50 лева.Увеличава се цената и на венчавките - от 100 на 170 лева. За радостните обреди допълнително се заплащат такси за видео и фотозаснемане, които са различни за съответните храмове и манастири.Най-скъпо излиза кръщенето в Шипченския манастир - близо 500 лв. ", "date": "2018.09.02", "title": "Църквата вдигна цените на венчавки и кръщенета"}
{"url": "http://www.cross.bg/orkestri-strani-moskva-1582934.html", "text": "/КРОСС/ Музиканти на колела и сомбреро ритми огласиха улиците на руската столица Москва. Изпълнененията бяха част от международния фестивал на военните оркестри.Холандските участници привлякоха вниманието на публиката със синхронно каране на велосипед, съчетано с музикално изпълнение.Във фестивала се включиха 1000 изпълнители от 15 страни. Форумът, който продължи 10 дни, приключва днес. ", "date": "2018.09.02", "title": "Фестивал в Москва събра военни оркестри от 15 страни "}
{"url": "http://www.cross.bg/shymaher-vreme-taiina-1582930.html", "text": "/КРОСС/ Френското издание „Пари Мач\" публикува специален материал с подробности около въпроса, който интересува всички фенове на Формула 1 и моторните спортове изобщо - как протича възстановяването на легендарния Михаел Шумахер.  В разработката си списанието твърди, че 7-кратният световен шампион „понякога плачел\" когато гледал през прозореца към Женевското езеро.В един от последните дни 2013-а година Шумахер претърпя жесток ски инцидент във Френските Алпи и бе опериран по спешност заради сериозните черепно-мозъчни травми. След ужасяващата случка неговото семейство се погрижи Пилето да получава постоянни и първокласни грижи, докато предприе ревниви мерки в защита на личното му пространство. Вече минаха години, откакто Шумахер бе преместен в Ла Резерв, къщата му на бреговете на Женевското езеро, където достъпът на фенове и медии е силно ограничен.„Пари Мач\" обаче е успял да събере доста детайли около това как протича възстановяването на Шумахер, чието реално състояние след инцидента остава строго пазена тайна. Списанието твърди, че около екип от около 15 души е натоварен с грижите за здравето на пилота. Мисията на лечителите, които работят на смени, е интензивно да стимулират паметта му чрез аудиозаписи с така характерния шум от двигателите във Ф1. Също така Шумахер е качван в автомобил, който обикаля площите на имението му.В същото време с германеца ежедневно работят физиотерапевти, като към момента прогресът му в този аспект на рехабилитацията е болезнено бавен. Въпреки това „Пари Мач\" има информация за „дребни сигнали\", които вдъхват сериозен кураж на семейството. Именно заради тях упоритата мисия продължава с пълна пара.Според членове на семейството, чиято идентичност се запазва в тайна, Шумахер е в състояние да прави определени жестове, докато траят сесиите му в рехабилитационния басейн. Най-важното обаче си остава, че той показва явни признаци за присъствие на емоции. „Когато го поставим в неговия инвалиден стол срещу великолепната панорама към планините и езерото, Михаел понякога плаче\", споделят близките му.Не е тайна, че съпругата на Шумахер - Корино вече купи имот в Майорка, Испания с идеята нейният съпруг от време на време да прекарва време и там при доста по-топъл климат. Така наречената Вила Ясмин струваше 30 милиона евро. Имотът предлага идеални условия и усамотение, като главната къща е обградена с градини, два плувни басейна, а също и постройки, които да приемат обслужващия персонал и евентуалните гости.Източник: Gong.bg. ", "date": "2018.09.02", "title": "Възстановяващият се Шумахер понякога плачел"}
{"url": "http://www.cross.bg/kolev-byrgas-masoviya-1582943.html", "text": "/КРОСС/ Районният съд в Бургас остави в ареста двама от задържаните за боя в популярна плажна дискотека в Бургас.Георги Карчев-Карчо и Петко Ганев-Белото ще останат зад решетките.  Димитър Колев бе пуснат под домашен арест. Това реши съдия Петя Георгиева от Районния съд в Бургас. Колев е освободен с по-лека мярка заради смекчаващи обстоятелства - чисто съдебно минало и това, че има малко дете.Карчев, Ганев и Колев са с обвинения за хулиганство заради масовия бой в заведението на Северния плаж на 29 август.По време на гледането на мерките им за неотклонение те шокираха с твърдението, че не са участвали в екшъна, а записите били манипулирани. Адвокатите им настояха да бъдат освободени незабавно и да не се предприемат никакви мерки, докато не бъде готова назначената съдебно-техническа експертиза, която трябва да установи дали те са участвали в сбиването.Прокурор Таня Шулева заяви пред \"Флагман\": \"Те искат да кажат, че това което видя цяла България не е вярно\".Припомняме, че Петко Ганев, Георги Карчев и Димитър Колев се представляват от солидни адвокати в лицето на адв.Веселина Василева, адв.Петър Димитров и адв.Вълчев.Обжалването на мерките за неотклонение пред Окръжния съд ще е на 7 септември от 14 часа. ", "date": "2018.09.02", "title": "Двама от участниците в масовия бой в бургаски плажен бар остават в ареста"}
{"url": "http://www.cross.bg/ovtze-vulk-atakyval-1582940.html", "text": "/КРОСС/ Вълк единак тормози сериозно жителите на селата в община Неделино, като вече осем овце са натръшкани от дивият звяр. Нападенията върху домашните животни е предимно през деня, когато те са на паша, като вълкът избирал най-добрите овце от стадата и ги атакувал. Нападенията са предимно в землищата на селата Върлино и Гърнати, като жертвите са от стадата на различни собственици, по четири от населено място. Има съмнение, че вълкът е атакувал и стадо в Тънка бара, но там трупът на животното не е открит.", "date": "2018.09.02", "title": "Вълк тормози родопски села"}
{"url": "http://www.cross.bg/germaniya-bili-hora-1582941.html", "text": "/КРОСС/ Външният министър на Германия Хайко Маас определи като \"позор за страната\" нацистките поздрави по улиците на германски градове. Снощните безредици в източния град Кемниц Маас нарече \"шокиращи\". 18 души бяха ранени, сред тях и трима полицаи, а над 300 - арестувани по време на съботните демонстрации. Близо 11 хиляди души участваха в два митинга - на антиимгратнски настроени групи и на поддръжници на леви формации и на имиграционната политика на канцлера Меркел.До днес са повдигнати обвинения на 37 души, най-често за телесна повреда. Над 2000 полицаи са били на място, като местната полиция е била подкрепена от части от почти цяла Германия. В готовност са били водни оръдия, но до употребата им не се е стигнало.След като иракски бежанец без право на статут в Германия уби 25-годишен германец, в Кемниц вече седмица протестите не стихват. След последвалите гонения на чужденци в града, в събота вечерта срещу изстъпленията на крайнодесните се обявиха хиляди техни противници, обединени от лозунга \"Ние сме повече\". По време на демонстрациите неонацисти отново са гонили чужденци. Нападнати са били група депутати от Социалдемократическата партия, протестирали срещу неонацизма.Близо половината от участвалите в демонстрациите снощи са били поддръжници на крайнодясната \"Алтернатива за Германия\" и движението \"Патриотични европейци срещу ислямизацията на Запада\". \"Знам как действа интеграцията. Местните хора не се събират с местните хора. Чужденците не се събират с местните хора. Уважението и признанието се печелят. Те не са безплатни\", коментира един от организаторите. Контрапротестът премина под надслов \"Сърце вместо омраза\".Крайнодесни протестиращи носеха портрети на жертви, атаките срещу които според тях са извършени от търсещи убежище. Някои скандираха \"Меркел трябва да си ходи\" и \"Лъжлива преса\". Други демонстранти се обявиха против фашизма. Те носеха плакати с надписи \"Любов вместо омраза\". 3500 са били поддръжниците на имиграционната политика на канцлера Меркел.\"Ясно е, че това не е само проблем на Саксония. Това е проблем на цялото общество, защото онези, които пристигнаха тук през последните дни, за да гонят хора бяха от цяла Германия и следователно това е основна задача за германското правителство и вътрешния министър\", заяви лидерът на Зелената партия Аналена Бербок. ", "date": "2018.09.02", "title": "Протест и контрапротест в Кемниц приключиха с арести и нападнати депутати"}
{"url": "http://www.cross.bg/vuzrast-pensionnata-pytin-1582935.html", "text": "/КРОСС/ В населени места из цяла Русия днес се провеждат протести срещу плановете на правителството да повиши пенсионната възраст, предаде ТАСС.В центъра на столицата Москва се събраха около 7500 човека по призива на Комунистическата партия. Демонстрации имаше също във Владивосток, в Далечния изток, и в сибирските градове Барнаул и Новосибирск.Процедурата за въвеждане на пенсионната реформа започна през юни, когато тя бе одобрена на първо четене в Държавната дума, долната парламентарна камера. Протестите срещу нея обаче се засилваха и рейтингът на президента Владимир Путин спадна значително.Миналата седмица Путин направи обръщение по телевизията, в което предложи жените да се пенсионират на 60 вместо на 63 години, както предвижда правителственият план. Понастоящем пенсионната възраст за жените в Русия е 55 години.Руският президент предложи също санкции срещу работодатели, които уволняват или отказват да назначат хора в предпенсионна възраст, а също и двукратно увеличаване на размера на помощите за безработни в предпенсионна възраст, както и бонуси за многодетни майки, пенсионирали се на възраст от 50 до 57 навършени години.Предложенията на Путин ще бъдат обсъдени и гласувани на второто четене, което трябва да се състои на 24 септември.", "date": "2018.09.02", "title": "Нови протести и демонстрации в Русия срещу пенсионната реформа"}
{"url": "http://www.cross.bg/nfsb-zaradi-ministri-1582945.html", "text": "/КРОСС/ Заседанието на Националната изпълнителна комисия (НИК) на НФСБ, което се провежда втори ден в Слънчев бряг, все още продължава, но в 18 часа бе направена кратка почивка, в която от партията изпратиха до медиите гласуваната декларация, а лидерът Валери Симеонов даде кратка пресконференция пред медиите. Публикуваме пълния й текст без съкращения:НФСБ е против едноличния стил на управление на Борисов по отношение на кадрите, който не е съгласуван с коалиционите партньори и който е в противоречие с т. 6 от Коалиционното споразумение.Трескавата смяна на ръководни кадри ликвидира държавността и нанася тежък удар върху възможността за изпълнение на коалиционната програма. Нелогичната смяна на министри, заместник-министри и държавни служители създава професионален дефицит и бойкотира изпълнението на програмата.Всяко едно ново назначение изисква време за опознаване на ресора и изграждане на ефективни взаимоотношения във ведомството. Честите смени на хора, заемащи ръководни постове, пораждат временно напрежение и парализа в цели ресори.Смяната на министри, без каквото и да било основание, често дори без елементарна човешка логика, създава чувство на несигурност сред останалите членове на Министерски съвет, тъй като въпросните уволнения не са в резултат на несправяне с работата, а от случайни инциденти, маргинални режисирани протести или недоказани обвинения.Как можем да очакваме, че изградени с десетилетия професионални специалисти ще изпълняват съвестно служебните си задължения, когато са поставени под ежедневен страх да бъдат уволнени, без основание и без причина, унизени пред обществото и принудени да представят въпросните уволнения като свои лични решения за оставка.За какви политическа отговорност можем да говорим, когато нито един от тримата министри - , няма пряка вина за катастрофата в Своге, отнела 17 човешки живота. В същия ден през този участък са преминали безпроблемно над 4000 МПС при доста по-тежки условия - проливен дъжд, засилен трафик и др., но катастрофирал е само въпросният автобус, което навежда към основна причина - грешка на водача.Каква е „политическата\" вина на поелите „политическа\" отговорност министри, след като уволнението им не е извършено с политическо решение на коалицията. Нещо повече, часове след уволнението на тримата министри, членове и симпатизанти на ГЕРБ формираха групи във фейсбук в тяхна подкрепа, включително с участие на депутати от ГЕРБ.За всеки нормално мислещ човек е съмнително дали причината за трагичния инцидент в Своге е некачествена асфалтова настилка, при условие че буквално вчера бяха взети проби за изследвания, а резултатите ще бъдат готови след време. Тази версия беше пробутана в първите часове след трагедията от некомпетентни журналисти и удобно бе поета от опозицията и от част от управляващите.На кой нормален човек не му е ясно, че с въпросните уволнения министър-председателят цели бързо погасяване на общественото недоволство и опазване на личният рейтинг.Принудителните оставки на министрите  са последния срамен случай от поредицата оставки под външен натиск, а не по причина несправяне със служебните задължения. беше уволнен поради отправени неоснователни обвинения към приятеля на дъщеря му. По тази логика можеше да бъде уволнен, например, заради това, че братовчед му е минал на червен светофар.В разрез с Конституционното разделение на властите министър-председателят се намеси грубо в работата на НС и уволни председателя  заради това, че приложи правилника на НС спрямо нарушаваща го депутатка от БСП. За пореден път върху репутацията на почтен човек беше лепнато петно.Бившият министър на енергетиката, настоящ народен представител и председател комисията по енергетиката в 43 и 44 НС бе посъветван да си подаде оставка поради безпочвени обвинения на опозицията. Това беше първият от цяла поредица щедри реверанси на ГЕРБ към неособено смислената опозиция в лицето на БСП. Благодарение на тази поредица от жестове БСП втвърди редиците си, преодолявайки вътрешните борби за власт. През последните месеци, напипваща уязвимостта на ръководството на ГЕРБ, БСП определя политическия дневен ред на държавата, провокирайки скандал след скандал.Заради познанството си с управителка на частна фирма, в процес на извършване на частна сделка,  бе принудена „доброзорно\" да подаде оставка, която обаче не бе приета.Изграденият в системата на труда и социалната политика кадър бе следващият „оставчен\" от министър-председателя в стремежа му да потуши поредния агресивен протест пред НС.Земестник-социалният министър , също доказан професионалист, бе „доброзорно\" отстранена заради „престъпление\", че е пътувала със самолетен билет за бизнес класа, закупен в последния момент от протокола на МТСП. Едва ли има наивник, на когото да не му е ясно, че в самолета, на стадиона и в театъра последните билети се продават най-скъпо. Димитрова бе уволнена не заради несправяне със задълженията си, а заради участие във важен международен форум, на който е представила страната.В същото време една друга министърка си направи селфита с известни хора в Холивуд по време на церемонията на връчване на Оскарите. На нея не й бе потърсена сметка с какви средства е летяла до САЩ и обществеността в крайна сметка не разбра, коя е благотворителната фирма, поела разноските за това удоволствие.С един замах бе обезглавено ръководството на МЗХГ. Този път бяха „оставчени\" . Уволненията бяха заради режисиран протест пред МС на псевдоживотновъди, умело намърдали се в скандала с чумата по дребния рогат добитък в Странджа.Естествен би бил въпросът защо ПП НФСБ поставя темата за оставките на кадри на ГЕРБ. Отговорът е елементарен -ние сме притеснени от този модел на управление, който поставя под риск изпълнението на коалиционната програма на правителството.Трупащият разочарования от близо 30 години български народ очаква от управлението решаване на тежките проблеми, а това може да стане само с предприемане на смели и решителни действия от смели и решителни професионалисти-управленци. Еднолично провежданата кадрова политика на отстраняване на отговорни професионалисти без аргументи и по причини, несвързани с тяхната работа, създават чувството на несигурност и страх сред техните колеги в МС и в държавната администрация като цяло. Това предопределя назначаване на страхливи и изпълнителни „калинки\".България се намира в период на тежка демографска криза, която в най-голяма степен засяга образованите, интелегентни и кадърни хора. Вярна е приказката, че за министри винаги ще се намерят желаещи, но НФСБ със загриженост поставя въпроса за кадровия потенциал на управлението. Оставките на доказани професионалисти не могат да бъдат противоотрова за всяко инсценирано недоволство, клевети и компромати, раздухвани от желаещи провала на коалиционното правителство медии.Държавното управление неизбежно носи негативи и вземането на бързи популистски пожарогасящи решения е мехлем само за онези десетина процента, не особено интелегентни и мразещи всичко, сънародници. Този модел на управление отблъсква както симпатизантите на управляващите партии, така и онези 40-50% негласуващи, за които е обидно профанизирането на политиката. Всички те имат очаквания, но не виждат сериозни промени.Ние от НФСБ още веднъж подчертаваме, че тежките реформи трябва да бъдат проведени и отговорността за това трябва да бъде неизбежно понесена. Искаме да припомним на коалиционните ни партньори, че девизът на партията ни, приет и за девиз на коалицията, е БЪЛГАРИЯ НАД ВСИЧКО, а не РЕЙТИНГЪТ НАД ВСИЧКО!Политическото споразумение между нас и партньорите ни не беше с цел да избутаме някак си европредседателството, да понаместим партийните централи в квотните министерства, да се правим, че не забелязваме ширещата се корупция, лобизъм и беззаконие.НФСБ ще гласува против оставките на Нанков, Радев и Московски.  ", "date": "2018.09.02", "title": "НФСБ: Борисов управлява държавата еднолично, няма да подкрепим рокадите в кабинета"}
{"url": "http://www.cross.bg/zhena-pochina-zhestok-1582929.html", "text": "/КРОСС/ Жена почина след жесток побой във врачанското село Върбица.Сигнал в полицията е подаден в петък от Спешния център във Враца, където била докарана в тежко състояние 31-годишна жена. Въпреки усилията на лекарите, тя издъхнала.При извършената аутопсия е установено, че смъртта е настъпила вследствие на тежка гръдна травма и мозъчен кръвоизлив след побой.Извършителят е установен и задържан за 72 часа, предстои да му бъде повдигнато обвинение за убийство. 48-годишният мъж е криминално проявен и осъждан.Починалата е живеела с него на семейни начала. ", "date": "2018.09.02", "title": "Жена почина след жесток побой"}
{"url": "http://www.cross.bg/parma-minyta-ronaldo-1582924.html", "text": "/КРОСС/ \"Ювентус\" продължава безгрешния си ход към нова шампионска титла! \"Бианконерите\" победиха \"Парма\" с 2:1 в среща от третия кръг на италианското първенство. Феновете обаче все още тръпнат в очакване на първия гол на новата звезда на тима - Кристиано Роналдо.Мачът не бе от лесните за Старата госпожа, а завърналият се в елита тим на \"Парма\" показа зъбите си и поизпоти доста шампионите.Първият гол все пак бе на сметката на \"Юве\". Още във втората минута Марио Манджукич бе точен след центриране на Хуан Куадрадо.В \"Парма\" не се притесниха от този развой и реализираха няколко добри атаки. Шулац дори нацели напречната греда над Шчесни.Роналдо настойчиво търсеше своето първо попадение с черно-бялата фланелка, но то така и не падна. При една от организираните от него атаки, той се сблъска с противников футболист и получи аркада над лявото око.В крайна сметка \"Парма\" не се предаде и изравни преди края на първото полувреме. В 33-ата минута Жервиньо се оказа най-съобразителен след грешка на отбраната на \"Юве\".Второто полувреме обаче се игра само пред вратата на \"дуковете\". В крайна сметка Старата госпожа стигна до трите точки с попадение на Блез Матюиди в 58-ата минута. ", "date": "2018.09.02", "title": "\"Юве\" пак бие, Роналдо пак не вкара"}
{"url": "http://www.cross.bg/godina-sssr-dokymenti-1582931.html", "text": "/КРОСС/ През 60-те години САЩ са разработвали планове за тотално унищожаване на СССР и Китай като водещи индустриални държави, като при това американските военни са разглеждали възможността за масово изтребление на гражданите на тези страни, се казва в обзор, публикуван на уебсайта на организацията с нестопанска цел „Архив за национална сигурност\", предава РИА Новости.Изследователите са публикували документи от Единния интегриран оперативен план (SIOP), датирани от 1964 година, в които се разглеждат въпроси за използване ядрено оръжие. В тях, конкретно, се казва, че трябва да бъдат унищожени 70% от промишления потенциал на СССР.При това САЩ са допускали възможността за масова смърт на гражданското население. По оценките от 1961 година по плана на SIOP се предполага унищожаването на 71% от жителите на съветските градове, а по оценки от 1962 година - смъртта на около 70 милиона съветски граждани. Освен това Обединения комитет на началник щабовете на САЩ даже е разглеждал идеята за унищожаване на населението в качеството на главен критерий за победата над Съветския съюз.Single Integrated Operation Plan, или SIOP е строго секретен комплекс от оперативни документи, съставящи подробен регламент за бойно използване на ядрено оръжие от Въоръжените сили на САЩ, уточнява РИА Новости. През декември 2015 година Националното управление за архиви и документация на САЩ обнародва списък от потенциални цели на американски атомни бомбардировки през 1959 година, които включват стотици точки в СССР, Източна Европа и Китай. Сред тях са 179 цели в Москва, 145 в Ленинград и 95 в Източен Берлин, припомня още руската агенция. Като главен приоритет в разсекретените документи са военновъздушните сили, а главната цел е унищожаването на съветските бомбардировачи още преди те да излетят и да се отправят към Европа и извън нейните предели.", "date": "2018.09.02", "title": "РИА Новости: Публикуваха планове на САЩ за унищожаване на СССР"}
{"url": "http://www.cross.bg/shityuk-nikolaii-ykraiina-1582937.html", "text": "/КРОСС/ Професор Николай Шитюк, един от най-задълбочените изследователи на \"Гладомор\" през 30-те години на XX век в Украйна, е намерен бездиханен със забит нож в гърба в апартамент в украинския град Николаев, предава украинската агенция УНИАН.Тялото на ръководителя на учебно-научния институт по история, политология и право към Николаевския национален универститет А. Сухомлински е намерен от хазяйката на квартира, която наел за три часа. Жената влязла в стаята, след като времето било изтекло. Преди това тя звъняла на телефона на професора, но никой не отговарял.На мястото на инцидента веднага е извикана следствено-оперативна група от полицията.Тялото на убития Николай Шитюк е откарано в съдебна-медицина за експертиза.С каква цел Николай Шитюк е бил наетата стая и какво е станало там, към момента няма информация.Интересно е това, че в същата къща през 2012-а бе изнасилена Оксана Макар.Професор Шитюк е автор на повече от 200 научни работи, публикувани както в Украйна, така и в страни по целия свят. ", "date": "2018.09.02", "title": " Зверско убийство на професор разтърси Украйна"}
{"url": "http://www.cross.bg/fabrika-zaharna-obshtina-1582932.html", "text": "/КРОСС/ До края на годината Столичната община започва налагане на ипотеки за лошо стопанисвани сгради, обявени за недвижима културна ценност. Това съобщи главният архитект на София Здравко Здравков пред БНТ.Ако собственикът е глобен три пъти за бездействие при опазването на имота, общината ще го ремонтира за собствена сметка.Официално предупреждение вече е изпратено до един от собствениците на \"Захарна фабрика\", но засега ще им бъде наложена глоба от 200 хил. лв. Собственикът е подал възражение и е изразил готовност да започне реставрация.Видът на някогашната \"Захарна фабрика\" днес оставя горчивина. 32 години след обявяването ѝ за паметник на културата най-здравото нещо тук сякаш е високата ограда. Именно тя и охраната спират свободния достъп до сградите с липсващи покриви и зеещи прозорци.Отношението на различни собственици през годините към имота, обявен за недвижима културна ценност, е причина за неговата разруха.Предишните собственици получават три глоби - една от 50 хил. лв. и две от 100 хил. лв. От края на 2016 г. \"Захарна фабрика\" има нов стопанин. През август тази година на свой ред и той получава покана от Столичната община да започне реставрация на комплекса. Предупреждението гласи, че ако това не стане в определения срок, имотът ще бъде ипотекиран и ремонтиран, съгласно закона.\"Тези предписания не са изпълнени. Установено е на 24 август, че не са изпълнени. Предстои да направим един протокол и да пристъпим към нова санкция. Съответно в закона вдигнахме санкциите от 100 на 200 хил. лв. на юридически лица, така ще бъде наложена най-високата санкция\", коментира главният архитект Здравко Здравков.Фирмата собственик на по-голямата част от сградите в \"Захарна фабрика\" твърди, че на 24 август е изпратила отговор до Столичната община, в който разяснява какви действия са предприети във връзка с поканата за доброволно изпълнение.В него компанията възразява срещу поканата и обяснява, че е необходимо технически време за реставрационните работи. Намеренията за възстановяване на \"Захарна фабрика\" доказват и други документи.На 20 август настоящият и предишният собственик се договарят за прехвърлянето на правата на реставрационен проект. Малко преди продажбата на комплекса той е одобрен от Министерството на културата. Остава да получи зелена светлина и от Столичната община. Ако бъде реализиран, в Захарна фабрика ще видим спортен, културен и търговски център.Междувременно в Общината мислят как да поощрят добросъвестните собственици на недвижими културни ценности. ", "date": "2018.09.02", "title": "Столична община погва собствениците на паметници на културата"}
{"url": "http://www.cross.bg/voiis-tzentur-plovdiv-1582925.html", "text": "/КРОСС/ Любо Киров е единият обичан гост - изпълнител, който ще участва в благотворителния концерт на Арт Войс център на 2 септември от 20 часа на Античния театър в Пловдив.С инициативата се събират средства за ремонта на новата сграда на най-известната музикална школа в България.Любо Киров притежава един от най-красивите гласове в съвременната българска музика. Текстописец на над 200 хита, композитор, инструменталист, художник, продуцент, Любо е с награди за най-добра група, солов изпълнител и музика, но с живите си концертни и клубни участия пред многохилядна публика, той печели най-ценната награда - признанието и любовта на публиката. Всичко това дава на Любо Киров статут на истински Артист, който с лекота, талант и харизма покорява всяка сцена и рисува новата Вселена, укрепвайки вярата ни в Любовта.\"Арт Войс център и приятели, сред които ще е и Марги Хранова ще пеят ЗАЕДНО на Античния театър за благотворителната кауза. Ще участват и големите приятели на Арт Войс център, музикантите от Биг Бенд Пловдив, с диригент Николай Гешев.Чрез  благотворителната кампания се набират средства за довършване на ремонта на сградата за репетиции на възпитаниците на известната пловдивска школа, която от няколко години създава изключителни млади музикални дарования.На концерта \" Заедно\" Лидия Ганева ще представи новата си песен с Вензи \"Милиони причини\" създадена от Владимир Ампов-Графа и Илия Григоров. Във видеото, което е снимано в Пловдив, участват много от приятелите на младата певица от Арт Войс Център. \"За мен тази песен е важна заради посланието, в което всички трябва да се вслушат. Има милиони причини да бъдем щастливи!\"Талантливите възпитаници на пловдивския Арт Войс център се превърнаха в национални любимци с многобройните си успехи у нас и по света. Сред тях са Лидия Ганева, която представи достойно страната ни в Детската Евровизия,  Елия, Никол, Валентина и Елеонора от 4 Magic, които станаха победителки в X Factor,  Даниела Пирянкова, участник в Шоуто на Слави,  Мирослава Тодорова - също една от любимките в X Factor. В момента над 70 деца се обучават в Арт Войс център.Преди месеци Община Пловдив предостави на музикалната школа нов имот - бившия ресторант „Брадърс\". Постройката пустееше и бе в лошо състояние. Помощ най-напред оказаха работници от „Жилфонд\", които почистиха  и изхвърлиха насъбрания боклук. Премахнати бяха прогнилите стени и тавани от шперплат, изнесено бе и старото кухненско обзавеждане. ВиК отпуши тръбите на тоалетните. Работи се активно по ремонт на покрива.„Благодарна съм на общината, на Кмета инж. Иван Тотев, на заместник-кмета по култура и туризъм инж. Александър Държиков, които ни оказаха голяма помощ\", споделя  музикалният педагог Руми Иванова - ръководител и ментор на талантите.Всяка събота децата и техните родители полагат доброволен труд в сградата, с идеята час по-скоро тя да се превърне в мечтаното място за репетиции и концерти. Сградата е с площ от 200 квадратни метра. Голямата част от нея ще бъде зала за концерти и танци. В останалото пространство ще се обособят четири кабинета, в които педагозите ще учат децата на солфеж, пиано и китара.„Концертът ще бъде венец на нашата кампания и по тази причина много се вълнуваме, защото всички деца от Арт Войс център ще се включат в него. Основните участници ще бъдат нашите звезди от „4 Magic\"- любимата група на младата публика. Много съм щастлива, че в нашата кауза се включиха и музикантите от Биг Бенд Пловдив, които винаги са зад гърба на децата и младите изпълнители\", разказа Румяна Иванова. Билети за концерта се продават в Туристическия информационен център на пл. Римски стадион, касата на МаскАрт в ДК „Борис Христов\" и във всички други обекти от мрежата на  Ивентим. Бг.В деня, билети ще се продават и на място, но до 20 часа, когато е началото на концерта.  ", "date": "2018.09.02", "title": "Любо Киров и Марги Хранова пеят тази вечер на Античния в Пловдив за благородна кауза"}
{"url": "http://www.cross.bg/s-rysiya-erdogan-1582923.html", "text": "/КРОСС/ Турският президент Реджеп Тайип Ердоган заяви, че страната му няма намерение да иска от когото и да е разрешение да купи от Русия зенитни ракетни системи С-400, предаде ТАСС.Агенцията цитира турския вестник \"Миллиет\", който съобщава за изказването на Ердоган на бизнес форум в Бишкек, столицата на Киргизстан. \"Сключихме с Русия споразумение за С-400 и това безпокои някои. Извинете, но няма да молим никого за разрешение\", цитира турският вестник думите на президента.На 31 август той заяви, че Анкара се надява да получи С-400 в максимално кратки срокове.САЩ предупредиха Турция, че ако купи от Русия тези ракетни комплекси, САЩ може откажат да ѝ продадат изтребители Ф-35. ", "date": "2018.09.02", "title": "Ердоган: Няма да искаме разрешение за купуване на руски ракети С-400"}
{"url": "http://www.cross.bg/satyrn-siyanie-vyatur-1582938.html", "text": "/КРОСС/Телескопът „Хъбъл\" засне красиво сияние над северния полюс на Сатурн, съобщи Прес асосиейшън.Снимките са направени преди и след лятното слънцестоене на Сатурн през 2017 г. и 2018 г. Трептенето се дължи както на слънчевия вятър, така и на бързото въртене на Сатурн - едно денонощие там продължава само 11 часа.Северното сияние на Сатурн има два пика в яркостта - на зазоряване и преди полунощ. Те са резултат от взаимодействието на слънчевия вятър и магнитосферата на планетата. Докато земното полярно сияние достига до 96-320 км в атмосферата, полярните сияния на Сатурн се издигат на повече от 1400 км.Сиянията на Сатурн могат да се наблюдават само в ултравиолетовата светлина, защото в атмосферата преобладава водородът.Снимка: NASA ", "date": "2018.09.02", "title": "„Хъбъл” засне северно сияние на Сатурн "}
{"url": "http://www.cross.bg/strymyani-sandanski-bolnitza-1582922.html", "text": "/КРОСС/ При , която затвори временно главен път Е-79 между Струмяни и Сандански, е пострадало дете - румънче на 5 години. Припомняме, че при инцидента се удариха бус и румънска кола близо до бензиностанция Шел, съобщава struma.bg. По първоначална информация шофьорът на буса e със счупен крак и травма на главата.В колата е пътувало семейство с 5-годишно дете. Бащата и детето са с леки контузии, майката е невредима. Пострадалите са транспортирани в санданската болница.Шофьорът на микробуса е 59-годишният Васил Герински от Симитли. Той ще бъде транспортиран в благоевградската болница.Движението в участъка Струмяни - Сандански вече е възстановено. ", "date": "2018.09.02", "title": "Румънче на 5 години е пострадало в катастрофата край Струмяни"}
{"url": "http://www.cross.bg/chasa-avtomagistrala-trakiya-1582917.html", "text": "/КРОСС/ Засилено е полицейското присъствие по пътищата, водещи към границата ни със Сърбия, съобщават от пресцентъра на МВР. С оглед интензивния трафик на транзитно преминаващите през страната чужденци, екипи ще бъдат разположени по автомагистралите „Марица\" и „Тракия\", и пътя София-Калотина. „Пътна полиция\" предприема допълнителни мерки заради засиления трафик на транзитно преминаващи чужди граждани от южната ни граница към западната. Поради тази причина засилено ще е присъствието на екипите по пътя от ГКПП „Капитан Андреево\", автомагистрала „Марица\", автомагистрала „Тракия\" и път I-9 (София-Калотина).Остава в сила и засиленото полицейско присъствие по основните пътища на страната, тъй като периодът съвпада с отпуските у нас и интензивното пътуване от и към Черноморието ни. Със заповед на Агенция „Пътна инфраструктура\", в последния работен ден на седмицата за времето от 18.00 до 20.00 часа ще се спират товарните автомобили, движещи се в посока София-Пловдив на автомагистрала „Тракия\". Изключение ще се прави за онези камиони, превозващи опасни товари, живи животни и стоки на температурен режим.Същата мярка ще е в сила и в неделя, но за времето от 16.00 до 20.00 часа за движещите се в посока Бургас-София. Подобно ограничение ще има и на автомагистрала „Марица\" в неделя за времето от 16.00 до 20.00 часа в посока Свиленград-автомагистрала „Тракия\". На автомагистрала „Струма\" движението на товарни автомобили ще е ограничено за времето от 10.00 до 14.00 часа в посока п. в. Даскалово-автомагистрала „Тракия\". От полицията отново припомнят основните правила за безопасно шофиране : - водачите да шофират със съобразена с пътните условия скорост и да спазват указанията на маркировката и на служителите на реда; - в никакъв случай да не се движат в аварийната лента на магистралите и да не спират там без причина; - в никакъв случай да не подценяват дължината на пътя и ако той е над 3 часа, да предвидят поне една почивка; - да не поемат на път, ако са употребили алкохол, наркотични вещества или техни аналози.  ", "date": "2018.09.02", "title": "Засилено полицейско присъствие по пътищата"}
{"url": "http://www.cross.bg/nfsb-valeri-simeonov-1582919.html", "text": "/КРОСС/ Партията на Валери Симеонов - НФСБ - заседава втори ден в Слънчев бряг, за да реши дали да остане част от управляващата коалиция с ГЕРБ, ВМРО и \"Атака\", или да напусне властта.Събранието на централното ръководство на партията започна още в късния следобед на събота и продължи до полунощ, без да бъде обявен краен резултат. Очаква се в неделя следобед да стане ясно дали НФСБ остава в мнозинството, съобщава бургаското издание \"Флагман\".\"Въпросите, които ще обсъдим, са сериозни. Намираме се в ситуация на усложнена политическа обстановка - в началото на започващата есенна сесия на Парламента, в която предстои да се гледат законопроекти, чието бъдеще към момента ни се вижда неясно. Събрал съм голяма част от актива, за да чуя мнението на всеки. Искам да знам какви са настроенията по места, за да не сбъркаме в преценката си\", казва вицепремиерът Валери Симеонов пред репортер на медията.Разривът между НФСБ и останалите коалиционни партньори продължава цяла година, като последните примери за несъгласие бяха свързани с назначението на Габриела Козарева (от квотата на \"Атака\") начело на Агенцията по вписванията и уолнението на тримата министри Валентин Радев (МВР), Николай Нанков (МРРБ) и Ивайло Московски (МТИТС) - без предварително уведомяване на НФСБ. Паралалено с това, лидерът на \"Атака\" Волен Сидеров влезе в \"опозиционен\" режим срещу акциите против шума по Черноморието на Валери Симеонов, като го обвини в \"убиване\" на туристическия бизнес и опъване на политически чадър върху конкурентни предприемачи.Очаква се ръководствата на ГЕРБ и \"Обединените патриоти\" да се съберат в понеделник, 3 септември, за да обсъдят имената на новите министри, които би трябвало да заемат трите овакантени поста. ", "date": "2018.09.02", "title": "Втори ден НФСБ не може да реши напуска или остава във властта "}
{"url": "http://www.cross.bg/viziya-bulgariya-idei-1582862.html", "text": "/КРОСС/ -  Ние вече чухме - управленска заявка, основа на предложение за промяна на системата. На пръв поглед това звучи радикално, но ако   прочетем внимателно тези около 40 страници ще видим, че няма радикални предложения. В този смисъл оценки от типа - \"БСП ще връщат комунизма\" ми се струват несъстоятелни. Иначе нашият политически процес сякаш имаше нужда от появата на подобен документ, който да пораздвижи ценностно идеологическите гънки на публичния мозък. Искам да кажа, че независимо от това дали харесваме или не анализът и предложенията, трябва да отчетем, че текстът излиза отвъд политическото злободневие и поставя проблемите на ценностно и идеологическо равнище. - Заявката на социалистите е, че това е програмен документ, а детайлите иконкретните политики ще се формулират допълнително след обществено обсъждане. И все пак струва ми се, че идеите в икономическата и данъчната сфера показват опит за оттласкване от доминиращия официалната ни публичност неолиберален консенсус. Дълго време у нас беше забранена каквато и да е критика на свещените мантри на неолиберализма - дерегулация, приватизация, ниски данъци, свиване на публичния сектор и т.н. В случая от БСП предлагат нещо малко по - различно - без да се стига до някакви революционни идеи. Но ние дотолкова сме свикнали с едноизмерната идеологическа хегемония, че всяко нещо встрани от нея ни звучи обсурдно, радикално и популистко.-  Документът има силна диагностична част. Поставянето на проблемите с неравенството, бедността и социалното изключване в центъра на дебата ми се струва като смислен подход.  Вече споменах данъчната реформа, можем да добавим безплатното  доучилищно образование, промяната на статута на болничните заведения и др. -  Това са проблеми, които не могат да бъдат решени с отделни секторни политки. Решаването им изисква дългосрочен стратегически проект, който надхвърля разбирането за политиката като технология. Документът на БСП не е перфектен, може да бъде критикуван за много неща, но трябва да признаем, че носи подобен стратегически характер. -  На мен ми е трудно да говоря за наличието на българско общество. Намираме се в ситуация на социален полуразпад и атомизация. Социалните дистанции и неравенства продължават да се увеличават. Расте недоверието както помежду ни така и в политическата система. Публичните институции изглеждат подчинени на частния интерес, личните зависимости заместват институционалните отношения. Вероятно имаме нужда от нов обществен договор, тъй като отношенията на гражданите с държавата не са никак хармонични.  -  Аз не съм привърженик на поставянето на консенсуса в центъра на политиката. Особено пък демокрацията изисква конфликт - на ценности, принципи, идеи. Достатъчно време имаше идеологически консенсус (в който и БСП участваха), а политиката беше сведена да технология. Така че социалистите по-скоро ще трябва да водят битка за идеите в документа, да търсят подкрепа и партньорства и да се опитат да спечелят избори. В либералната демокрация това е пътят за прилагане на политически идеи.   ", "date": "2018.09.02", "title": "Страхил Делийски – политолог: „Визия за България” дава управленска заявка и нова визия за промяна на системата"}
{"url": "http://www.cross.bg/reklamata-reklama-momiche-1582918.html", "text": "/КРОСС/ Управлението на Антимонополната Федерална служба в Архангелска област одобри обидна за жените реклама и предизвика скандал в цяла Русия ,пишат местни медии. Автор на рекламата е строителният предприемач \"Аквилон Инвест\", които пускат снимка на момиче с малък размер на гърдите. В експертен доклад се посочва, че рекламата се отнася до физически дефекти при жените, а оттам и в противоречие с изискванията на параграф 6 от член 5 от Федералния закон \"За реклама\" от гледна точка на използването на обидни образи. Във ведомствето бе получена жалба относно билборд със снимка на жена, измерваща гърдата си с лента. Рекламният лозунг гласи: \"Имаме малки цени и много комплекси.\" На другия билборд е заснето стоящо в гръб момиче, което сваля ризата си. Надписът отдолу е: \"По-евтино е да полетиш\". Жалбоподателите считат рекламите за сексистки, твърдейки, че те се основават върху експлоатацията на сексуалността на женското тяло, обижда и унижава представителите на женския пол. \"Руската служба към Би Би Си бе първата, която привлече вниманието към решението на ръководството на ФАС, тя поиска от отдела да изясни критериите на експертното мнение, но не бе получен оперативен коментар. Фирмата, която пусна рекламата, е изправена пред глоба до 500 хил. рубли.  ", "date": "2018.09.02", "title": "Сексистка реклама в Русия предизвика скандал"}
{"url": "http://www.cross.bg/pchelite-pestitzidi-frantziya-1582920.html", "text": "/КРОСС/ Франция става първата страна в Европа, в която вече е забранена употребата на всички пет пестициди, които според изследователи убиват пчелите. Целта е да се предпазят представителите на вида в страната.Плановете за забрана на т.нар. неоникотиноиди бяха посрещнати с приветствия от пчелари и защитници на околната среда, но зърнопроизводители и производители на цвекло предупреждават, че новата забрана може да ги остави без защита срещу други видове зловредни насекоми.С решението си да забрани и петте пестициди Франция отива една крачка по-далеч от Европейския съюз. От 19 декември в ЕС влиза забраната за използването на само три от тях, съобщава The Telegraph.Великобритания също подкрепя по-скромната европейска забрана заради доказателства, които подкрепят твърденията, че химикалите водят до сериозно намаляване на популациите на пчелите. Сред другите потенциални причини за това са вируси, акари и др.Появилите се в средата на 90-те години неоникотиноиди имат същата химическа структура като никотина и атакуват централната нервна система на насекомите. Целта е била те да заменят по-старите и вредни пестициди. Тя е постигната и в момента те се използват за предпазването на различни култури, включително различни видове овощни дървета и лозови насаждения.Изследвания обаче показват, че неоникотиноидите водят до различни увреждания при пчелите, а според френски учени е възможно насекомите дори да се пристрастят към инсектицидите.Миналата година ООН предупреди, че 40 процента от безгръбначните опрашители - в частност пчелите и пеперудите, са застрашени от изчезване в глобален мащаб. ", "date": "2018.09.02", "title": "Франция забрани всички пестициди, които вредят на пчелите"}
{"url": "http://www.cross.bg/samokov-masov-ychastvali-1582926.html", "text": "/КРОСС/ Две ромски фамилии са предизвикали масов бой в квартал на Самоков, научи Dir.bg. В мелето са участвали около 40 човека, има арестувани.От полицията потвърдиха пред Dir.bg за инцидента и поясниха, че полицията цяла нощ е дежурила в квартала, за да не се стигне до нови ексцесии.\"Имаме подаден сигнал за масов бой в Самоков, като на място веднага са изпратени патрулни коли. В боя са участвали около 40 човека, петима са задържани. Няколко лица се издирват. Става въпрос за свада между две фамилии\", поясниха от МВР. ", "date": "2018.09.02", "title": "Полицията на крак заради масов бой в Самоков"}
{"url": "http://www.cross.bg/video-youtube-sudurzhanie-1582921.html", "text": "/КРОСС/ В йерархията в света на онлайн видео звездите тези, които са популярни в YouTube, без съмнение са на върха. Сайтът има близо 2 милиарда активни посетители месечно, което го прави най-голямата онлайн видео платформа на планетата. Най-популярните имена в него печелят милиони долари и държат в ръцете си огромен културен капитал.Т.нар. ютубъри са съвременните знаменитости. Младежите от поколението Z нямат за идоли популярните личности от музиката или киното, а точно тези хора, които са станали известни с качени в интеренет пространството клипове.Но да попаднеш сред най-известните ютубъри е по-трудно от всякога. Това е един препълнен пазар и за всяко голямо име като Логън Пол, PewDiePie или Леле Понс има хиляди млади хора, които искат да са като тях и се надпреварват в очакване на големия си пробив.Докато го чакат, те все с нещо трябва да изкарват пари и да си плащат сметките. Някои имат нормални професии, които им осигуряват постоянен доход. Все повече обаче стават онези, които започват да си партнират с по-малки приложения за видео, за да си осигурят допълнителни пари, както и предимство пред конкуренцията.Това е ситуация, която е изгодна и за двете страни. Работейки със създатели на видео съдържание от \"средното ниво\", новите приложения, които се опитват да пробият на пазара, могат да достигнат до нова аудитория. В същото време по този начин си осигуряват видео съдържание с високо качество и на теория могат да привлекат нови потребители.От другата страна са създателите на клипове, които имат потенциалната възможност да достигнат до милиони зрители в един не толкова препълнен \"пазар\" на клипове и да изкарат някакви пари от добре спонсорираните стартъпи, жадни да напълнят приложенията си със съдържание.Ясно е, че тези \"творци\" искат да постигнат успех в YouTube, а приложенията искат да станат \"следващия YouTube\". Заедно те създават своя собствена система от жадни за успех хора, в която двете групи се използват взаимно по пътя към \"големия успех\".Брендън и Тайлър ЛаТарт са добре запознати с този тип сделки. 17-годишните близнаци започват своята \"интернет кариера\" със социалната мрежа Instagram, където общо имат 50 000 последователи. Преди няколко месеца създават и свой канал в YouTube. Очакват с надежда мига, в който той най-накрая ще набере популярност, но през това време не стоят със скръстени ръце.Братята ЛаТарт разчитат на приложение за стриймване на видео в реално време, наречено UpLive. То не само е източник на доходи, но и начин да покажат лицата си на повече хора и да се популяризират. Близнаците получават по 500 долара за всеки 30 часа стрийминг в рамките на 15 дни. Те излъчват на живо различни ситуации от живота си, пишат си с фенове и запълват необходимите часове с всичко, което смятат, че зрителите им ще намерят за интересно.Имат си дори мениджър - Марио Айузо. По думите му винаги е добре за един създател на съдържание да има подкрепата на семейството и приятелите си, но е много по-добре, когато зад гърба си има и някое подобно приложение.\"Когато създателите на дадено приложение видят потенциал в теб и знаят какво можеш да предложиш, те ще си партнират с теб, за да ти помогнат да изпълниш следващата си цел. Била тя финансова, набиране на контакти или просто аудитория\", обяснява той.Тристан Снел е създател на приложението Snakt, което позволява да се ремиксират видеоклипове. Тази година той посещава ежегодната YouTube конференция VidCon. Целта му е да се срещне с колкото се може повече създатели на видеосъдържание и да ги привлече към партньорската програма на своя продукт, която им позволява да получават пари за това, че използват Snakt. Интересът е голям. Не от \"големите имена\" в правенето на клипове, но от тези, които търсят ново поле за изява.Един от тях е Гейбриъл Стивънс. Той е имал 86 000 последователи в Live.ly - приложение за стрийминг на видео, спряно през лятото. Следват го 42 000 души и в Instagram, но в YouTube цифрата е едва 3500.За хора като Стивънс офертата някой стартъп да им плаща, за да създават съдържание, е изключително примамлива. Той самият е изкарал около 40 000 долара от Live.ly, но още покрай нея е научил, че трябва да споделя съдържание чрез няколко различни платформи, защото \"никога не знаеш коя ще изчезне\".Видео стартъпите могат да бъдат закрити във всеки един момент без предупреждение, ако се стигне дотам, че предварително събраният капитал бъде изчерпан или никоя по-голяма фирма не ги купи.Поради тази причина по-скромните интернет знаменитости като Стивънс постоянно трябва да търсят \"нови сделки\".20-годишният Брендън Дейвис също е от по-ниското ниво знаменитости в сферата на онлайн видеата. Той постоянно следи сайтовете за технологии, за да е наясно с новите социални мрежи и приложения за видео. Участва и в групов чат, в който си споделя съвети за нови компании с други популярни лица от социалните медии.Самият Дейвис има сделки с общо пет различни приложения - Cheez, Muscial.ly, Oevo, HypeWave, а освен това е бета-тестър на приложение, което скоро излиза на пазара.Според него е важно от самото начало да усетиш накъде духа вятърът. Ако дадено приложение постигне голям успех, то тогава ще се превърнеш в един от топ инфлуенсърите в него. Но, разбира се, повечето приложения не успяват да се развият и да станат популярни. Така някои хора се озовават в ситуацията, че са инвестирали множество часове в платформа, която в крайна сметка се е провалила.Според Брендън - един от близнаците ЛаТарт - много хора са на мнение, че е изключително лесно да създаваш това съдържание и да го разпространяваш на различни места. Но всъщност това изисква време, срещи, записи. Понякога дори не ти плащат и се оказва, че просто си си губил времето.Брендън и брат му наскоро дори пропуснали купон по случай завършването на техен приятел. Причината била, че трябвало да останат вкъщи и да излъчват на живо, за да могат да изпълнят квотата, за която са се разбрали с приложението.Понякога им се налага да са на живо пред зрителите си по 3-4 часа на ден, а това е доста трудно постижимо, когато имаш да пишеш и домашни. След това трябва да отговориш и на всички коментирали. Така идва стреса и се чувстваш зле, защото не можеш да правиш всички други неща, които искаш.За мнозина обаче жертвите си струват, ако в крайна сметка ще им помогнат да се сдобият със слава в YouTube.Като Джой Джеферсън, 21-годишен създател на видео-съдържание, който прекарва часове наред всяка нощ, за да монтира клиповете си или да излъчва на живо на различни платформи.И макар да му казват, че е \"следващия Логън Пол\", тези думи няма как да бъдат обърнати в пари, с които да си купи храна. Реалността е такава, че за момента целият този труд е донесъл на Джеферсън едва 1100 последователи в YouTube.Източник ", "date": "2018.09.02", "title": "Ютубърите са съвременните знаменитости, които печелят милиони онлайн"}
{"url": "http://www.cross.bg/dzhon-makkeiin-beshe-1582927.html", "text": "/КРОСС/ Двама американски президенти - Барак Обама и Джордж Буш-младши - изпратиха с почести покойния сенатор Джон Маккейн. И двамата са негови бивши конкуренти в кандидат-президентски кампании, като и двамата са били помолени лично от него да държат реч на възпоменателната му церемония.\"Толкова голяма част от нашата политика, от обществения ни живот и публичния дебат изглеждат маловажни, злобни и жалки, преминаващи в бомбастичното и обидното, в недостоверни противоречия, в изкуствено създаден гняв. Това е политика, която се преструва на смела и твърда, но всъщност е породена от страх. Джон ни призоваваше да бъдем над тези неща. Призоваваше ни да бъдем по-добри от тях. Може би именно по този начин можем да го почетем най-добре - като признаем, че има по-големи неща от партията, амбицията, парите, славата или властта. Има неща, за които си струва да рискуваш всичко\", каза Барак Обама в словото си.Обама призна, че Джон Маккейн никога не се е колебаел да му посочи грешките по време на двата му президентски мандата - \"а според изчисленията на Джон, това се случваше поне веднъж на ден\".\"Въпреки всички наши различия, въпреки времето, в което сме спорили, никога не съм се опитвал да се крия. И мисля, че Джон най-после разбра дългогодишното възхищение, което изпитвах към него\", каза още той.Маккейн е бил чест гост на президента в Белия дом, където двамата са разговаряли за различни политически теми.\"Несъгласията ни не изчезваха по време на тези лични разговори. Те бяха реални, често - дълбоки. Но изпитвахме удоволствие от времето, което можехме да споделим далеч от ярките прожектори, смеехме се и учехме много един от друг. И никога не сме се съмнявали в честността на другия, в патриотизма на другия\", каза Барак Обама.Президентът Джордж Буш-младши също описа как сблъсъците му с Джон Маккейн са му помогнали в израстването като политик.\"Навремето той знаеше как да ме ядоса. Знам и че той би казал същото за мен. Но той ме направи по-добър\", каза Буш.Той посочи, че срещите му с Джон Маккейн са протичали като \"разговор между двама футболисти, които си припомнят голям мач\". \"Постепенно съперничеството ни се стопи. Най-накрая, имах възможността да се възползвам от един от най-големите подаръци на живота - приятелството на Джон Маккейн. И то ще ми липсва\", каза Буш.\"Джон беше откровен, независимо кого засягаше с откровеността си. Нито един президент не беше пожален. Преди всичко, Джон беше човек с морал. Ръководеше се от система на обществени ценности, които внасяха сила и цел на неговия живот и на живота на страната\", каза Буш.Той припомни презрението, с което Маккейн се е отнасял към злоупотребата с власт, и \"инстинкта му да се застъпва за малкия човек\".\"В различни моменти на дългата си кариера Джон се противопоставяше на политики и практики, за които вярваше, че са недостойни за страната му. В лицето на властимащите Джон Маккейн се изправяше и казваше: Ние сме по-добри от това. Америка е по-добра от това\", каза Джордж Буш-младши.Бившият държавен секретар и доайен на американската дипломация Хенри Кисинджър (94 г.) изрази признание за силата на духа на Маккейн, който след години на плен във Виетнам отказва да бъде освободен предсрочно заради семейното си положение (баща му по това време е командир на Тихоокеанския флот на САЩ).\"В последната фаза на преговорите, виентамците предложиха да освободатя Джон, така че да се върне с мен на борда на официалния самолет, с който бях дошъл в Ханой. Изненадващо, той им беше благодарил за предложението и отказал. Когато най-после се срещнахме, поздравът му беше затрогващ: \"Благодаря Ви, че спасихте моята чест\". Тогава той не ми каза, че е имал възможност да излезе на свобода още преди години, но е отказал - решение, заради което е изтърпял допълнителен период на изолация и трудности. Никога повече не спомена за времето в плен, в рамките на почти половинвековното ни близко приятелство\", разказа Кисинджър.\"Във всички свои битки Джон се застъпваше на страната на морала и свободата. Той беше ангажиран боец, който воюваше за каузите си с интелигентност, кураж и скромност. Надеждата беше всичко за Джон. \"Никой от нас - ако има характер - няма да остави живота си пропилян\", казваше той. Като повечето хора на моите години, изпитвам носталгия по всичко, което се е изгубило и повече няма да се върне. Ако щастливата и непринудена красота на младостта се оказва ефимерна, има нещо по-добро, което ще издържи докрай, до последните ни мигове на Земята. И това е онзи момент в живота ни, когато се жертваме за нещо по-важно от самите нас. Светът ще бъде по-самотен без Джон Маккейн, вярвата му в Америка и инстинктивния му усет за морален дълг. Никой няма да забрави как дори в последния си час Джон ни даде така нужния момент на обединение и поднови вярата ни във възможностите на Америка. Оттук нататък, опазването на честта на държавата е в нашите ръце\", каза Хенри Кисинджър.Президентът Доналд Тръмп не присъстваше на траурната церемония, но неговата дъщеря Иванка беше сред гостите на изпращането на Джон Маккейн. Сенаторът от Аризона почина на 81-годишна възраст след боледуване от мозъчен тумор. ", "date": "2018.09.02", "title": "Обама, Буш и Кисинджър изпратиха с почести Джон Маккейн"}
{"url": "http://www.cross.bg/karakachanov-neno-dimov-1582928.html", "text": "/КРОСС/ Вицепремиерът и министър на отбраната Красимир Каракачанов и министърът на околната среда и водите Нено Димов са спокойни за местата си правителството. Двамата казаха това по време на отбелязването в село Сугарево на 94-та годишнина от убийството на легендарния водач на ВМРО Тодор Александров.„Не съм притеснен, всичко е въпрос на диалог и дебат, всеки си има свой подход\", отбеляза Красимир Каракачанов. По думите му комуникацията в управляващата коалиция буксува - това е проблемът. Не мисля, че ще се стигне до сътресения, каза още вицепремиерът.„Министрите, които аз съм предложил, без моe съгласие няма как да бъдат сменени, освен ако нямат провинения\", отбеляза още Каракачанов.Няма защо да се протеснявам\", коментира и министърът на околната среда и водите - Нено Димов. „Продължавам да работя, идеята е за пълен мандат, а кога ще приключи този мандат - това е работа вече на премиера, на господин Каракачанов и на политическото ръководство на този коалиционен съвет\", каза Нено Димов.Лидерът на другия партньор в коалицията - Валери Симеонов, запазва мълчание за поредев ден. По информация на bTV, НФСБ заседава в Бургас, за да изясни на каква позиция ще е по повод оставките на тримата министри - вътрешният министър Валентин Радев, транспортният Ивайло Московски и регионалният Николай Нанков. ", "date": "2018.09.02", "title": "Красимир Каракачанов и Нено Димов спокойни за постовете си в кабинета"}
{"url": "http://www.cross.bg/evro-malki-kartini-1582909.html", "text": "/КРОСС/ Във Виенския зоопарк никога не е скучно, а отскоро той предлага и нова атракция на посетителите си. Това е рисуващата Ян Ян, която преди две години роди две близначета, а сега се научи да използва четката и палитрата, за да рисува малки картини, когато има желание.Картините са изключително стилни в цветовете на пандата - черно и бяло.Ян Ян ще нарисува сто платна, които ще бъдат продадени в интернет за 490 евро бройката. Желаещите могат да си ги купят на адрес www.startnext.com/pandas. Събраните средства ще бъдат използвани за издаването на фотоалбум, който проследява историята на пандите от пристигането им през 2003 г. от Китай във Виена.Снимките са дело на фотографа Даниел Цупанк, който е и страстен любител на животните. За целта са необходими 25 000 евро. Ако сумата бъде събрана до 9 октомври, албумът ще излезе през декември и със сигурност ще бъде добра идея за коледен подарък за малки и големи.Снимки: © Daniel Zupanc   ", "date": "2018.09.02", "title": "Панда рисува картини за 490 евро"}
{"url": "http://www.cross.bg/razmer-mlrd-razhodite-1582908.html", "text": "/КРОСС/Излишъкът в бюджета продължава да расте, показват предварителните данни за касовото изпълнение на консолидираната фискална програма (КФП). Към края на август положителното салдо е в размер на 2.47 млрд. лв., което е с над 450 млн. лв. повече спрямо месец по-рано.Приходите и помощите по КФП към август 2018 г. се очаква да бъдат в размер на 25.97 млрд. лв. (68% от годишния разчет), като спрямо август 2017 г. се отбелязва ръст от 2.69 млрд. лв. Ръстът спрямо предходната година се дължи основно на по-високите данъчни и неданъчни приходи, които нарастват с 2.4 млрд. лв. (10.8%). Увеличение се отчита и при постъпленията от помощи, които нарастват с 290.4 млн. лв.Разходите по консолидираната фискална програма (вкл. вноската на Република България в бюджета на ЕС) към август 2018 г. са в размер на 23.5 млрд. лв., което е 59.8% от годишния разчет. За сравнение разходите по КФП за същия период на 2017 г. бяха в размер на 21.1 млрд. лв. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средства от Европейския съюз.Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи.Частта от вноската на Република България в бюджета на ЕС, изплатена към 31.08.2018 г. от централния бюджет, възлиза на 738.2 млн. лв. ", "date": "2018.09.02", "title": "Финансовото министерство отчита още по-голям излишък"}
{"url": "http://www.cross.bg/yels-orsun-filmut-1582907.html", "text": "/КРОСС/ Блясък на червения килим, филми, посветени на велики личности и филми, заснети преди десетилетия, които едва сега виждат бял свят - такава е атмосферата във Венеция, където 79-ият кинофестивал е в разгара си. 40 години след заснемането му филмът \"Другата страна на вятъра\" на прочутия режисьор Орсън Уелс за първи път е представен пред публика.Това е разказ за опита на застаряващ режисьор да се завърне в света на киното, заснет подобно на днешните риалити предавания. Когато умира през 85-та година, Уелс оставя над 100 часа материал. Награденият с \"Оскар\" монтажист Боб Муравски е човекът, който завършва филма. Критици определят незавършения проект на Орсън Уелс като истински шедьовър и го сравняват с емблематичния му \"Гражданинът Кейн\".А отвъд Океана обвиниха филма за Нийл Армстронг и мисията \"Аполо 11\" - \"Първият човек\" в липса на патриотизъм. Причината - филмът не показва как астронавтът забива американския флаг на Луната. Сенаторът републиканец Марко Рубио определи пропуска като \"пълен лунатизъм\". Синовете на Нийл Арсмстронг обаче защитиха решението на екипа и припомниха, че това е личната история на първия човек на Луната и трудностите му по пътя към нея. В главната роля е холивудската звезда Райън Гослинг.\n\t\t\t\t\t", "date": "2018.09.02", "title": "На кинофестивала във Венеция представят последния филм на Орсън Уелс  (видео)"}
{"url": "http://www.cross.bg/kemnitz-dyshi-vreme-1582911.html", "text": "/КРОСС/ Германската полиция е задържала 300 души по време на вчерашните протести и контрапротести в град Кемниц.Предотвратен е сблъсък между различните групи на крайнодесни и техни противници, се казва в изявление на органите на реда.Протестите започнаха преди дни,след като 35-годишен местен жител беше смъртоносно намушкан с нож. За престъплението бяха задържани иракчанин и сириец.Полицията коригира данните за броя на участвалите в двата протеста - те са били около 9500.Най-малко девет души са пострадали при протестите, съобщава ДПА. Регистрирани са поне 25 престъпления, като сред тях има унищожаване на собственост, телесни повреди, съпротива при арест и използване на знаци на забранени организации.В Кемниц е било извършено и нападение срещу 20-годишен афганистанец, който е леко ранен. ", "date": "2018.09.02", "title": "Триста са задържаните по време на протестите в Кемниц"}
{"url": "http://www.cross.bg/sushto-dizelovite-versii-1582910.html", "text": "/КРОСС/ Британското издание Autocar изчисли кои световни производители са престанали да продават дизелови версии на свои модели на европейския пазар. Мерките, предприети от различните правителства, вече дават резултати и това си личи от действията на по-голяма част от компаниите.Например, Fiat обнови своя компактен ван 500X, като замени дизела с 3-цилиндров мотор. Това е част от стратегията на концерна FCA, която предвижда пълен отказ от тежкото гориво през 2022 г. Изключение прави търговската техника, пише \"Аутомедия\".Новото поколение на Honda CR-V на свой ред за първи път ще се предлага със 7 места и с хибридно задвижване, и както изглежда - никога повече няма да получи дизелови версии. Друга японска компания - Mitsubishi, също залага на хибридите, а от гамата отпадат дизеловите ASX и Outlander.При Toyota положението е подобно - дизелите остават само за големите всъдеходи, докато завърналият се на европейския пазар седан Camry, както Verso и RAV 4, ще се предлагат само в бензинови и хибридни версии. Subaru също се отказа от дизелите, а Suzuki спира продажбите на Vitara и SX4 с добавка DDiS към имената. И тук трендът е ясен.Производителят на спортни коли Porsche също обяви, че се отказва от дизеловите варианти на кросоувърите Macan и Panamera, докато за новия Cayenne версия с такова гориво не се предвижда изобщо. Затова пък хибридните на немската марка се продават отлично. ", "date": "2018.09.02", "title": "Европа се сбогува с дизеловите автомобили "}
{"url": "http://www.cross.bg/e-tezhka-kylata-1582914.html", "text": "/КРОСС/ Тежка катастрофа затвори за няколко часа пътя за Гърция - път Е-79, край Струмяни, предаде кореспондентът на bTV региона.Към 7:30 ч. са се ударили лека кола с румънска регистрация и микробус с българска. Има заклещени хора, но няма жертви.Един човек е по-сериозно пострадал и е откаран в болницата в Сандански.Пътят е беше затворен от изхода на Струмяни в посока Кулата, а колите се насочваха по обходен маршрут: Струмяни-Микрево-Драката-Вълково-Сандански, но само за леки коли. През селата се образуваха тапи.Образува се е и опашка от тирове.Главният път Е-79 беше отворен малко преди 10 ч.Междувременно на него имаше и гонка между полицаи и шофьор на \"Ауди\", който не се е подчинил на стоп палка. Задържан е и са му свалени номерата на колата. Установено е, че карал след употреба на алкохол.От вчера движението по път Е-79 между Благоевград и Кулата е изключително натоварено. Снимка: Ирина Жерева ", "date": "2018.09.02", "title": "Тежка катастрофа затвори пътя за Гърция, има заклещени хора"}
{"url": "http://www.cross.bg/kola-beshe-zapalena-tazi-nosht-v-karnobat-1582915.html", "text": "/КРОСС/ Тази нощ към 3:30 ч. на тел. 112 е подаден сигнал за горяща кола в Карнобат на ул. „Гоце Делчев\" №4, съобщи потребител на платформата „Аз, репортерът\" на БТВ.По негова информация става въпрос за умишлен палеж.Мъж - вероятно собственикът, се опитал да овладее огъня, но пожарната бързо се е намесила и е потушила пожара.Пострадала е и съседна кола.Снимка БТВ ", "date": "2018.09.02", "title": "Кола беше запалена тази нощ в Карнобат"}
{"url": "http://www.cross.bg/ryskiya-vuzstanoveno-nalyaganeto-1582912.html", "text": "/КРОСС/ Налягането на въздуха в Международната космическа станция беше възстановено напълно след открития в петък теч на въздух, причинен от малка дупка в руския кораб \"Союз\", скачен със станцията. Безопасността и здравето на екипажа не са застрашени, а налягането е в установените параметри, заявиха от \"Роскосмос\". Дупката в руския кораб вече е запечатана херметически, като руският космонавт Сергей Прокопиев е използвал епоксидна смола върху марля, за да я запуши.", "date": "2018.09.02", "title": "Налягането на въздуха в Международната космическа станция беше възстановено"}
{"url": "http://www.cross.bg/bryuksel-brekzita-plan-1582916.html", "text": "/КРОСС/ Британската премиерка Тереза Мей заяви, че няма да прави компромис с Брюксел за Брекзита, в момент, когато британски медии съобщават, че съперници от собствената й партия се готвят да публикуват собствено предложение за по-рязко скъсване с ЕС, предаде Ройтерс.Остават по-малко от два месеца за договаряне на раздялата с ЕС след над 40 години в рамките на блока. Мей се опитва да накара собствената си партия и разделената страна да приеме нейният план за Брекзит, който тя представя като полезен за бизнеса. ЕС приветства колебливо плана, изложен неотдавна на съвещание в правителствената резиденция Чекърс край Лондон, отбелязва Ройтерс.\"Няма да се боря за приемането на компромиси по предложението от Чекърс, които не са в наш национален интерес\", обещава Мей в статия във в. \"Сънди Телеграф\".\"Идните месеци ще бъдат от критично значение за бъдещето на нашата страна и съм наясно със задачата си\", добавя тя.Според сегашния план Великобритания остава в зоната за свободна търговия с ЕС за земеделски и производствени стоки. Някои поддръжници на Брекзита обаче казват, че това означава някои части на британската икономика да спазват правила, изработени в Брюксел. През юли двама министри напуснаха правителството й.Според статия във в. \"Сънди Таймс\", водещи поддръжници на Брекзита от Консервативната партия са готови да публикуват собствен план за Брекзит преди годишната партийна конференция в края на септември. Това ще има за цел да засили натиска над Мей, която трябва да получи одобрение от парламента за евентуално споразумение с Брюксел, отбелязва Ройтерс. ", "date": "2018.09.02", "title": "Тереза Мей: Няма да има компромиси с Брюксел за Брекзит"}
{"url": "http://www.cross.bg/bono-glasa-prekusna-1582913.html", "text": "/КРОСС/ Ирландската група U2 прекъсна снощи концерта си в Берлин почти в началото, защото фронтменът й Боно изгуби гласа си, съобщи Би Би Си.Групата беше изсвирила няколко песни, когато Боно се извини на публиката, като каза: \"Мисля, че не можем да продължим. Няма да е честно към вас\".На зрителите в \"Мерцедес Бенц арена\" първо бе казано, че ще има малка пауза, но по-късно бе съобщено, че концертът няма да продължи, а ще се състои на друга дата.В изявление, публикувано на сайта на групата, се изразява съжаление от прекъсването на концерта и се казва, че преди шоуто Боно е бил в отлична форма, но след като изпял няколко песни, усетил, че съвсем няма глас.Някои фенове казаха, че според Боно проблемът с гласа му е свързан с машините за изкуствен дим.Снимки БГНЕС", "date": "2018.09.02", "title": "Боно изгуби гласа си и прекъсна концерт "}
{"url": "http://www.cross.bg/zapochva-voiina-kalendar-1582899.html", "text": "/КРОСС/ 31 г. пр.н.е. - Война между Октавиан и Антоний: В Битката при Акциум Октавиан разгромява флотилията на Марк Антоний и Клеопатра.1666 г. - Избухва Големият пожар в Лондон, който гори три дни и унищожава 10 000 сгради, включително катедралата Свети Павел.1752 г. - Великобритания и нейните колонии в Америка изоставят Юлианския календар и започва използването на Грегорианския календар, при което датата 2 септември става 14 септември.1789 г. - Основано е Министерството на финансите на САЩ.1870 г. - Френско-пруската война: В Битката при Седан прусаци вземат в плен Наполеон III заедно с цялата му армия от 100 000 войници.1944 г. - Назначено е правителство на Константин Муравиев.1945 г. - Втората световна война завършва: Япония подписва акт за безусловна капитулация на борда на американския кораб Missouri в Токийския залив.1945 г. - Виетнам провъзгласява своята независимост от Франция и се преименува във Виетнамска Демократична Република (Северен Виетнам).1947 г. - Основан е град Димитровград.1967 г. - Създадена е микродържавата Сийланд.1987 г. - В Москва започва процес срещу 19-годишния германски пилот Матиас Руст, който необезпокояван каца със своя самолет Чесна на Червения площад през май 1987.1991 г. - САЩ признава независимостта на балтийските страни - Латвия, Литва и Естония.1991 г. - БЗНС \"Никола Петков\" напуска СДС и заявява, че ще участва в изборите самостоятелно.1994 г. - Министър-председателят Любен Беров подава оставката на правителството си.1996 г. - Върховният съд на България отхвърля кандидатурата на Георги Пирински за президентските избори, във връзка с американското му гражданство. ", "date": "2018.09.02", "title": "2 септември в историята"}
{"url": "http://www.cross.bg/ioan-mamant-patriarh-1582898.html", "text": "/КРОСС/ Св. мчк Мамант. Преп. Йоан постник, патриарх Константинополски. Св. 3628 мчци в НикомидияСв. мъченик Мамант се родил в началото на втората половина на третия век в Пафлагония, област в северната част на Мала Азия, между Понт и Витиния. Родителите му - Теодот и Руфина - били знатни и богати римски патриции. Просветени с евангелското учение, те открито изповядвали своята вяра в Господа Иисуса Христа и тъй привличали към Църквата много езичници. През време на гонението при римския император Валериан те били хванати и отведени в Кесария кападокийскаРечник. И там били изправени на съд. Увещавани били да се откажат от евангелската вяра. Те не се съгласили да се отрекат от Христа Спасителя. Затова били затворени в тъмница. Теодот, бащата, умрял в затвора. Жена му, Руфина, която била по това време в напреднала бременност, поразена от смъртта на мъжа си, родила преждевременно сина си Мамант.Като гледала безжизненото тяло на мъжа си и новороденото си чедо, тя молела със сълзи Бога да й разреши да последва съпруга си, като я освободи от този кратковременен живот и я приеме заедно с него във вечните небесни селения.За скъпото си дете тя молела с такива думи:- Господи Боже, Ти сам възпитавай, както знаеш, роденото от мене дете! Бъди му баща. Бъди крепител и пазител на живота му!Разчувствала се силно при тая молитва, тя починала.Милосърдният Господ чул молитвата на Руфина и не оставил без помощ и грижи детето й.В това време в Кесария Кападокийска живеела една добродетелна и благочестива вдовица, която се казвала Амия. Господ й внушил добрата мисъл да изпроси от управителя на областта разрешение да погребе телата на починалите християни. Получила желаното позволение тя отишла в тъмницата. Като видяла горкото сираче между умрелите му родители, сърцето й се изпълнило със жалост. Тя решила да го вземе, да го отгледа и възпита като свой собствен син.До петгодишна възраст детето не говорело. Първата дума, която изговорило, била \"мама\". Разчувствана от това, новата му майка го кръстила Мамант. Употребила старание да му даде възможното най-добро възпитание.Мамант тръгнал на училище. Наставниците се чудели на умствените му способности.Преди всичко и най-много Амия се грижела да му внуши любов към Бога и дълбока почит към Неговия свят закон. И тя успяла. Още от най-ранна възраст Мамант обичал Бога, обичал Господа Иисуса Христа повече от всичко. Показвал благочестие, което трогвало всички.Но благородната Амия нямала щастието да завърши възпитанието на своя любим питомец. Тя починала, когато той бил едва на 14 години. Пред смъртта си му завещала цялото си богаство.Скоро след смъртта й гонението срещу християните в Мала Азия избухнало наново. На областния управител било доложено, че Мамант не само изповядвал християнската вяра, но и се стараел да обръща към нея съучениците си в училището.Император Аврелиан, който по това време се намирал в Кесария, повикал при себе си 15-годишния момък и почнал да го убеждава да се отрече от Христа. Понеже го виждал външно прекрасен и много даровит, обещал му да го приеме в двореца си и да го удостои с големи почести. В случай, че покаже непослушание, го заплашвал с жестоки мъчения и смърт.На увещанията и заплахите Мамант отговорил с тия думи:- Считам за безчестие да се покланям на бездушни идоли, а не на живия Бог. Даровете и почестите, които ми обещаваш, ще се обърнат в зло за мене, ако ги предпочета пред Бога. А мъченията за Христовото име ще бъдат за мене благодеяние, смъртта за вярата - щастие и чест!Разгневен, императорът заповядал да бият жестоко младия човек. Мамант понасял мъченията с голямо търпение.Смутен от тоя героизъм, Аврелиан меко му заговорил:- Обещай само на думи, че ще принесеш жертва на боговете, и аз ще те пусна!В отговор Мамант още по-твърдо заявил:- Нито с уста, нито със сърце ще се отрека от моя Бог, на каквито и изтезания да ме подложиш!Разярен, императорът езичник наредил да усилят мъченията. Започнали да опалват с огън Мамант, да го замерват с камъни.Понеже мъченикът, млад Христов изповедник, се показвал все по-твърд, императорът произнесъл присъда: да бъде отнесен на брега на морето и хвърлен в морските дълбини. Но по чудесен начин ангел Господен го освободил от ръцете на мъчителите и отвел в пустинната планина около Кесария.Трудно щяло да бъде за момъка да живее самичък в това пустинно място. Но Божията милост го пазела постоянно по чудесен начин. Диви кози идвали при него като питомни. Зверовете не му пакостели. В продължение на няколко години светият отшелник бил наставник и помощник на околните жители.Слухът за неговия чуден живот в планината стигнал до управителя на областта. Той пратил войници да го доведат в Кесария. Изправен бил на разпит. Мамант изповядал наново смело вярата си в Христа Господа и отново бил предаден на жестоки мъчения.Подкрепян със сила отгоре, мъченикът оставал невредим. Пуснали люти зверове срещу него. Но те се показали кротки пред погледа му. Почнали да лижат спокойно нозете му. Управителят заповядал да го убият с камъни. Накрай един езически жрец му нанесъл смъртоносна рана със желязна вила.В това тежко състояние мъчителите го изоставили и се пръснали. Подкрепян от небесна сила, мъченикът стигнал до една пещера вън от града и там предал душата си на Бога в 275 година.От това време вярващите идвали често в тази пещера, за да поменуват светия мъченик. На гроба му ставали чудеса. За това споменава св. Василий Велики, архиепископ Кесарийски. В една от своите беседи той говори за него:\"Нека си спомнят за мъченика всички ония, които са се наслаждавали на него във видения, всички, които са получавали неговата помощ, всички, на които той е откликвал, когато бивал призован, всички, които той върнал благополучно в къщи от пътешествията им, всички, които е изцерил от болестите им, на които е продължил живот. Като се съберете всички заедно, съставете похвално слово за мъченика!\"Край Цариград бил изграден манастир \"Св. Мамант\". Този манастир е известен у нас и с това, че в него се поминал св. Теодосий Търновски в 1363 година.Светителят Иоан се родил в Константинопол; и се подвизавал по времето на царете Юстин (1), Тиберий (2) и Маврикий (3). Първоначално бил майстор на златни изделия; по своя добродетелен живот бил мъж благочестив, обичащ нищетата, страннолюбив и богобоязлив.Като приел в дома си един палестински монах на име Евсевий, Иоан живеел заедно с него. Веднъж, когато вървели заедно, този монах бил от дясната му страна. Неочаквано чул, че някакъв непознат му казва: \"Не бива, отче, да вървиш от дясната страна на великия\". Това било Божие предзнаменовение за Иоан, че ще му бъде поверено великото архиерейско служение. Монахът го разказал на блажения Евтихий, патриарх Константинополски (4), който започнал да увещава Иоан да приеме пострижение, тъй като го смятал за достоен да бъде в църковния причт.(1) Юстин II Младши - източноримски император; царувал от 565 до 578 г.(2) Тиверий - приемник на Юстин II, царувал от 578 до 582 г.(3) Приемник на Тиверий, царувал от 582 до 602 г.(4) Евтихий най-напред бил патриарх от 552 до 565 г.; след него, в продължение на пет години, бил патриарх Иоан III Схоластик; след това Евтихий отново бил възведен в патриаршество и бил патриарх до самата си смърт в 582 г., когато на негово място бил възведен свети Иоан IV Постник.Стоейки на молитва в църквата на свети Лаврентий, свети Иоан имал следното откровение: в олтара той видял множество светии, които обличали върху себе си бели, блестящи дрехи и пеели прекрасни песнопения. След това от олтара излязъл някакъв човек със съсъд, от който щедро раздавал милостиня на множеството събрали се бедни; но съсъдът не оставал празен. Когато един от бедните възкликнал: \"Господи, помилуй, кога най-сетне ще се изпразни този съсъд!\" - и съсъдът веднага се изпразнил. Това откровение накарало преподобния да се замисли и той се удивлявал на видението, което било предзнаменование както за бъдещия му сан, така и за голямата му щедрост към бедните.След известно време Константинополският патриарх Евтихий починал и, по Божия воля, свети Иоан, като достоен, бил избран и предназначен за ръкоположение, но не се съгласявал, докато не видял следното страшно видение: от едната страна се виждало море, стигащо до небесата, и страшна огнена пещ; от другата страна - множество ангели, които му казвали: \"Ти не приемаш престола - нека бъде някой друг, но ти ще бъдеш наказан от всички нас\".* Газа е разположена на брега на Средиземно море. В древността била един от петте най-известни филистимски градове и служеле за граница на хананейците в Южна Палестина. В Новия Завет за Газа се споменава само в историята за обръщането на велможата на етиопската царица Кондакия (Деян. 8:25). От IV в. Газа била вече християнски град, а през VII в. била покорена от мюсюлманите. Бел.ред.След като ангелите заплашително му казали това, той, макар и против желанието си, се покорил и бил поставен за Константинополски патриарх. В този сан той водел постнически и добродетелен живот до самата си смърт, както свидетелстват за това чудесата му. С молитвата си и кръстното знамение той укротил силно морско вълнение. Направил да прогледне един слепец на име Иоан, от Газа*, полагайки на очите му частица от Тялото Христово с думите: \"Изцелилият слепия по рождение, да изцели и тебе\", и слепият начаса прогледнал.Веднъж, по Божие допущение, в Константинопол имало страшен мор. Преподобният се молел Бог да отклони Своя праведен гняв. На един от верните си слуги заповядал да вземе два съсъда - единият пълен с малки камъчета, а другият празен, да стои на мястото, където донасяли мъртвите и да ги брои, пускайки камъчета от пълния съсъд в празния. Първия ден слугата изброил триста двадесет и трима мъртъвци и съобщил за това на светеца. Свети Иоан предсказал, че морът ще се прекрати; което започнало да се сбъдва с всеки изминат ден, защото втория ден слугата, който стоял там и броял донесените мъртъвци, видял, че са по-малко, третия ден - още по-малко, а в неделя, според предсказанието на светеца и по молитвите му, морът окончателно се прекратил.Въздържанието на свети Иоан било такова, че шест дни не вкусвал никаква храна, а на седмия - малко плодове: или пъпеши, или грозде, или смокини. Така се хранел през цялото време на своето светителство. Спял съвсем малко, и то седейки; при това завързвал неголяма връвчица за една свещ и слагал съд с вода, та когато свещта догори и връвчицата падне в съда, се чувал шум, който го събуждал. Светецът постоянно пребивавал в молитва и подвизи, борейки се със страстите. Многократно обръщал в бягство нашествието на другородци и избавял от гибел града със своите молитви и пост; опазил паството си невредимо от видими и невидими врагове; бил много милостив, бил баща на сираците, хранител на бедните, защитник на обидените, ревнител по Бога, изкоренител на всяко зло.Веднъж в петък на светеца било известено, че на другия ден ще има конно състезание: тогава било събота на Петдесетница. И светецът отговорил: \"Да няма конно състезание в светата Петдесетница!\" и паднал на колене, се молел на Бога да се яви някакво знамение за осуетяване на това дело. Когато всички се събрали и състезанието започнало, внезапно се надигнала силна буря, с гръм и мълнии, завалял дъжд и силен град и от страх всички се разбягали от зрелището.Преподобният имал и власт да изгонва нечистите духове. Една жена, която имала бесноват мъж, го завела при един пустинник, но той й казал: \"Иди при светейшия Иоан, патриарх Константинополски - той ще изцели мъжа ти\". Като изпълнила това, жената получила желаното и заедно с мъжа си, изцелен от преподобния, си отишла с радост у дома. И изобщо много болни получавали изцеление от светеца. Много жени по неговите молитви се освобождавали от безплодието.Така, пасейки словесното стадо, преподобният в почтена старост достигнал блажена кончина и преминал от земята в небесните обители*. Когато тялото на светеца вече лежало мъртво, при него дошъл да се прости известният началник на областта Нил, навел се и го целунал. А светецът, бидейки мъртъв, пред очите на всички и за тяхно удивление прошепнал на началника няколко думи на ухото, които той на никого не казал.* Това станало на 2 септември 595 г. след Рождество Христово. Бел.ред.Погребали свети Иоан в олтара на светите Апостоли, като достоен за такава чест, прославяйки и благославяйки дивния в светиите Бог - Отец и Син, и Свети Дух. Амин.В памет на 3618-те мъченици, пострадали в НикомидияПри царуването на римските императори Диоклетиан и Максимиан* в Никомидия** пострадали за Христа 3618 мъченици, дошли от Александрия.* В 284 г. Римската империя се разделила на Източна и Западна: Източната управлявал Диоклетиан, а Западната - неговият приятел Максимиан, царували от 284 до 305 г.** Никомидия - столица на Източната империя, резиденция на император Диоклетиан.След убийството на свети Петър, архиепископ Александрийски, убийците му повярвали в Господа, заедно с всичките си домашни и с много други, желаещи да умрат за Христа. Вземайки със себе си жените и децата си и всичките си близки, те доброволно отишли в Никомидия на мъчение за Христа и се явили пред царя, възкликвайки: \"Ние сме християни!\".Като чул това, Диоклетиан се смутил и отначало посредством ласкателства ги увещавал да се отрекат от Разпнатия, но когато те не се подчинили, заповядал на войниците да ги посекат пред него с мечове и да хвърлят телата им в планинските пропасти.Много години по-късно честните мощи на светите мъченици били намерени, поради последвалите от тях чудеса. ", "date": "2018.09.02", "title": "Св. мчк Мамант. Преп. Йоан постник, патриарх Константинополски. Св. 3628 мчци в Никомидия"}
{"url": "http://www.cross.bg/doiide-nyama-kozma-1582894.html", "text": "/КРОСС/ Пророчества на св. Козма Етолийски отпреди 250 години:Каруца без коне ще търчи по-бързо от заек.Хората ще могат да общуват помежду си на далечни разстояния, сякаш се намират в две съседни стаи.Дяволът ще влезе в една кутия и рогата му ще бъдат на керемидите.Ще видите железни птици, които ту мирно летят в небето, ту бълват огън.Ще дойде време, когато целият свят ще бъде опасан с една нишка.Дяволът ще кръжи над света със своята машинария.Светът ще се управлява от ала-бала.Бедата ще дойде при вас от образованите.Крадците и разбойниците вече няма да се крият в планините, а ще живеят и крадат в градовете.Чиниите ви ще бъдат напълнени до горе, но яденето няма да бъде възможно да се яде.Ще видим как нашата земя ще се превърне в Содом и Гомора.Ще дойдат чужди народи; когато се появят, не се бойте; когато тръгнат да си заминават, стойте по-настрана.В училищата ще се появят такива неща, които вашият ум не може да вмести.С данък ще ви обложат даже кокошките и прозорците.Ще дойде време и вие няма да можете нищо да узнавате.Ще дойде време, когато няма да съществува тази хармония, която я има днес между Свещеници и народ.св. Козма Етолийски (1714-1779 г.) ", "date": "2018.09.02", "title": "Пророчества на св. Козма Етолийски "}
{"url": "http://www.cross.bg/bivsh-depytat-oto-1582900.html", "text": "/КРОСС/ Мая Георгиева, зам.-председател на НС на ПИБПетър Вучков, актьор, дългогодишен водещ на телевизионното състезание \"Минута е много\"Велислава Кръстева, депутат в 44-ото НСЕлица Тодорова, певица и музиканткаИван Тенев, светски хроникьор, шеф на \"Агенция Тенев\"Проф. Мария Миланова, началник на Клиника по кардиология в \"Пирогов\"Мартин Иванов, историк, бивш председател на Държавна агенция \"Архиви\", бивш министър на културатаНайден Зеленогорски, бивш депутат, член на ИС на ДБГПетър Бочуков, журналистРадослав Великов, олимпийски медалист по борба свободен стилРашко Узунов, кинорежисьорСлавчо Велков, депутат в 44-ото НС ", "date": "2018.09.02", "title": "Родени на 2 септември"}
{"url": "http://www.cross.bg/temi-i-gosti-v-sytreshnite-blokove-na-septemvri-1582901.html", "text": "/КРОСС/ БНТ, „Денят започва с Георги Любенов\"ИзбраноБТВ, \"Тази събота и неделя\"ИзбраноНова телевизия, „Събуди се\"Избрано ", "date": "2018.09.02", "title": "Теми и гости в сутрешните блокове на 2 септември"}
{"url": "http://www.cross.bg/chasa-provede-selo-1582902.html", "text": "/КРОСС/ Димитровград.От 20.00 часа на площад „България\" председателят на Народното събрание Цвета Караянчева ще бъде гост на отбелязването на 71 години от създаването на Димитровград.***София.От 11.00 часа на лятната сцена при НДК до бул. \"Фритьоф Нансен\" (кино \"Кабана\") ще се проведе концерт на групата Lilly of the West.***Бургас./с.ПрисадОт 10.00 часа пред кметството на село Присад, Община Созопол, ще се проведе събрание за създаване на инициативен комитет за провеждане на местен референдум с цел преминаване на селото към Община Бургас.***Бургас.От 11.00 часа в ТК „Акве Калиде\" ще се проведат творчески работилнички за деца.***БургасОт 12.30 часа в лобито на х-л \"Мираж\" ще се проведе Пресконференция на АБВ Младежи.***Варна/Камчия.От 20.00 часа в Санитарно-оздравителен комплекс (СОК) - Камчия ще се състои официалното откриване на най-мащабното обучително събитие на БМЧК „Академия за доброволци\".***Видин.От 11.00 часа в Крайдунавския парк (в близост до входа на Видинския панаир) кметът на Община Видин Огнян Ценков ще открие Национална киноложка изложба за всички породи кучета и специализирана изложба за българско овчарско куче.***Видин.От 21.00 часа Огнян Ценков ще закрие Видински панаир 2018. Концертната програма ще завърши с участието на Борис Солтарийски.***Кюстендил/с. Слокощица.От 10.00 часа в двора на закритото селско училище за втора поредна година село Слокощица ще бъде домакин на Фестивал на мераклиите.***Ловеч.От 8.30 часа в Ловеч ще се проведе петото поредно издание на детското вело състезание „Деца на колела\".*** Мелник/с. Сугарево.От 11.00 часа над село Сугарево, Мелнишко, ще бъде отбелязана 94-годишнината от смъртта на легендарния водач на ВМРО, Тодор Александров.***ПазарджикОт 8.31 часа от гара Септември ще тръгне празнично пътуване на Родопската теснолинейка по маршрута Септември-Велинград.***Тутракан.От 11.00 часа на Мемориален комплекс „Военна гробница-1916\", с.Шуменци ще се състои национално честване на 102 години Тутраканска епопея.***Хитрино/с.Черна.От 12.00 часа ще бъде проведен Турнир по мазни борби в памет на легендарния борец Коджа Юсуф.*** Шумен.От 14.40 часа пред общината ще се състои награждаването на победителите в рали шампионата „Стари столици.  ", "date": "2018.09.02", "title": "Предстоящи  събития в страната  на 2 септември"}
{"url": "http://www.cross.bg/trima-zhena-namyshkala-1582903.html", "text": "/КРОСС/ Жена уби един и рани трима души при нападение с нож в Северна Италия, предаде ТАСС, като се позова на националната информационна агенция АНСА.Атаката била извършена в град Кането сул Ольо. Нападателката е задържана. Тя се оказала родом от Полша.Полицията предполага, че жената не е била на себе си.Първо нападателката намушкала с нож друга жена в местен музей. След това тя излязла на улицата, където намушкала още трима човека.Ранената в музея жена по-късно починала.", "date": "2018.09.02", "title": "Жена уби един и рани трима души с нож в Северна Италия "}
{"url": "http://www.cross.bg/godina-godinata-tyrizma-1582906.html", "text": "/КРОСС/ Министърът на туризма Николина Ангелкова откри във Велинград кръгла маса посветена на балнео и СПА дестинациите, съобщава Фокус.Министър Ангелкова посочи, че за първите седем месеца на годината над 5,2 милиона са туристите, посетили страната ни. \"Това е 7% ръст в сравнение с предходните години. Туристите, които посещават България са много и това я определя като устойчива туристическа дестинация\", каза също Ангелкова.Тя даде като пример с последните три години, през които е отчетен ръст съответно 17% а за 2016 година, 9% за 2017 година и очакван ръст около 7-8% през тази година. Министърът на туризма посочи също, че и Велинград се оформя като устойчива дестинация не само за българите, но и за чужденците. Тя обяви именно в СПА столицата на Балканите началото на Третото издание на Годишните награди в туризма в 17 категории. Гласуването за определяне на тазгодишните носители в различните категории ще продължи до края на годината. ", "date": "2018.09.02", "title": "Над 5,2 млн. туристи са дошли у нас за първите 7 месеца на годината"}
{"url": "http://www.cross.bg/varna-liniyata-zagora-1582905.html", "text": "/КРОСС/ Близо три часа престояха на гара Стара Загора цял влак пътници за Варна, пътуващи по линията Пловдив - Варна. Пътниците са били свалени от влака заради блокиране на жп линията поради пожар.\"Имало е пожар в товарен вагон с дърва по линията и се е наложило пътническият влак да изчака. Пътниците са извозени до Нова Загора, за да продължат пътя си\", обясниха пред Dir.bg. от БДЖ Варна.Във влака, според свидетели, е имало близо 200 души, сред които група от 30 деца от Варна на възраст между 10 и 18 години. Повече от два часа пътниците са чакали на тротоара пред гарата в Стара Загора. ", "date": "2018.09.02", "title": "Пожар спря влака Пловдив - Варна "}
{"url": "http://www.cross.bg/gradysa-temperatyri-vyatur-1582904.html", "text": "/КРОСС/Атмосферното налягане през деня слабо ще се понижи, но ще остане близко до средното за месеца.През нощта ще бъде ясно, а утре - отново слънчево. Ще духа слаб, в Дунавската равнина и Източна България - до умерен, изток-североизточен вятър. Максимални температури: между 30 и 35 градуса, в София - около 30 градуса.Над Черноморието ще бъде слънчево с до умерен североизточен вятър. Максималните температури ще са между 28 и 31 градуса. Температурата на морската вода е 26-27 градуса. Вълнението на морето ще бъде 2-3 бала. Над планините също ще бъде слънчево, в следобедните часове - с незначителна купеста облачност. Ще духа умерен източен вятър. Максималната температура на височина 1200 метра ще е около 24 градуса, на 2000 метра - около 17.В началото на следващата седмица ще се задържи предимно слънчево и все още с високи температури. Ще се усили вятърът от изток-североизток. В понеделник над западните райони ще се развие купесто-дъждовна облачност и по-късно през деня на отделни места ще превали и прегърми. От вторник със северозападен вятър ще захладнее и в сряда дневните температури ще остават под 30 градуса, в отделни райони и под 25. Главно в Западна и Централна България ще има валежи от дъжд, след обяд придружени с гръмотевици. ", "date": "2018.09.02", "title": "Очаква ни слънчева неделя с температури до 35 градуса "}
{"url": "http://www.cross.bg/svoge-infrastryktyra-putna-1582897.html", "text": "/КРОСС/ Сдружение \"Трейс Своге\" отстранява констатираните дефекти по път II-16 Своге - София, съобщиха от пресцентъра на Агенция \"Пътна инфраструктура\". Не се работи единствено в участъка на пътния инцидент.Работата на него ще започне веднага след завършване на процесуално-следствените работи и Агенция \"Пътна инфраструктура\" получи разрешение от разследващите органи.Припомняме, че преди седмица в тежка автобусна катастрофа в Искърското дефиле загинаха 17 души, а много хора бяха ранени. Тогава автобус с хора прибиращи се от екскурзия излезе от пътя и падна от 20 метра височина.Трагедията доведе и до оставки на министри. С постовете си се разделиха вътрешният министър Валентин Радев, на транспорта Ивайло Московски и регионалният министър Николай Нанков. ", "date": "2018.09.02", "title": " Започна ремонт на дефектите на пътя край Своге "}
{"url": "http://www.cross.bg/muchi-svyat-zhivo-1582896.html", "text": "/КРОСС/ „Нищо друго живо на тоя свят не се мъчи така, както човек мъчи човека.\"Димитър Талев ", "date": "2018.09.02", "title": "Нищо друго живо на тоя свят"}
{"url": "http://www.cross.bg/zaharchenko-donetzk-dyshi-1582936.html", "text": "/КРОСС/ В Донецк отдават последна почит на лидера на проруското опълчение в източната украинска Донецка област Александър Захарченко, който беше убит при бомбен атентат в града в петък. Освен Захарченко, при експлозията в ресторант в Донецк загина и неговият бодигард, а 12 души бяха ранени.Около 100 000 души вече са преминали край ковчега с тленните останки на 42-годишния Захарченко, според властите на самообявилата се Донецка република (ДНР). Множество хора, много от които облени в сълзи и с цвете в ръка, изчакаха реда си, за да се поклонят пред ковчега.Общественият транспорт в Донецк временно е спрян.Въоръжени мъже в униформи регулират движението в центъра на града. На много места се виждат транспаранти с портрета на Захарченко. Сред изписаните лозунги е: „Ние имаме една майка родина: Русия\".В комюнике, разпространено от Донецката информационна агенция, Владислав Сурков, близък съветник на руския президент Владимир Путин, нарича Захарченко „брат\" и „герой\".Мнозина от опечалените обвиняват Украйна за убийството на своя лидер. Проруската ДНР е в тридневен траур до утре. Началото на новата учебна година бе отложено за вторник. ", "date": "2018.09.02", "title": "Над 100 000 души отдават последна почит на Захарченко в Донецк"}
{"url": "http://www.cross.bg/kobzon-iiosif-beshe-1582933.html", "text": "/КРОСС/ Колеги, близки и почитатели на творчеството на певеца и депутат Йосиф Кобзон го изпратиха по последния му път в московската Концертна зала „Чайковски\", предава РИА Новости.Сред първите, които дойдоха да се простят с изтъкнатия изпълнител са космонавтът Валентина Терешкова и лекарят Леонид Рошал, както и певицата Алла Пугачова.Последно сбогом с певеца си взеха руският президент Владимир Путин, както и премиерът Дмитрий Медведев.Церемонията по сбогуването се проведе в Концертна зала Чайковски, а Кобзон беше изпратен в последния си път с бурните аплодисменти на присъстващите. В продължение на пет часа продължи гражданската панихида в Москва, хиляди почитатели на изпълнителя си взеха последно сбогом със своя певец.\"Баща ми живееше перфектен живот, безупречен живот, беше велик артист. Днес получихме голяма чест от  хората на най-високо ниво в страната - президента, министър-председателя, кметът ... Най-важното за баща ми беше любовта, подкрепата и аплодисментите на публиката\", каза синът на изпълнителя - Андрей Кобзон.Той помоли присъстващите да почетат паметта на баща си. Церемонията завърши с викове \"Браво!\" и продължителни аплодисменти. Присъстващите викаха също през сълзи \"Благодаря ви много!\".Народният артист на СССР и депутат от Държавната дума Йосиф Кобзон почина в четвъртък на 81-годишна възраст. Той ще бъде погребан в юдейската част на Востряковското гробище, редом до майка си. Снимка: РИА Новости\n\t\t\t\t\t", "date": "2018.09.02", "title": "Русия изпрати с овации Йосиф Кобзон в последния му път (снимки, видео)"}
