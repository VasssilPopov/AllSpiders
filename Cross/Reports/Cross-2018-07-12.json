{"url": "http://www.cross.bg/chydo-ryski-zhena-1579012.html", "text": "/КРОСС/ Жена оцеля като по чудо в руски град. Докато минава покрай автомобил, той се взривява, съобщават руски медии. Жената се прибира към вкъщи, когато колата се взривила на сантиметри от нея, за щастие тя не е пострадала.Причината за взрива е неизправна газова бутилка.  \n\t\t\t\t\t", "date": "2018.07.12", "title": "Голям късмет: Жена оцеля като по чудо след взрив на кола в Русия (видео)"}
{"url": "http://www.cross.bg/puten-vuzel-byrgas-1578999.html", "text": "/КРОСС/ От 23 юли до 26 юли, от 20 ч. до 6 ч. сутринта, ще се спира движението на всички моторни превозни средства по път II-99 Бургас - Царево, в участъка между пътен възел „Парк Росенец“ (при км 6+352) и пътен възел „Черноморец“ (при км 14+822). Ограничаването на трафика е необходимо, за да се монтира безапасно пешеходният надлез при кръстовището за с. Атия. Строително-монтажните работи ще се изпълняват през нощта в началото на седмицата - дните понеделник, вторник и сряда, когато трафикът не е много интензивен, в сравнение с края на работната седмица и през почивните дни.            През нощта трафикът ще се пренасочва по следните обходни маршрути:·-Бургас - пътен възел „Парк Росенец”- път ІІІ-992 Росен – Веселие - общински път BGS 1211 /ІІ-99, Черноморец – Созопол - Равадиново/ - пътен възел „Созопол” - път ІІ-99 - Черноморец - Созопол;·-Бургас - пътен възел „Крайморие” - път І-9 Бургас-Маринка - път ІІІ-9009 Ново Паничарево -Ясна поляна - път ІІІ- 992 Ясна поляна-Приморско - пътен възел „Приморско” - Приморско - Царево или:-Бургас - пътен възел „Парк Росенец”- път ІІІ-992 Росен – Веселие - Ясна поляна – Приморско - пътен възел „Приморско” - Приморско – Царево;·-Созопол - Черноморец - пътен възел „Созопол” - общински път BGS 1211 /ІІ-99, Черноморец - Созопол-Равадиново/ - път ІІІ-992 Росен – Веселие - пътен възел „Парк Росенец”- Бургас;·-Царево - Приморско - пътен възел „Приморско” - път ІІІ-992 Росен - Веселие - Ясна поляна - Приморско - пътен взел „Парк Росенец” - Бургас или: -Царево - Приморско - пътен възел „Приморско” - път ІІІ-992 Ясна поляна - Приморско - път ІІІ-9009 Ново Паничарево-Ясна поляна - път І-9 Бургас - Маринка - пътен възел „Крайморие” – Бургас.Изграждането на пешеходния надлез започна в началото на месец юни. Срокът за изпълнение на строителните дейности е 45 дни. Строително-монтажните работи се изпълняват от „ИСА 2000“ ЕООД. Стойността на СМР е 268 258,94 лв. без ДДС.Надлезът ще е с два асансьора и ще бъде на мястото на пешеходната пътека при кръстовището за село Атия, с което ще се осигури безконфликтно и безопасно пресичане на пътното платно от всички пешеходци", "date": "2018.07.12", "title": "През нощта от 23 юли до 26 юли ще се ограничи движението по път II-99 Бургас - Царево за монтиране на пешеходния надлез при с. Атия"}
{"url": "http://www.cross.bg/freon-andreevo-vreden-1578994.html", "text": "/КРОСС/ 40 бутилки с вреден газ фреон са задържани на граничния пункт “Капитан Андреево\". Те са били укрити в камион с българска регистрация, пътуващ от Турция. На бутилките има фабричен надпис, от който става ясно, че са пълни със забранения в България и в страните от Европейския съюз, вреден за озоновия слой фреон. Недекларираният газ фреон е задържан, както и товарният автомобил. На шофьора, български гражданин, е съставен акт по Закона за митниците. За първите шест месеца на годината, при проверки на превозни средства, влизащи в страната от Турция, митничарите на \"Капитан Андреево\" са задържали 317 бутилки с газ фреон.​", "date": "2018.07.12", "title": "40 бутилки с вреден газ фреон са задържани на граничния пункт \"Капитан Андреево\""}
{"url": "http://www.cross.bg/sityatzii-deiistviya-pernik-1579000.html", "text": "/КРОСС/ Пожарна, полиция, спешна помощ и доброволни формирования проверяваха реакциите при кризисни ситуацииМащабното учение се проведе в град Батановци. В него се включиха всички Районни служби „ПБЗН“ от Пернишки регион, сектор „Специализирани оперативни дейности“ при СДПБЗН, БЧК, ЦСМП, както и доброволното формирование при община Перник. Екипите разиграваха следния сценарий -  получен е сигнал за земетресение с магнитуд 6, 1 по Рихтер, равняващо се на 8-ма степен от Европейската макросеизмологична скала, с епицентър Батановци. Най-тежки са последиците на територията на промишлената зона, от труса  има разрушения в различна степен на технологични съоръжения и производствени сгради. В последствие възниква пожар в инсталация за производство на био дизел - съобщението е за разрушени сгради и съоръжения и за хора в неизвестност. Създадена е и опасност от повишаване нивото на река Струма, излизане от коритото й и заливане на жилищната зона на град Батановци.За овладяване на ситуацията  веднага е сформиран щаб, ръководен от кмета Вяра Церовска. Службите погасяват пожара, издирват пострадали и хора в неизвестност, но които им е оказана спешна медицинска помощ. В издирването на хора са включени и полицейски кучета от ОДМВР – Перник. На финала е изградена предпазна дига, която да предотврати разливане на придошлите води на река Струма, с което е предотвратено и наводнение в района.Учението се реализира в рамките на дейностите по проект, съвместни действия при извънредни ситуации в трансграничния регион на Сърбия и България. Комисар Драган Дончевски, заместник-началник на сектора за извънредни ситуации при МВР на Република Сърбия благодари за отличните действия в днешното учение и подчерта важността от добри съседски взаимоотношения и комуникации, които биха помогнали и при евентуални взаимни действия при кризисни ситуации. Старши комисар Красимир Шотаров, директор на дирекция „Оперативни дейности“ при ГДПБЗН, под чието наблюдение се осъществиха оперативните действия, поздрави участниците и благодари на колегите и партньорите. Оцени като много добро взаимодействието с общинския щаб, степента на подготовка на ръководния състав на РДПБЗН – Перник, както и на всички участници в учението.\n\t\t\t\t\t", "date": "2018.07.12", "title": "Мащабно пожаро-тактическо учение се проведе край Перник (видео)"}
{"url": "http://www.cross.bg/nasa-poleti-sovalka-1579004.html", "text": "/КРОСС/ Плановете за пръв път от 2011 г. НАСА да изпрати астронавти до Международната космическа станция (МКС) от територията на САЩ изглежда ще бъдат отложени поради непълни мерки за сигурност и недостатъци в програмата за търговски пилотирани полети на американското космическо ведомство, се казва в правителствен доклад, цитиран от Ройтерс и Асошиейтед прес.", "date": "2018.07.12", "title": "Америка не бърза да се отказва от \"Союз\""}
{"url": "http://www.cross.bg/podslyshvat-razlichni-android-1579005.html", "text": "/КРОСС/ Изследователи от Бостънския североизточен университет провериха действително ли мобилните телефони подслушват своите собственици и тези, които са около тях. За целта направиха експеримент с десет различни смартфона, на които в продължение на доста време бяха свалени 17 000 приложения за Android, предава itdir.В тях ползвателите разрешаваха всички изискуеми действия. Изследването показва, че разговорите не са интересни на никого и не се записват. Някои от приложенията обаче правят видео, скрийншот, които после се пращат на различни аналитични компании.За пример учените дават службата за доставки в САЩ GoPuff, която снима, когато ползвателя си попълва адреса, след което го изпраща на аналитичната компания Appsee.Независимо дали ви подслушват или не, трябва да знаете, че разработчиците на различните приложения, които качвате на телефоните си знаят за това как взаимодействате с тях и какво търсите и правите. От друга страна не забравяйте за поведението на гигантите Google и Facebook.Двата гиганта редовно показват целенасочени реклами, след като човек използващ дадено приложение с включен микрофон произнесе няколко пъти една и съща фраза. Така че въпреки експеримента на американските учени, които смятат, че Android не ни подслушват, имайте едно на ум.", "date": "2018.07.12", "title": "Наистина ли следят смартфона ви?"}
{"url": "http://www.cross.bg/kanalizatziya-nyama-sofiya-1578993.html", "text": "/КРОСС/ Около 1 млрд. лв. ще са необходими, за да се изгради цялостна канализация на София и това няма как да се случи в рамките на година или две. Това коментира директорът „Експлоатация и поддръжка” в „Софийска вода” Васил Тренев пред журналисти днес.Към момента столицата има над 4000 км водопроводна мрежа и 1700 км канализация. В същото време ВиК инвестициите през тази година са 50 млн. лв., от които – 14 млн. лв. за канализация.Станев посочи, че Столична община кандидатства за инвестиции по ОП „Околна среда“, като очакванията са около 400 млн. лв. да бъдат вложени във ВиК инфраструктурата, основно в канализация. Той уточни, че местата, в които няма канализация, са извън компактния град – зоните „Бояна“, „Симеоново“, „Драгалевци“, населените места извън София (селата в крайградските райони), съобщава Фокус.Експертът отбеляза, че кв. „Манастирски ливади“ има канализация, но тя не е довършена: „Там има няколко основни колектора, върху които в момента разсъждаваме. Те трябва да се изградят, за да могат всички нови постройки да бъдат надеждно свързани към мрежата и да няма там проблеми“.„Софийска вода” работи с общината с цел при новите градоустройствени процедури да се предвиждат по-големи диаметри за колектори.Изпълнителният директор на дружеството Васил Тренев подчерта, че софиянци пият най-качествената вода в България, която, от своя страна, е на шесто място в Европа по този показател.", "date": "2018.07.12", "title": "1 млрд. лв. ще са нужни, за да има цяла София канализация"}
{"url": "http://www.cross.bg/kikul-zeehofer-vuzmozhno-1578991.html", "text": "/КРОСС/ Германия, Италия и Австрия възнамеряват да работят в по-тясно сътрудничество, за да бъде въведен ред в сегашната ситуация с миграцията в Европейския съюз, заявиха министрите на вътрешните работи на трите страни, цитирани от Welt.\"Несъмнено целта е да накараме Европа да смени предавката\", каза италианският вътрешен министър Матео Салвини след разговори с германския и австрийския си колега, Хорст Зеехофер и Херберт Кикъл в кулоарите на заседанието на Съвета на ЕС по вътрешни работи в Инсбрук.По думите на Салвини приоритетите трябва да са следните: опазване на външните граници на Европейския съюз; оказване на подкрепа така, че мигрантите да не предприемат пътувания към Европа; връщане на мигрантите с отхвърлени молби; и подкрепа за спасителните операции на Либия в Средиземно море.\"Обединихме се около мнението, че искаме да въведем ред по този въпрос, защото прекалено дълго преобладаваше безредието\", заяви Зеехофер.   Кикъл каза, че трите страни искат \"да изпратят ясното послание на света и особено на трафикантите, че за в бъдеще вече няма да бъде възможно и не бива да бъде възможно да стъпваш на европейска земя, ако нямаш право на закрила\", предаде Асошиейтед прес.Зеехофер посочи, че той и колегите му, и тримата с твърдолинейни позиции за миграцията, искат европейски решения, но допълни, че и \"тримата знаят, че това ще бъде изключително трудна задача\".По-рано тази седмица Кикъл влезе в новините с предложение на бежанците да не се позволява да подават молби за убежище в ЕС, посолства на ЕС или в планираните \"платформи за дебаркиране\".Вместо това Европейският съюз може да подбере най-уязвимите бежанци в бежански лагери край кризисните региони, заяви той.Снощи обаче Кикъл каза, че би било преждевременно този план да се обсъжда днес в Инсбрук.", "date": "2018.07.12", "title": "Германия, Италия и Австрия ще настояват за сигурни граници на ЕС"}
{"url": "http://www.cross.bg/sapyndzhiev-osvobozhdavane-nalozhenoto-1578988.html", "text": "/КРОСС/Пловдивският апелативен съд отмени условното предсрочно освобождаване на Георги Сапунджиев,постановено от Окръжен съд – Стара Загора. Така той ще трябва да изтърпи остатъка от наложеното му наказание, което е шест години лишаване от свобода, предаде bTV.Сапунджиев в осъден за смъртта на 4-годишния Паоло.Въззивният съдебен състав прие, че спазването на установения в затвора ред и трудовата ангажираност на осъдения по време на изтърпяване на наложеното му наказание не са достатъчни доказателства за неговото поправяне. За добро поведение той е бил с по-лек режим на изтърпяване на наказанието.За положителните му прояви, осъденият е бил поощряван с домашен отпуск.Апелативните съдии са отбелязали рядко срещана от затворническата администрация активност – за престоя на Сапунджиев до сега са издадени 29 заповеди за награждаване с домашен отпуск, който в рамките на по-малко от три години е в общ размер от 102 дни.В същото време, в материалите към затворническото му досие, съществуват данни, че осъденият продължава да не приема в пълна степен вредите, които е причинил с деянието си и размера на наложеното му наказание. По тази причина е прието, че с поведението си той не е дал предвидените в закона доказателства за своето поправяне, за да ползва изключението и привилегията на условното предсрочно освобождаване.Определението на Апелативния съд е окончателно. ", "date": "2018.07.12", "title": "Отмениха предсрочното освобождаване на Георги Сапунджиев, осъден за смъртта на Паоло"}
{"url": "http://www.cross.bg/posoka-tezhka-trakiya-1578989.html", "text": "/КРОСС/ Тежка катастрофа е станала преди минути на на 238 км на АМ \"Тракия\" посока Бургас, в която е участвал автомобил с турска регистрация.                    Към момента няма информация за пострадали. Пътуващите в тази посока да внимават тъй като движението все още не се регулира от КАТ.", "date": "2018.07.12", "title": "Тежка катастрофа с турски автомобил на 238 км на АМ \"Тракия\" "}
{"url": "http://www.cross.bg/nato-repyblika-aliansa-1578996.html", "text": "/КРОСС/ Завърши Срещата на върха на НАТО в Брюксел, на която присъстваха министърът на отбраната Красимир Каракачанов и началникът на отбраната генерал Андрей Боцев. Те бяха в състава на българската делегация, водена от президента на Република България Румен Радев.През втория ден от срещата държавните и правителствени ръководители на страните-членки на НАТО проведоха съвместно заседание с президентите на Украйна и Грузия. На него бяха обсъдени мерките на Алианса за подпомагане на отбранителната реформа на страните, както и актуални въпроси от областта на партньорските взаимоотношения. Беше отбелязана и десетата годишнина от учредяването на Комисията НАТО - Грузия. Форумът завърши със заседание във формат „Страни-участници в мисията на НАТО „Решителна подкрепа“ в Афганистан“. Държавните и правителствени ръководители разгледаха продължаващите усилия, включително финансов ангажимент на Алианса за подпомагане на силите за сигурност на Афганистан, както и перспективите за усилване на мисията с оглед постигане на трайна стабилност в страната.В рамките на срещата бе проведена специална церемония, на която бе отправена покана към Република Македония за започване на преговори за присъединяване към Алианса. Поканата стана възможна след успешно проведените преговори между Скопие и Атина за името на страната, но съществено значение за цялостния процес има и подписаният „Договор  за приятелство, добросъседство и сътрудничество между Република България и Република Македония“.", "date": "2018.07.12", "title": "В Брюксел завърши Срещата на върха на НАТО"}
{"url": "http://www.cross.bg/proekta-tramvaiini-notifikatziya-1578997.html", "text": "/КРОСС/ Управляващият орган на Оперативна програма „Региони в растеж\" (ОПРР) 2014-2020 в Министерството на регионалното развитие и благоустройството изпрати за нотификация към Европейската комисия проекта за „Интегриран столичен градски транспорт - фаза II\" на Столична община. Той е на стойност 125 млн. лв., от които безвъзмездната финансова помощ по програмата е 107,3 млн. лв. Проектът е голям съгласно регламент на Европейския съюз и по тази причина трябва да премине процедура по нотификация в Европейската комисия.Със средствата по проекта ще бъдат реконструирани трамвайния релсов път по ул. \"Каменоделска\" -  от кръстовището с бул. \"К. Стоилов\" до крайно трамвайно ухо \"Орландовци\", и трамвайният релсов път по бул. \"Цар Борис III\" -  от ухо \"Княжево\" до ухо \"Съдебна палата\". Ще бъдат купени и 13 нови нископодови съчленени трамвайни мотриси. Интелигентната система за управление на трафика и съществуващата система за информация на пътниците в реално време ще бъдат надградени.Изпълнението на дейностите по проекта чрез инвестицията от оперативната програма ще допринесе за реализирането на цялостната стратегия за развитие на интегрирания столичен градски транспорт. ", "date": "2018.07.12", "title": "МРРБ изпрати за нотификация в ЕК проекта за интегриран градски транспорт в Столицата"}
{"url": "http://www.cross.bg/voennite-atasheta-predstavitelite-1578987.html", "text": "/КРОСС/Командващият на Съвместното командване на силите генерал-лейтенант Любчо Тодоров и командирите на Сухопътните войски и Военновъздушните сили генерал-майор Михаил Попов и генерал-майор Цанко Стойков проведоха днес, 12 юли, срещи с представителите на Асоциацията на военните аташета, акредитирани в България.Тези срещи се провеждат в изпълнение на годишния план на Министерството на отбраната за работа с военните аташета. Участваха представители на Австрия, Великобритания, Виетнам, Гърция, Корейската  народно-демократична република, Полша, Русия, Сърбия, САЩ, Турция, Унгария и Украйна.По време на трите срещи военните аташета бяха запознати с мисиите, функциите, задачите и развитието на способностите на Съвместното командване на силите, на Сухопътните войски и на Военновъздушните сили.По-късно днес представителите на Асоциацията на военните аташета  посетиха Националния военен учебен комплекс „Чаралица\" и се запознаха с възможностите, които предлага за подготовката на щабовете и войските. Разгледани бяха системите за виртуална (VBS2) и реална симулация (DITS), които позволяват подготовката на военнослужещи, формирования и щабове от всички нива за изпълнение на всички мисии на въоръжените сили.Утре, 13 юли, представителите на Асоциацията на военните аташета ще посетят Единния център за начална подготовка - Плевен, ВВУБ „Г.Бенковски\" - Плевен и 55-ти инженерен полк - Белене, където ще се запознаят със структурата, мисията и задачите на военните формирования. ", "date": "2018.07.12", "title": "Срещи на представителите на Асоциацията на военните аташета с командващия на СКС и командирите на СВ и ВВС се проведоха днес"}
{"url": "http://www.cross.bg/radev-bulgariya-erdogan-1578992.html", "text": "/КРОСС/ Турция е важен съсед, партньор и съюзник на България и за нашите двустранни отношения е важно да не оставяме нерешени въпроси между нас. Това заяви президентът Румен Радев на среща с президента на Република Турция Реджеп Тайип Ердоган в рамките на срещата на върха на НАТО в Брюксел. По време на разговорите българският държавен глава припомни, че е ред на нашата съседка Турция да определи дата и да бъде домакин за провеждането на заседание на двустранната междуправителствена комисия по нерешените имуществени и социални въпроси, сред които е и въпросът за предоставянето на компенсации за имотите на тракийските бежанци.България е готова да подпомогне финансово дейността на духовенството на конституционно признатите религиозни общности у нас, подчерта президентът Радев. Държавният глава благодари на своя колега президента Реджеп Тайип Ердоган за оказаната от Турция подкрепа на страната ни за изплащане на заплатите на мюсюлманските духовници през годините, когато България не е имала такава възможност. Българският държавен глава запозна своя турски колега с внесения в Народното събрание законопроект за промени в Закона за вероизповеданията. „От самото си встъпване в длъжност настоявам да има такъв закон и се надявам по време на дебатите в Народното събрание да бъде намерено най-доброто решение, което да насърчи интеграцията на различните религиозни общности в българското общество. Това включва и отделянето на финансови средства от страна на българската държава за техните потребности“, заяви Румен Радев. Залогът за нашите добри отношения е уважението към вътрешнополитическия процес, касаещ дейността на партиите и изборния процес, уточни още той.Двамата президенти бяха единодушни, че отчетените над 5.5 млрд. долара търговски обмен за 2017 г. не отговарят на възможностите на двете държави. Според президента Ердоган достигането на 10 млрд. долара е реална възможност и изисква общи усилия в тази насока.„Естественото продължение на газопровода „Турски поток“ е през България и двете правителства трябва да работят в конструктивен дух за това“, призова още президентът Радев.В отговор на журналистически въпрос след края на срещата, защо е бил единственият президент на държава членка на ЕС на церемонията по встъпване в длъжност на президента Реджеп Тайип Ердоган, Румен Радев заяви че неговият мандат не се дава нито от Европейската комисия, нито е избран от българското правителството. „Избран съм на този пост от българския народ и действам от негово име“, подчерта държавния глава.", "date": "2018.07.12", "title": "Румен Радев: Турция е важен съсед, партньор и съюзник на България"}
{"url": "http://www.cross.bg/rysiya-godina-stoki-1579003.html", "text": "/КРОСС/ Владимир Путин е издал указ за продължаване на контрасанкциите срещу държавите, наложили санкции спрямо Русия, до края на 2019 година, съобщи РИА \"Новости\". Става дума за продуктовото ембарго на внос на различни стоки главно от страните-членки на ЕС и САЩ.Това ембарго бе въведено от Москва през 2014 година като отговор на санкциите срещу руски бизнесмени и компании след анексирането на Крим.В забранителния списък са месо, мляко и млечни продукти, риба, плодове и зеленчуци.На пътуващите зад граница руски граждани е разрешен внос на забранените стоки за лично ползване до 5 килограма на човек. Същото важи и за чужденци, посещаващи Русия.", "date": "2018.07.12", "title": "Русия продължи контрасанкциите срещу ЕС и САЩ до края на 2019 година"}
{"url": "http://www.cross.bg/ring-tello-sofia-1578981.html", "text": "/КРОСС/ ще е домакин на иновативното събитие  на което всички фенове на новите технологии ще се забавляват, докато се учат как да „летят” с дронНа 14 юли организаторите от DJI предоставят шанс на всеки сам да усети тръпката да управлява дрон. Тогава и деца, и родители ще могат да опитат сами как работи хитовото устройство по време на обучение. Това ще стане с помощта на опитни пилоти и специалисти, които ще им покажат всички яки функции, които предлага супер дрона Tello! Защото Tello e много повече от модерна играчка! Той има 14-ядрен процесор, много полетни функции и асистентни програми за допълнителна сигурност при полет. Със своята 720p HD камера, дронът позволява да се гледа видео в реално време на смартфон с приложението Tello. Освен това, дронът се управлява от смартфон или безжично, чрез Bluetooth дистанционно управление.                    Неповторими и вълнуващи преживяваният очакват децата, които ще се превърнат в начинаещи пилоти, правейки пробни полети и селфита в абсолютно приятелска и безопасна, контролирана среда. Обучението е подходящо за начинаещи и любители и ще се извърши с безопасни дрончета, които са с големина, малко по-голяма от тази на кибритена кутийка. Специалното събитие ще се състои на 14 юли 2018 г. (събота) от 13 до 15 часа в Sofia Ring Mall, eтаж 2, DJI STORE.За всички участници са предвидени куп приятни изненади. Регистрирайте се предварително на : ", "date": "2018.07.12", "title": "Изкуството да “летиш” в Sofia Ring Mall"}
{"url": "http://www.cross.bg/taksite-bozhankov-delo-1578979.html", "text": "/КРОСС/ „С промени в Административно процесуалния кодекс се губи баланса между ускоравяне на правосъдието и правото и достъпа на гражданите до правосъдие. Такава промяна е увеличаването на таксите в админстративното производство до 900 пъти”. Това заяви пред журналисти в НС  народният представител от ПГ на „БСП за България” Явор Божанков.  Той обясни, че критерият за увеличаването е различен за юридически и за физически лица.  Депутатът обясни, че за една касационна жалба от юридическо лице таксата се увеличава от 25 лв. на 370 лв. – 14 пъти, а за обжалване при материален интерес на юридическо лице- таксата се увеличава от 5 лв. на 4500 лв – 900 пъти.Божанков подчерта, че до момента таксите са били ниски и не са покривали разходите, което е проблем за бъларгското правосъдие, но в България има правни принципи, които казват, че всяка такса трябва да отговаря на един прост пример -  да покрива определен разход. „Таксите не могат да служат за печалба или администрацията да губи. Те трябва да покрият обоснован по размер разход. Сега таксите се опрпеделят с гледане в тавана. Ако вземем предвид доходите на българите, които са изключителни ниски, това ще ограничи от правосъдие много български граждани”, обясни народният представител. Божанков обясни, че таксите няма да бъдат определяни в тарифа както до сега, а в закон -  до момента всяка несправедлива такса е можело да се атакува пред съда, а с въвеждането на таксите в закон, те вече може да се обжалват само пред Конституционния съд. „С това властта отправя ясно съобщение към българите: „Не ни се мотайте в краката, каквито актове има властта- ако обичате да не ги обжалвате”. Очертава се нетърпимост към жалбоподателите, които смеят да оспорват актовете на властта. Твърдо се противопоставяме на това и ще атакуваме тези промени в КС”, заключи Явор Божанков.        „Приетите от управляващите редица мерки водят до ограничаване правото за обжалване, до ограничаване на възможността на хората да търсят правата си“. Това заяви народният представител Пенчо Милков. Той подчерта, че 10 години таксите не са повишавани, но сега се увеличават десетки пъти, а доходите на хората се повишават с проценти. „С какво едно дело, заведено от физическо лице, е по-евтино или по-скъпо от едно дело, заведено от юридическо лице? С какво едно дело, заведено от НПО, е по-евтино от дело, заведено от търговско дружество? Такива обективни критерии в законопроекта няма“, категоричен е Пенчо Милков.", "date": "2018.07.12", "title": "Явор Божанков: Увеличават таксите в административното производство до 900 пъти. Даваме ги на КС"}
{"url": "http://www.cross.bg/minyorite-tryda-komisiyata-1578980.html", "text": "/КРОСС/ Народните представители от ПГ на „БСП за България”, членове на Комисията по труда, социалната и демографската политика, внесоха искане до председателя на комисията Хасан Адемов с искане следващата седмица в дневния ред на редовното заседание на комисията да влязат промените в Кодеска за социално осигуряване.Те направиха искането в отговор на обещанието,  дадено по рано на съкратените миньори от „Бобов дол”. Лидерът на БСП Корнелия Нинова, заедно с депутати от левицата, проведе среща с представители на миньорите и пое ангажимент- БСП да внесе подписи и по Правилника за организацията и дейността на НС да поиска задължителното включване на този законопроект в дневния ред, първо на Комисията по труда и социалната политика, а след това и в пленарна зала.Целта на исканите промени е да се позволи при съкращаване миньорите да се пенсионират по старите правила.                      ", "date": "2018.07.12", "title": "БСП пое ангажимент към миньорите и веднага го изпълни"}
{"url": "http://www.cross.bg/raiichev-trump-angliya-1578985.html", "text": "/КРОСС/  „Хората, които са взели връх там, се опитват да я изкарат от европейското пространство и да я вкарат в американското. Тук имат малшанс.Начело на САЩ е човек, който ще им направи живота най-малко потен. Тръмп не гледа глобалното присъствие и няма далечни планове. Той се старае да пълни Америка с пари и да подобри положението на свои колеги бизнесмени.САЩ има силата да прави това. Затова Англия е разкрачена и изпитва напрежение, само че не по линията изток-запад, а север-юг. Те имат много сериозен проблем с шотландците. Едно излизане на Англия от ЕС, може да доведе до излизане на Шотландия от Англия и връщане към ЕС.Имат и сериозен проблем с ирландците, тежък за тях. Ако не подпишат Брекзит, те ще добият статута на Тунис. Англия е разпъната страна и тази година им е лоша\", коментира социологът.Според Райчев, Борис Джонсън е бил по-подходящ за премиерския пост в процеса на излизането на страната от ЕС: „Имат и премиер, крайно неподходящ, не защото оценявам деловите качества на Мей, но тук се случи нещо, което не пожелавам на никоя страна да се случи.Мей беше против Брекзит и оглави правителство, което го прави. Това не бива да се случва. Хубаво е капитанът да вярва в маршрута, а тя вкарва страната в катастрофа.Беше естествено Борис Джонсън да оглави правителството\".   Той уточни, че, след Брекзит, икономическото състояние на Великобритания ще се влоши: „Всички икономически показатели сочат много голяма неприятност за страната. Освен това Тръмп не е човекът, който ще каже: „Хайде, момчета, ето ви баницата!\".Той даже предварително направи изявления, че тежкият му разговор не е с Путин, а във Великобритания и Германия.\"   По повод на вчерашното изказване на американския президент, че Германия е заложник на Русия заради газовите сделки, социологът заяви: „Тръмп играе непрекъснат театър.Това, че Германия взима половината гориво от Русия изобщо не означава, че са зависими от нея. Напротив, Русия зависи от тях, защото газ винаги можеш да си намериш от другаде, но тръбите са голяма инвестиция\".Райчев обясни, че водената политика от Тръмп може да цели отказ на САЩ от претенциите за глобално лидерство и промяна на световния ред: „Има две хипотези за Тръмп.Едната е на противниците му, която се свежда до маймуна в апаратната. Другата версия, която изглежда по-вероятна е, че това е нов вид американска политика, в който САЩ се отказва от претенциите за глобално лидерство и се опитват да се формулират като най-богатия регион.Едно е да си най-авторитетният, най-мощният регион във военно отношение, а друго е да си глобален лидер, каквато беше Америка в последните 20 години. Когато си глобален лидер всички проблеми са твои.Това не е много приятно. Те могат да преформулират мястото си в света и ако това е така, това не е маймуна в апаратната, а нов подход от САЩ към света.Ако го имаме това, очаквани ни нов световен ред\".Според Андрей Райчев големият въпрос на срещата между руския президент Владимир Путин и президента на САЩ Доналд Тръмп е дали ще се обсъждат границите на региона: „Такова нещо след Студената война е нямало или просто ще правят малки сделки, ще подобряват отношенията или пък ще направи демонстрация: „Ето, аз съм друг.\"Въпросът е вътрешен за Америка, а Русия търпеливо чака и им прощава изцепките.\"  ", "date": "2018.07.12", "title": " Андрей Райчев: Англия е под напрежението и от Европа и от САЩ"}
{"url": "http://www.cross.bg/ezik-seminara-bulgarski-1578983.html", "text": "/КРОСС/ 103 участници от 33 държави от 3 континента ще участват в 41. Международен летен семинар по български език и култура, който ще се проведе във Великотърновския университет „Св. св. Кирил и Методий“ (16 юли – 5 август 2018 г.) Съобщи на преконференция във Велико Търново ректорът на висшето училище проф. Христо Бонджолов, който е и директор на семинара.За първа година участниците в семинара ще бъдат запознати с българските фолклорни области.Очаква се вицепрезидентът Илияна Йотова да открие тазгодишното издание на семинара,  ректорът на университета изказа своята благодарност към институцията Президенство. \n\t\t\t\t\t      ", "date": "2018.07.12", "title": "Стартира 41-вият Международен летен семинар по български език и култура във ВТУ"}
{"url": "http://www.cross.bg/germaniya-trump-kremul-1578982.html", "text": "/КРОСС/ Кремъл отхвърли твърдението на президента на САЩ Доналд Тръмп, че Германия е \"заложник\" на Русия заради зависимостта си от руския природен газ, като каза, че Москва и Берлин са взаимнозависими, предаде ТАСС цитирайки Ройтерс.На срещата на върха на НАТО в Брюксел вчера Тръмп обвини Германия, че плаща 11 милиарда долара за новия газопровод за доставки на руски газ през Балтийско море, а бавно повишава разходите си за отбрана, припомня агенцията.\"Що се отнася да зависимостта на Германия като голям купувач на газ, ние не можем да се съгласим с тази предпоставка\", каза на пресконференция днес говорителят на Кремъл Дмитрий Песков в отговор на въпрос.\"Доставките на газ по газопровод не водят до зависимост на една страна от друга, а до напълно взаимна зависимост. Това е гаранция за стабилността и бъдещото развитие\", добави той.", "date": "2018.07.12", "title": "Кремъл отхвърли твърденията на Тръмп, че Германия е заложник на Русия"}
{"url": "http://www.cross.bg/politziyata-izdirva-godishen-muzh-1578986.html", "text": "/КРОСС/ В 20.30 часа вчера във Второ РУ в Пловдив постъпил сигнал от затвора в града, че 59-годишният лишен от свобода Младен Младенов е в неизвестност след като напуснал без предупреждение болница, където бил настанен за лечение. Гражданите, които разполагат с информация за местонахождението му, могат да сигнализират в дежурната част на ОДМВР – Пловдив на телефони 032/632210 и 032/932323, в най-близкото районно полицейско управление или на тел. 112.", "date": "2018.07.12", "title": "Полицията издирва 59-годишен мъж"}
{"url": "http://www.cross.bg/konstitytziya-godini-bulgariya-1578976.html", "text": "/КРОСС/  Днес ние отбелязване 27-та годишнина от приемането на новата българска Конституция – четвъртата в нашата история след възстановяването на българската държавност. Аз имах честта да бъда един от тези 313 депутати, които преди 27 години гласуваха за нейното приемане и положих подписа си под този исторически документ.Този ден винаги ще бъде свързан с равносметка за нейната ефективност. Ние отново и отново ще осмисляме основните правила, разписани в Конституцията. Днес, от разстоянието на времето, можем да кажем със сигурност следното:На първо място – с приемането на Основния закон бе възстановена парламентарната система на управление в България. Смяната на обществената система бе поставена на конституционни и законни основи. Второ – избрано със специализираните задачи и функции на учредително събрание т.е. да изработи и приеме Конституция, 7-то ВНС, по волята на представените политически сили и на доминиращото разбиране за важността на историческия момент, се превърна в реално народно представителство. В него бяха представени не само основни идейни течения, но и най-значимите обществени сили, както и популярни с гражданската си позиция български интелектуалци. В този смисъл, може да се каже, че 7-мо ВНС беше най-близко до идеала за парламента, като „форум на нацията“, като отражение на доминиращите в обществото дух и стремления. За съжаление, това повече не се случи в последвалите 27 години. Трето – разделението на властите е едно от най-сериозните достойнства на Конституцията – законодателна, изпълнителна и съдебна. Основният закон създаде нова институция – президент на републиката, определен като държавен глава, който олицетворява единството на нацията. В качеството си на държавен глава, той е надпартийна фигура, която трябва да гарантира държавността, да стабилизира конституционния строй  и да балансира политическите сили и институциите. Четвърто – новата ни Конституция е първата от действащите до сега конституции, която въведе и нова за България институция – Конституционният съд, като орган, независим от парламента, президента и Министерски съвет. Изминалите 27 години доказаха стабилизиращата роля на нашата Конституция. Доказаха се и включените в нея решения на парламентарни и конституционни кризи. И още нещо, което не винаги се осмисля добре днес: на практика Конституцията даде път на интеграцията на България в Европейския съюз. Присъединяването ни стана възможно поради безусловната съвместимост на нашата конституционна рамка с тази, на останалите членове на ЕС. Добре е, в днешния ден, да си припомним още веднъж, че в четвъртата българска Конституция са вградени правно-политическите основи на парламентарната демокрация. Тя гарантира мирния преход, основните свободи и социални права на българските граждани. Конституцията постановява, че България трябва да се развива като социална и правова държава. За съжаление, тези добри и справедливи постановки в Основния ни закон днес се разминават драстично с българските реалности.Искам още веднъж да припомня, че там бе разписано гарантирано право на труд; безплатно здравеопазване, достъпност до качествено медицинско обслужване и качествено образование. И още много правилни и добри неща, които не бяха реализирани.В Конституцията е заложен социален модел на обществени отношения, който трябваше да се изгради и развива от съответстващата нормативна база, гарантираща права на българските граждани, включително правото им на труд и достойно заплащане. Този модел съответства в пълна степен на българската народопсихология, на острото чувство за справедливост, традиционно за българската общност. Като пряк участник в събитията преди 27 години, ще ми позволите и нещо лично. Четвъртата българска Конституция бе изработена и приета в съдбоносен за България период. Острата политическа конфронтация разпалваше страстите както на улицата, така и в парламента. Ние водихме люти спорове в залата, в комисиите, в кулоарите на Народното събрание. Бяхме опоненти, но не бяхме врагове. Ние, по-младите, се отнасяхме с огромно уважение и респект към възрастните народни представители, към тяхната изстрадана житейска мъдрост и благородство. Работата във Великото народно събрание за всички нас бе безценна школа. В пленарната зала звучаха истински образци на ораторското изкуство. Ярката полемика в него е много далеч от днешната словесна парламентарна реалност. Преди 27 години, всички ние – представители на различни поколения, имахме волята и мъдростта да преодолеем своите идеологически различия и тесни партийни интереси, за да изпълним възложената от народа историческа мисия. Дори тези, които до края отричаха новата Конституция и протестираха срещу нейното приемане, по-късно се наложи да положат клетва пред нея, за да заемат важни държавни и дипломатически постове. Такива са парадоксите на времето!ПГ на „БСП за България“ декларира отново, че е изцяло съпричастна към духа на българската Конституция и заложения в нея справедлив социален модел на обществени отношения. Ние сме готови да работим с всички парламентарни групи при изработването и приемането на качествени и адекватни закони, гарантиращи конституционните права на българските граждани. ", "date": "2018.07.12", "title": "Денчо Бояджиев: БСП е съпричастна към духа на българската Конституция и заложения в нея справедлив социален модел"}
{"url": "http://www.cross.bg/simeonov-valeri-benovska-1578977.html", "text": "/КРОСС/ Симеонов към Беновска: „Натискате ме с бюста си\", в отговор на въпроса й: „Сидеров ли направи Симеонов политик?\" в интервю за радио К2.Валери Симеонов: Никой не забранява заведенията за развлечения, каквито явно Вие обичате, никой няма да Ви попречи да отидете на дискотека, където искате, но тази дискотека трябва да отговаря и на сега действащите нормативни изисквания по отношение на обезшумяването. Вътре може да скачате, да куфеете, като ви гледам сигурно се качвате и по масите. Каквото искате това да правите.Илиана Беновска: За кои говорите, за мен ли?Валери Симеонов: Да.Илиана Беновска: Вие качвате ли се по масите?Валери Симеонов: Не мислете и не говорете за другите по аналогия със себе си! Валери Симеонов не само, че няма да се качи и не се качва, Валери Симеонов няма да си сложи и джуки!Илиана Беновска: А вярно ли е, че Волен Сидеров Ви е направил политик?Валери Симеонов:  ", "date": "2018.07.12", "title": "Симеонов към Беновска: „Натискате ме с бюста си”"}
{"url": "http://www.cross.bg/germaniya-voiiski-syhoputnite-1578978.html", "text": "/КРОСС/ От 11 до 13 юли 2018 г., Командващият на Сухопътните войски на Федерална  Република Германия генерал-лейтенант Йорк Фолмер е на работно посещение у нас по покана на командира на Сухопътните войски генерал-майор Михаил Попов.По време на разговорите бяха обсъдени въпроси относно средата на сигурност и съвременните предизвикателства, програмата за модернизация на СВ на БА, както и въпроси от взаимен интерес за двете армии.На срещата присъстваха бригаден генерал Валери Цолов – заместник-командир на СВ, полковник Петър Иванов - началник на отдел „Планиране, развитие и бюджетиране на СВ”, полковник Юри Цонев – началник на сектор „Военни контакти”, както и офицери от щаба на СВ.                       Генерал-лейтенант Фолмер бе съпровождан от подполковник Кристиян Зиесе – аташе по отбраната на ФР Германия със седалище Букурещ, Румъния и пет военнослужещи от Сухопътните войски на ФР Германия.По-късно днес той ще проведе работни срещи със заместник-началника на отбраната вицеадмирал Емил Ефтимов, ще посети щабния елемент за интегриране на силите на NATO в България /NFIU/ и ще изнесе лекция във Военна Академия „Г.С. Раковски”.", "date": "2018.07.12", "title": "Командващия на Сухопътните войски на Федерална Република Германия е на посещение в България"}
{"url": "http://www.cross.bg/magazin-pozhar-arizona-1578968.html", "text": "/КРОСС/ Голям пожар избухна в магазин за хранителни стоки в американския щат Аризона. Покривът на сградата рухна зрелищно под напора на огъня, избухнал по време на гръмотевична буря. Хората в магазина са били евакуирани навреме и няма данни за пострадали, съобщи местната противопожарна служба.Паркингът и околните улици бяха наводнени след тридневни поройни дъждове. Все още не е известна причината за избухване на пожара и дали той е предизвикан от мълния.\n\t\t\t\t\t", "date": "2018.07.12", "title": "Голям пожар в хранителен магазин в Аризона (видео)"}
{"url": "http://www.cross.bg/slyzhiteli-lesovo-avtobysa-1578967.html", "text": "/КРОСС/ Над 1,4 кг контрабандно злато в тайник на автобус откриха митнически и гранични служители на ГКПП \"Лесово\". Автобусът с турска регистрация е пътувал от Турция за България по редовна пътническа линия, управляван от български гражданин. Пристигнал е на Митнически пункт \"Лесово\" на 11 юни 2018 г. около 01:20 ч.Екипажът на автобуса и всички пътници са заявили, че не внасят нищо за деклариране, след което е извършена съвместна проверка на превозното средство от екип на митническа мобилна група, служители на Митница Бургас и гранични служители, по постъпило искане от „Гранична полиция\".В хода на проверката са засечени следи от манипулация върху инсталация за отопление до двигателя в автобуса.След демонтаж на съоръжението, във вътрешността му са открити 8 пакета, увити с тиксо, съдържащи 366 бижутерски изделия от злато с общо тегло 1402,38 грама.Шофьорът на автобуса е заявил, че златните накити са негова собственост и са били укрити от него.Контрабандните златни изделия на стойност близо 100 000 лв. са задържани. Автобусът също е задържан като превозно средство, послужило за пренасяне на контрабандата.По случая е образувано досъдебно производство по описа на Митница Бургас, което се провежда от разследващ митнически инспектор под надзора на Окръжна прокуратура.", "date": "2018.07.12", "title": "Над 1,4 кг контрабандно злато в тайник на автобус откриха митнически служители на \"Лесово\""}
{"url": "http://www.cross.bg/vreme-fifa-purvenstvo-1578966.html", "text": "/КРОСС/ Телевизионните канали получиха шокиращо нареждане от ФИФА. Те трябва да спрат да показват в близък план \"привлекателни жени\" на трибуните по време на футболни мачове.От централата се обосноваха, че мярката е част от борбата срещу сексизма по време на световното първенство. Анти дискриминационното движение Fare Network обяви наскоро, че именно това е най-големият проблем на мондиала в Русия. Негови активисти са регистрирали над 30 случая, в които операторите и режисьорите са насочили вниманието към красиви зрителки.Преди шампионата имаше опасения за расизъм и хомофобия. От Fare Network обаче са категорични, че всъщност най-сериозни са проявите на сексизъм, включително по улиците на руските градове. Посочени са и набралите популярност случаи, когато репортерки получават нежелани целувки по време на предавания на живо.Една от най-големите фотографски агенции в света - Getty Images, публикува галерия с \"най-горещите фенове на световното първенство\", в която преобладаваха млади жени. По-късно кадрите бяха свалени, а от ръководството я нарекоха \"лоша преценка\" и се заканиха да проведат вътрешно разследване. От ФИФА обясниха, че мерките вероятно ще бъдат приложени и за други значими турнири.", "date": "2018.07.12", "title": "ФИФА забрани красивите фенки по телевизията"}
{"url": "http://www.cross.bg/ninova-korneliya-minyori-1578969.html", "text": "/КРОСС/ „С наши подписи, бързо ще разгледаме  промените в защита на съкратените миньори”. Това заяви председателят на БСП и на ПГ на „БСП за България” Корнелия Нинова след среща на представители на левицата със съкратени миньори от „Бобов дол”. Тя обясни, че проблемът на миньорите е стар и не намира решение до ден днешен. „Премиерът им обеща. Омбудсманът Мая Манолова внесе предложения, но още не е решен проблемът. Те се обърнаха с молба към БСП за помощ за разрешаването му. Ние ще им помогнем”, категорична бе лидерът на левицата Тя обясни, че има внесено предложение за промяна в Кодекса за социалното осигуряване от ГЕРБ, но няма никакво движение по него.„Подозираме, че това е умишлено, не се включва в дневния ред на комисия и в пленарна зала. Идва ваканция и въпросът ще остане за септември – октомври, а тези хора няма как да отговорят на условията за пенсиониране, съкратени са”, заяви Нинова и подчерта, че става въпрос само за един текст в закона, с който трябва да се позволи при съкращаване, те да се пенсионират по старите правила.„Ще съберем подписи и по Правилника за организацията и дейността на НС ще поискаме задължителното включване на този законопроект в дневния ред, първо на Комисията по труда и социалната политика, а след това и в пленарна зала. Ще поискаме и гледането на първо и второ четене да бъдат в един ден, тъй като става въпрос само за един текст.  Така ще можем да помогнем за решаване на проблема на съкратените миньори от „Бобов дол” до края на този парламентарен сезон”, заключи Корнелия Нинова.", "date": "2018.07.12", "title": "Корнелия Нинова: Ще решим проблема на  съкратените миньори в Бобов дол "}
{"url": "http://www.cross.bg/transport-karta-gradskiya-1578970.html", "text": "/КРОСС/ От днес, 12 юли, дневната и нощната карти за всички линии на градския транспорт вече могат да бъдат закупени и да се ползват чрез мобилен телефон.Наред с инвестициите, които правим за модернизиране на градския транспорт, изисквам от „Центъра на градска мобилност“ да работи активно и за подобряване на обслужването на гражданите и условията на пътуване в градския транспорт. Това каза кметът на София Йорданка Фандъкова, която демонстрира ползването на новото мобилно приложение в метрото. На представянето присъстваха и зам.-кметът по направление транспорт и транспортни комуникации Евгени Крусев, изпълнителният директор на „Метрополитен“ проф.Стоян Братоев и изпълнителният директор на „Център за градска мобилност“ Христиан Петров.Първите 1000 карти закупени със смс днес ще бъдат безплатни за гражданите и платени от се знае, че при купуването на карта със СМС (SMS) се заплаща само цената на избраната карта, а СМС-ът таксува по абонаментния план с оператора. В момента операторът е като се очаква до няколко седмици да се включат и другите мобилни оператори.Можете да закупите картата непосредствено преди да влезете в метрото. Необходими са 45 секунди за валидиране, каза изпълнителният-директор на ЦГМ Христиан Петров.Проверката се извършва от контрольори, които сканират QR код. Контрольорите виждат в реално време, кога сте закупили картата.Закупуването на превозни документи чрез мобилен телефон спестява време за търсене на пункт или търговец за продажба на карти.1. Необходимо е да се регистрирате с ваш имейл на .2. Влизате в системата и виждате 2 опции за закупуване на избраната от Вас карта чрез дебитна/кредитна карта. В случая няма значение коя е банката издател, както и не дължите никакви допълнителни такси. Заплащате единствено и само 4 лева за дневна карта или 2 лева за нощна (може да закупите и двете).чрез мобилен оператор (в момента това е А1 но в срок от няколко седмици услугата ще се предлага и от останалите мобилни оператори). Отново заплащате само цената на избраната карта, а СМС-ът Ви се таксува по абонаментния план с оператора.3. ПолучаватеQR код, който е Вашата “карта“. Необходимо е да го сканидарате на входа на метрото, за да влезете на перона. За пътуване в наземния транспорт е необходимо да го покажете при проверка на контрольора или кондуктора, който проверява валидността на картата. ", "date": "2018.07.12", "title": "Купуваме си билет градския транспорт вече и през телефона"}
{"url": "http://www.cross.bg/film-dramatichnata-istoriya-1578971.html", "text": "/КРОСС/ Музей и филм ще увековечат драматичната история на 12-те тайландски момчета и техния треньор по футбол, съобщават международните агенции цитирани от bTV.Пещерата, в която те прекараха 18 дни, блокирани от наводнение, ще бъде превърната в музей.Интерактивна изложба в нея ще показва етапите от спасителната операция.Комплексът Там Луанг е една от най-мащабните пещерни системи в Тайланд. Голяма част е неразработена, като само малко пространство е пригодено за туристи.Две продуцентски компании, една от които в Холивуд, вече проучват на място възможностите драматичната история да се превърне във филм. ", "date": "2018.07.12", "title": "Музей и филм увековечават историята на 12-те тайландски момчета и треньора им"}
{"url": "http://www.cross.bg/montana-dokymenti-lyubomir-1578972.html", "text": "/КРОСС/ Вчера около обяд 11-годишният Любомир Любомиров от Монтана намерил с приятеля си изгубен мъжки портфейл в близост до заведение в центъра на Монтана. Когато го отворили, видели, че в портмонето има 1 205 лв., лична карта и шофьорска книжка на 78-годишен жител на монтанското село Расово. Момчето и за момент не се поколебало, отишло при баба си и заедно предали чуждата вещ в Районното управление в Монтана изгубените пари и документи.За доблестната му постъпка Любомир получи благодарствено писмо от  директора на ОДМВР- Монтана ст. комисар Ивайло Антонов, а възрастният собственик на портфейла лично му изказа своята дълбока признателност.", "date": "2018.07.12", "title": "11-годишен ученик предаде в полицията изгубен портфейл с 1205 лв. и лични документи"}
{"url": "http://www.cross.bg/teleshko-chikago-sandvich-1578973.html", "text": "/КРОСС/ Готвачи от Чикаго поставиха световен Гинес рекорд за най-дълъг сандвич с телешко месо, който достигна 33,2 метра, съобщи телевизия ABC.Постижението на закусвалнята „Буона бийф\" бе поставено в парка „Шеридан“.Гигантското „хлебче“ на сандвича пое 34 килограма телешко месо. Закусвалнята организира поставянето на рекорда, за да популяризира своята дейност с бездомните хора в Чикаго.„Да се нагостиш с нещо специално, като с италиански сандвич с телешко, е чудесно. Когато самият ти не можеш да отидеш на ресторант, чудесно е, ако той дойде при теб с някой специалитет“, казаха от „Буона бийф“.", "date": "2018.07.12", "title": "Готвачи в Чикаго направиха 33,2 м сандвич с телешко"}
{"url": "http://www.cross.bg/trakiya-zhertvi-ostava-1578974.html", "text": "/КРОСС/ Германският гражданин Дж.К., предизвикал катастрофа с четири жертви на 1 юли на АМ \"Тракия\", остава в ареста с постоянна мярка за неотклонение \"задържане под стража\". Това съобщиха от пресцентъра на Съдебната палата в Пловдив, съобщава БГНЕС.По данни на съда той е управлявал \"Фолксваген Транспортер\", с който се е блъснал в излизащ от аварийната лента на автомагистрала \"Тракия\" товарен автомобил \"Мерцедес\" и се е преобърнал.При катастрофата са загинали двегодишният му син, тъщата му, на 50 г., и двете сестри на съпругата му (на 24 и 29 г.).Съдът приел, че от показанията на свидетели и от огледа на местопроизшествието Дж.К. е навлязъл с автомобила си в аварийната лента и за това съществува обосновано подозрение, че той е съпричастен към извършеното престъпление – причиняването на смърт по непредпазливост на четирима души.Апелативните магистрати са счели, че при по-лека мярка за неотклонение обвиняемият може да се укрие, тъй като няма адрес в България, се казва още в съобщението на Апелативния съд.", "date": "2018.07.12", "title": "Шофьорът, предизвикал катастрофа с четири жертви на АМ \"Тракия\", остава в ареста"}
{"url": "http://www.cross.bg/ostavka-rosi-trenyorut-1578975.html", "text": "/КРОСС/ \"Думата \"оставка\" не съществува в моя речник. Да подадеш оставка означава да се предадеш, а аз никога не бих го направил\". Това обяви треньорът на \"Левски\" Делио Роси на връщане от Лихтенщайн, където \"сините\" допуснаха една от най-срамните загуби в българския клубен футбол - 0:1 от местния \"Вадуц\".Италианският специалист изрази увереност, че \"Левски\" ще продължи във втория предварителен кръг на Лига Европа. \"Ще бъде много хубаво, когато спечелим реванша. Аз съм тук пред вас, с лицето си, и поемам отговорността. Ще опитаме да променим ситуацията\", подчерта Роси.\"Много по-лесно е да се руши, отколкото да се гради. Не съм говорил с президента на клуба от известно време\", допълни треньорът.", "date": "2018.07.12", "title": "Делио Роси: Думата \"оставка\" не фигурира в речника ми"}
{"url": "http://www.cross.bg/mini-purvenstvo-svetovnoto-1578956.html", "text": "/КРОСС/  Утре, на 13 юли, ще се състоят финалите на Мини Световното първенство, организирано от Българската Асоциация Мини Футбол под патронажа на Посолството на Русия в България.Мачът за трето място ще започне от 18.00 – в него ще изиграят Мароко (Академик) и Саудитска Арабия (Левски). Мачът за първо място между Япония (Национал А) и Колумбия (Царско село) ще започне от 19.30 на същото място – Bauhaus Arena (ул. Неделчо Бончев).След завършването на мачовете ще се проведе церемония на награждаването – спечелил отбор получи сертификат от СОК «Камчия» за безплатна почивка на море.Каним ви да подкрепите младежи, сражавали се на Мини Световното първенство с не по-малка енергия от големите отобри на #FIFA2018. Входът е свободен.", "date": "2018.07.12", "title": "Финалите на Мини Световното първенство започват утре"}
{"url": "http://www.cross.bg/tyrtziya-redzhep-taiiip-1578958.html", "text": "/КРОСС/ Днес е вторият ден от Срещата на върха на НАТО в Брюксел. След  като още снощи Македония получи покана за преговори за членство в Алианса, днес се очаква президентът Румен Радев да разговаря по ключови въпроси с президента на Турция Реджеп Тайип Ердоган.Форумът на НАТО дава възможност за двустранни срещи между лидерите от Алианса. Срещата ще се състои само три дни след като българският президент присъства на встъпването в длъжност на турския президент Реджеп Тайип Ердоган.Темите, които ще обсъдят, са ненамеса във вътрешните ни работи, мигрантския натиск, както и енергийните проекти. Тезата на българския държавен глава е, че не трябва да има намеса във вътрешните ни работи, защото Турция е добър наш съюзник и партньор.Тя е най-големият ни търговски партньор извън ЕС и главна бариера за мигрантския натиск. Освен това през Турция ще минава разклонението на тръбата с руския газ през проекта „Турски поток”. ", "date": "2018.07.12", "title": "Румен Радев се среща с Реджеп Тайип Ердоган"}
{"url": "http://www.cross.bg/prieha-goriva-turgovtzite-1578959.html", "text": "/КРОСС/ Депутатите приеха окончателно спорния . Днес бяха гласувани и текстовете, въвеждащи санкции за търговците на горива.С финалните текстове се въвежда задължителна регистрация на търговците на горива. Така, ако нарушат закона, те вече ще подлежат на три вида санкции.Глоба, конфискация на цистерната и горивото и отнемане на регистрацията.Според вносителите точно това е проблемът и затова са протестите. Защото, ако ги хванат в нарушение, малките търговци вече ще са нелегални.", "date": "2018.07.12", "title": "Депутатите приеха окончателно спорния закон за горивата"}
{"url": "http://www.cross.bg/zhivotnovudi-blokiraha-putya-v-raiiona-na-bolyarovo-1578960.html", "text": "/КРОСС/ Животновъди блокираха разклона от ямболския гр. Болярово за селата Шарково, Воден, Крайново и Странджа, съобщава bTV.Причината – отказват да допуснат ветеринарите да умъртвят животните им.Има заповед за евтанизирането на 1700 животни заради болестта чума.", "date": "2018.07.12", "title": "Животновъди блокираха пътя в района на Болярово"}
{"url": "http://www.cross.bg/trump-london-poseti-1578961.html", "text": "/КРОСС/Британската полиция се готви за множество протести по време на тридневното посещение на президента на САЩ Доналд Тръмп във Великобритания, като на няколко от тях се очаква да присъстват десетки хиляди, предаде BBC News.Лондонската полиция подчертава в изявление, че се подготвя за сложна операция по гарантиране на реда и сигурността, която включва защитата на президента по време на посещението му. \"Очакваме хора да се съберат в столицата за демонстрации както за, така и против президента\", добавят силите на реда, отбелязвайки, че въпреки мерките за сигурност трябва да се намери баланс с правото на свобода на словото.В организираната операция участват множество агенции за сигурност и е събран опитен команден екип. Стойността й ще бъде значителна, съобщи полицията.Очаква се Тръмп да пристигне във Великобритания късно утре и първо да се срещне с посланика на САЩ Уди Джонсън. Полицията вече е издигнала допълнителни врати и прегради в близост до резиденцията на посланика в централната част на Лондон.След това президентът на САЩ ще вечеря с британската премиерка Тереза Мей в Двореца Бленъм, в близост до Оксфорд. Очаква се там също да бъдат организирани протести.В петък Тръмп ще посети обект, свързан с отбраната на Великобритания заедно с Мей, след което двамата ще посетят Чекърс, извънградската резиденция на премиерката край Лондон, където ще се състоят двустранни преговори, съобщи по-рано посланик Джонсън.След това Тръмп ще посети кралския дворец Уиндзор, за да се срещне с кралица Елизабет Втора. Късно вечерта в петък и в събота той ще посети Шотландия.Няколко групи планират да съберат десетки хиляди на протести срещу Тръмп в Лондон, Глазгоу и Единбург.", "date": "2018.07.12", "title": "Лондон под тревога заради Тръмп"}
{"url": "http://www.cross.bg/korabi-bulgariya-nato-1578957.html", "text": "/КРОСС/ Военноморските сили (ВМС) на Република България ще проведат националното военноморско учение „Бриз 2018” от 13 до 22 юли 2018 г. Учението е планирано и ще се ръководи съгласно стандартите и процедурите на НАТО и е отворено за участие на ВМС от страни-членки на Алианса. То се провежда в териториалното море, прилежащата зона и изключителната икономическа зона на Република България и в полигони.В учението ще участват 11 държави с 25 бойни и спомагателни кораби и катери, една подводница, 4 самолета, 5 вертолета и 2340 военнослужещи от ВМС на България, Белгия, Гърция, Германия, Италия, Полша, Румъния, САЩ, Турция, Франция, Холандия, Втората постоянната група кораби на НАТО и Втората постоянна група противоминни кораби на НАТО от силите за отговор на Алианса. Участват още над 120 души от 20 държавни организации, институции и ведомства от 4 министерства, местни органи на управление, неправителствени и частни организации. Щабът за контрол на учението ще се развърне в Пункт за базиране Бургас на Флотилия бойни и спомагателни кораби.", "date": "2018.07.12", "title": "Започва националното военноморско учение с международно участие „Бриз 2018“"}
{"url": "http://www.cross.bg/svoboda-leva-garantziya-1579002.html", "text": "/КРОСС/ Софийският апелативен съд потвърди паричната гаранция на бившия началник на „Пътна полиция“ – Благоевград.Ст. инсп. Данаил Стоицов излиза на свобода срещу парична гаранция. Сумата е в размер на 10 000 лева.Той бе задържан след специализирана полицейска акция в КАТ.Операцията се проведе на 22 май, като тогава бяха повдигнати обвинения на трима души.", "date": "2018.07.12", "title": "Потвърдено: Корумпираният шеф в КАТ на свобода срещу 10 хиляди лева"}
{"url": "http://www.cross.bg/pychdemon-karles-ekstradira-1578995.html", "text": "/КРОСС/ Германското правосъдие е решило да екстрадира бившия каталунски премиер Карлес Пучдемон, съобщиха испански медии. Те уточняват, че това ще стане по обвинения за злоупотреба с фондове, но не и за бунт. Не става ясен обаче срокът, в които Пучдемон ще бъде върнат в Испания. Карлес Пучдемон беше задържан в Германия по силата на европейската заповед за арест, издадена от испанските власти заради опита да бъде обявена независимост на областта миналата година. ", "date": "2018.07.12", "title": "Германското правосъдие реши да екстрадира Карлес Пучдемон"}
{"url": "http://www.cross.bg/hemys-trafik-vitinya-1578998.html", "text": "/КРОСС/ Започва ремонт на път I-1 София - Ботевград през Витиня. Участъкът е алтернативен маршрут за камионите над 12 тона при извършващите се в момента аварийно-възстановителни дейности по съоръженията на автомагистрала „Хемус“. През пролетта отделни участъци бяха изкърпени, но заради интензивния трафик и дъждовете в последните седмици се отвориха дупки в отсечките, които не са обновявани. Днес се работи в участъка от Врачеш към Бебреш. Необходимо е шофьорите да карат внимателно и да спазват пътната сигнализация.До края на деня пътноподдържащото дружество трябва да представи на председателя на Управителния съвет на Агенция „Пътна инфраструктура“ инж. Светослав Глосов график с предстоящата временна огранизация на движението и обходните маршрути, по които ще се насочва тежкотоварният трафик по време на ремонтните дейности, заради лошото му състояние.Припомняме, че заради ремонта на стълбовете на виадуктите по АМ „Хемус“ и за повишаване безопасността на движение за леките автомобили през лятото, тежкотоварния трафик преминава само по първокласния път през Витиня. Движението се осъществява по обходен маршрут: от АМ „Хемус“ при пътен възел „Витинска река“ по път I-1 /София – Ботевград/ - път II-17 /Ботевград – АМ „Хемус“/ – п. в. „Ботевград“. ", "date": "2018.07.12", "title": "Шофьорите да карат внимателно по пътя през Витиня. Извършват се ремонти на алтернативния за тирове път на АМ „Хемус“"}
{"url": "http://www.cross.bg/purvenstvo-myasto-devoiiki-1578962.html", "text": "/КРОСС/ Спортният талант на „Еврофутбол“ – 15-годишната лекоатлетка Ева Петкова, завоюва шампионската титла за девойки под 16 г. в дисциплините на 800 м и 1 500 м на националното първенство по лека атлетика в София. Тя покори дистанциите съответно за 2:24.24 минути и 5:00.44 минути.                   Талантът на „Еврофутбол\" в тениса Гергана Топалова отпадна още на първата си среща на турнира „Уимбълдън\" за девойки. Тя участва и в турнира по двойки заедно с Даниела Висмане от Латвия, но двете изгубиха от поставените под номер 2 Кейти Макнали и Уитни Осуигве (САЩ).                    Антонио Иванов се включи в надпреварата на 100 м още в първия ден от световното първенство за юноши под 20 г., което се провежда в Тампере - Финландия. Той финишира с време 10.84 сек., остана на 7-о място в последната 6-а серия и не успя да се класира за полуфиналите. Така той се нареди на 35-о място. Предстои участие на Антонио и в бягането на 200 м. ", "date": "2018.07.12", "title": "Талантът на \"Еврофутбол\" “ Ева Петкова е шампионка на България на 800 м и 1500 м"}
{"url": "http://www.cross.bg/sofiya-iliyana-vitzeprezidenta-1578964.html", "text": "/КРОСС/ Тежката демографска криза пред България, предстоящата концесия на летище София, равносметката на Българското председателство на Съвета на Европейския съюз и предизвикателствата пред Европа обсъдиха с вицепрезидента Илияна Йотова членове на Културния клуб на великотърновци в София. Клубът, чийто настоящ председател е доц. д-р инж. Атанас Дончев, съществува от 45 години и редовно организира срещи с държавници, политици и видни личности от различни сфери на обществения живот. Участие в разговорите взеха и акад. Антон Дончев и поетът Матей Шопкин.„С президента Румен Радев придадохте нов облик на президентската институция“, споделиха присъстващите с вицепрезидента Илияна Йотова. „Чувстваме, че има кой да чуе гласа ни“, подчертаха те.Вицепрезидентът представи основните насоки в работата си с българите в чужбина. С голям интерес и одобрение бе приета идеята ѝ за създаването на Български културен институт. В момента се провеждат дискусии с представители на различни български институции, ангажирани с темата, както и с общественици. ", "date": "2018.07.12", "title": "Актуалните проблеми пред България и Европейския съюз обсъди вицепрезидентът с Клуба на великотърновци в София"}
{"url": "http://www.cross.bg/gryziya-nato-stoltenberg-1579001.html", "text": "/КРОСС/ НАТО потвърди желанието си да приеме Грузия в алианса. Това стана ясно на съвместна пресконференция на генералния секретар на НАТО Йенс Столтенберг и грузинския президент Гиорги Маргвелашвили, предаде „Дейли Сабах“.Столтенберг подчерта, че бившата съветска република ще стане част от натовското семейство – въпреки сепаратистките амбиции в някои части на държавата.Генералният секретар на НАТО каза, че Грузия е отбелязала голям прогрес и алиансът ще продължи да работи с Тбилиси, за да подготви грузинските власти за членството. Столтенберг каза, че партньортствово с Грузия е „близко“.Въпреки значимия принос на Грузия за натовските операции в Афганистан, алиансът е малко вероятно да покани страната, преди да бъдат решени конфликтите с Абхазия и Южна Осетия. През 2008 година Русия и Грузия водят кратка война, след като руски войски навлизат в тези региони.", "date": "2018.07.12", "title": "НАТО ще приеме Грузия"}
{"url": "http://www.cross.bg/skobelev-grazhdanite-trase-1578963.html", "text": "/КРОСС/ Трябва да запазим трамвай № 6. Това каза заместник-председателят на Столичния общински съвет и съветник от БСП Милка Христова за  във връзка с решението дали линията на трамвай № 6 да бъде заменена с тролей.Тя обясни, че ситуацията засяга две групи граждани. „Има две групи граждани, които не са удовлетворени и не са доволни от същестуващата ситуация. Това са гражданите, живеещи по бул. „Скобелев“, които повече от 7-8 години са подложени на шум, който определено надвишава нормалните норми на възприемане. Другата група граждани, които не са доволни са тези в район „Лозенец“, на които беше спряно обслужването с трамвай № 6 и те определено имат големи трудности с придвижването в посока центъра\", каза тя. По думите й БСП - София счита, че запазването на трамай № 6 е вариантът, в който могат да бъдат решени проблемите и на гражданите по бул. „Скобелев“ и на гражданите от район \"Лозенец“. Христова поясни, че запазването на трамвая предполага трамваите от бул. „Скобелев“ да влязат под земята, да вървят по съществуващото трасе, като трамваи 1 и 7 завият надясно под бул. „Витоша“, а 6 продължи по стария тунел по „Арсеналски“. „Това означава, че няма да има надземно трасе по „Скобелев“ и ще бъде запазено обслужването на гражданите в район „Лозенец“ с трамвая. Вторият вариант, който се предлага е именно с премахването му и заменянето му с тролей, запазване на трамваите по бул. „Скобелев“, като само ги измества с 3,6 м. Не знам дали гражданите на „Скобелев“ са наясно с този факт, но не съм убедена, че изместването на трамвайно трасе с 3,6 м ще реши проблемите на живеещите там“, каза тя. По думите й друг аргумент за запазването на трамвая е, че той е самостоятелен в своето трасе и не се влияе от затрудненията в движението. „Той не е един от участниците в движението и в голяма степен може да гарантира спазването на графика. Тролеят за съжаление споделя пътното платно с останалите участници в движението и много пъти е зависим от различни видове задръствания, трафик, тапи и т.н.“, допълни заместник-председателят на Столичния общински съвет. Деница КИТАНОВА", "date": "2018.07.12", "title": "Милка Христова: Трябва да запазим трамвай № 6"}
{"url": "http://www.cross.bg/zakonut-za-shyma-skara-depytatite-1578965.html", "text": "/КРОСС/ Скандалите в пленарна зала продължиха и днес. Този път те са заради внесения от Валери Симеонов Закон за шума. С него се удължава периодът на нощна тишина – вместо да е от 23 до 7 ч., както беше досега, от 23 до 8 ч. сутринта.Освен това контролът се възлага изцяло на МВР. Според опозицията по този начин се нарушават правата на хората, които притежават заведения и се накърняват интересите на бизнеса и на туризма.Споровете продължат.", "date": "2018.07.12", "title": "Законът за шума скара депутатите"}
{"url": "http://www.cross.bg/dyshi-yaponiya-sedmitza-1578946.html", "text": "/КРОСС/ 200 са вече жертвите на наводненията в югозападните и централни райони на Япония. Четирима души се намират в критично състояние. От дни се издирват и още изчезнали хора, като към днешна дата официално издирваните са 23 души.Освен това в префектура Хирошима за 42 души не може да се потвърдят местонахождението и безопасността им.И в момента по издирване и спасяване на бедстващи работят 73 000 пожарникари, полицаи и военни, включително са вдигнати и 80 хеликоптера.Властите препоръчаха евакуацията на почти 5 млн. души, повече от 2 милиона души от 19 префектури на островите Хоншу и Шикоку бяха евакуирани.Бедствената ситуация доведе и до сериозни затруднения в транспорта и далекосъобщенията, а множество предприятия са принудени да преустановят дейност за неопределен срок. Щетите са огромни.За последната седмица над Западна Япония се изля 3 пъти повече дъжд, отколкото е обичайното количество за целия юли. Само в петък манилата седмица над град Мотояма валежите достигнаха 583 литра на квадратен метър. ", "date": "2018.07.12", "title": "200 станаха жертвите на наводненията в Япония"}
{"url": "http://www.cross.bg/opera-senta-holandetza-1578947.html", "text": "/КРОСС/ Премиерата на \"Летящият холандец\", обвеяната в легендите на Севера опера на Вагнер, ще се състои днес, 12 юли, от 21 ч. в рамките на ММФ \"Варненско лято\", научи ДУМА от Виолета Тончева, пиар на ТМПЦ Варна. Да дирижира спектакъла е поканен диригентът от Виенската щатсопера Ерих Биндер, специалист в творчеството на именития  композитор. Продукцията е резултат от творческото сътрудничество между Държавната опера във Варна и Народно позорище в Белград,Националния театър за опера и балет на Сърбия. Върху режисьорския прочит на Деян Миладинович работи Ивана Драгутинович Маричич, костюмите са дело на Катарина Гърчич Николич, диригент на хора е Цветан Крумов. В главните роли ще аплодираме солистите на Варненската опера - баса Гео Чобанов като Холандеца и сопраното Линка Стоянова в ролята на Сента, дъщерята на Даланд - Людмил Петров, а тенорът Мирослав Христов пристига от Цюрих за ролята на ловеца Ерик. Бойка Василева ще бъде Мари, а кормчията на кораба - Арсений Арсов.Още на предпремиерата този великолепен състав впечатли аудиторията със задълбочената си трактовка на Вагнеровата творба, която макар и да се причислява към ранния период на неговото творчество, не е лесна за изпълнение. В сюжета е залегнала легендата за смелия капитан, който предизвикал природните стихии, проклел бог и затова е осъден да се скита с кораба си - призрак до деня на Страшния съд. На фона на буреносната музика, призрачните припеви и опиващите песни, които напомнят живописта на холандските художници Рембранд и Ван Ейк, се развива и романтичната връзка между Холандеца и девойката Сента, чиято любов би могла да го избави от злочестата му участ. \"Образите на Вагнер винаги са особени, едновременно приказни и призрачни, митични. Сента е обикновено момиче, което живее още от детството си с историите за Холандеца и винаги е била влюбена, но не в самия него, а в представата си за него, в проекцията, в неговия призрачен образ - такъв, какъвто тя го вижда в съзнанието си. И когато призракът се материализира, Сента се чувства объркана и ранима. Но макар и разпокъсана между своя вътрешен свят и реалността, тя остава вярна на любовта: \"Ich bin treu bis zum Tod\" (\"Вярна съм до гроб\"). Сента е олицетворение на верността\", споделя водещото сопрано на Варненската опера Линка Стоянова.Капитанът в \"Летящият холандец\" е сложен образ, много далеч от моя натюрел и различен от всичко, което съм пял. Фактурата е много сложна, въобще музиката е сложна, промяната в темпата на всеки 3-4 такта задава голяма динамика. Драматургията също е дълбока, текстът е поетичен и многопластов. Има много театър и много условност в тази опера. Условността е закодирана както в музиката, така и на много места в постановката, включително при костюмите, които  донякъде биха могли да се отнесат към някоя епоха. Защото става дума за вечното търсене на истината, ценностите, любовта, обобщава Чобанов.", "date": "2018.07.12", "title": "\"Лeтящият холандец\" кацна в Летния театър"}
{"url": "http://www.cross.bg/bili-tyrtziya-otkriti-1578949.html", "text": "/КРОСС/ Петима пакистански бежанци са били върнати обратно в Турция, след като са преминали нелегално границата, съобщава БНР, като се позовава на турски медии.Бежанците са открити, след като се укривали в областта Къркларели край българо-турската граница. Те били открити от екип на турската жандармерия.При проведения разпит бежанците разкрили, че няколко дни преди това преминали нелегално през границата от Турция в България. Но там били заловени от българските полицаи, които ги върнали обратно в Турция.След приключване на разпитите всички били настанени в Център за мигранти.", "date": "2018.07.12", "title": "Български полицаи върнали мигранти в Турция"}
{"url": "http://www.cross.bg/raiiuneur-poletite-razpisanieto-1578948.html", "text": "/КРОСС/ Ирландската нискотарифна авиокомпания \"Райънеър\" анулира близо една трета планираните за днес полети на Острова заради планирана стачка на пилотите.Компанията уточнява, че засега отмяната на полетите ще засегне само полетите между Великобритания и Ирландия, но не изключва по-нататъшни проблеми с разписанието.Обявено бе, че стачката започва в 1 ч. тази нощ и ще продължи 24 часа. От \"Райънеър\" обявиха, че не изключват по-нататъшни нарушения в разписанието през юли и август.Синдикатите настояха, че ще продължат с протестите, докато авиокомпанията не изпълни исканията им, свързани с работните им условия.", "date": "2018.07.12", "title": "\"Райънеър\" анулира близо една трета планираните за днес полети"}
{"url": "http://www.cross.bg/aliansa-otbranata-karakachanov-1578950.html", "text": "/КРОСС/ В рамките на започналата Среща на държавните и правителствени ръководители на НАТО в Брюксел министърът на отбраната на Република България Красимир Каракачанов участва снощи, 11 юли, в работна вечеря, посветена на съгласуваността на дейностите по възпиране и отбрана на Алианса. На нея министрите на отбраната на НАТО разгледаха конкретните инициативи по направление на дейностите по адаптация и трансформация на Алианса в следващите 10 - 15 години.В изказването си министърът на отбраната Красимир Каракачанов подчерта постигнатите позитивни резултати в интегрирането на различните елементи от архитектурата на сигурността на Алианса. „Считам, че е изградена една солидна и кохерентна основа за по-нататъшна работа по усилването на трите стратегически императива – способност за отговор, готовност и усилване“, изтъкна той.Министър Красимир Каракачанов отбеляза особеното значение на осъществяването на инициативата за повишаване на готовността на Алианса като неотменна част от способността за отговор. Той подчерта наличието на политическа воля в изпълнителната власт на Република България за национален принос, чиито конкретни измерения ще бъдат съобразени с темповете на изпълнение на проектите за модернизация на въоръжените ни сили.Министър Каракачанов открои военната мобилност като един от интегралните компоненти на всестранното осигуряване, който следва да гарантираме с общите усилия на НАТО и ЕС. Той подчерта необходимостта от оптимизиране на бързото действие на системата за вземане на решения в колективен формат.", "date": "2018.07.12", "title": "Министрите на отбраната на НАТО разгледаха конкретни инициативи за дейностите по адаптация и трансформация на Алианса"}
{"url": "http://www.cross.bg/zeehofer-salvini-germaniya-1578951.html", "text": "/КРОСС/ Италия няма да се съгласи да приеме и един мигрант, върнат от Германия, докато Европейският съюз не предприеме действия за защита на външните си граници и не започне да споделя бремето на мигрантите.Това обяви италианският вътрешен министър Матео Салвини след среща с германския си колега Хорст Зеехофер, съобщава Welt.Въпреки твърдата позиция на Салвини, Зеехофер коментира, че се надява да бъде постигнато споразумение до края на юли или началото на август за връщане в Италия на мигрантите, които са били регистрирани първо там.По думите на Салвини, двамата със Зеехофер имат обща цел, а именно - по-малко пристигнали кораби, по-малко загинали, по-малко мигранти както в Италия, така и в Германия. ", "date": "2018.07.12", "title": "Италия с условия към Германия, за да приеме и един върнат мигрант"}
{"url": "http://www.cross.bg/kyustendil-dypnitza-naprezhenie-1578954.html", "text": "\r\n/КРОСС/ Ръководството на ЧЕЗ проведе среща с кметове на общини и технипредставители от област Кюстендил. Домакин на събитието беше областният управител Виктор Янев. По време на срещата бяха представени реализираните инвестиционни проекти през 2017 г. плановете и приоритетите на компанията за 2018 г.През изминалата година ЧЕЗ Разпределение България инвестира 1.1 млн. лв. за изграждане на съоръжения средно напрежение в областта. Най-значими сред тях са построените нови трафопостове в гр. Кюстендил и селата Тополница, Соволяно,Невестино,Крайници,Слокощица и Раково. Компанията реконструира и изгради нови въздушни линии и монтира автоматизирани съоръжения в 13 села в областта. 400 хил. лв. бяха вложени в реконструкции на кабелни линии средно напрежение в градовете Дупница, Сапарева баня, Рила, с. Бараково. 850 хил. лв. инвестира ЧЕЗ Разпределение за модернизиране на мрежи ниско напрежение в селата Коняво, Доброво, Пиперков чифлик, Делян и др. Компанията вложи 130 хил. лв. за рехабилитация на трафопостове и 255 хил. лв. за нови трансформаторни машини.През 2018 г. ЧЕЗ Разпределение България инвестира 460 хил. лв. в изграждане на съоръжения средно напрежение, сред които в два трафопоста в селата Делян и Тополница, в подмяна на кабели 20 kV в Кюстендил, Дупница, Бобов дол и с. Крайници, в монтиране на 7 автоматизирани съоръжения по електропровода, който захранва община Трекляно и митница Гюешево. 1,4 млн. лв.влага компанията за реконструкции на мрежа ниско напрежение в градовете Дупница и Бобов дол, в селата Шатрово, Мала фуча, Косово, Коркина, Мазарачево.През настоящата година ЧЕЗ Разпределениестартира за първи път проект за монтиране на дистанционно обслужвани електромери. След предварителен анализ за избрани местата за изграждане на автоматизираната система, така че тя да донесе максимален ефект за повишаването на качеството и надеждността на електрозахранването на клиентите и процеса на обслужването им. В област Кюстендил тази година проектът стартира от община Дупница, като предстои монтирането на 21 625 електромера на стойност 1.9 млн. лв.*С", "date": "2018.07.12", "title": "ЧЕЗ Разпределение подобрява електрозахранването в Дупница"}
{"url": "http://www.cross.bg/sever-mrezha-elektrorazpredelenie-1578955.html", "text": "/КРОСС/ Жителка на село Петров дол, община Провадия, се обърна към екип на Електроразпределение Север, работещ по електроразпределителната мрежа на селото със сигнал за паднало от гнездото щъркелче. С помощта на 12-метрова автовишка специалистите на компанията върнаха малкото в дома му.Специално внимание бе оказано на щъркеловото гнездо, което бе пострадало от бурите през последните седмици. Енергетиците отстраниха висящи клони в основата на гнездото, които създаваха риск от запалване при контакт с проводниците под напрежение.               Стълбовете от електроразпределителната мрежа са предпочитано място за гнездене от щъркелите, но близостта до въздушните проводници застрашава сигурността на птиците. Електромонтьорите на дружеството нерядко влизат в ролята на спасители на пернатите. Електроразпределение Север има създадена действаща програма за поставяне на платформи, които се слагат на мястото на изградени вече щъркелови гнезда, но на безопасно разстояние от проводниците. ЕРП Север работи с екологичните дружества по съвместни проекти за обезопасяване на електрически съоръжения и осигуряване на спокойно пребиваване на птиците на територията на Североизточна България. ", "date": "2018.07.12", "title": "Екипи на ЕРП Север спасиха щъркел"}
{"url": "http://www.cross.bg/podgotovka-alpiiiski-razlichni-1578952.html", "text": "/КРОСС/ Петдневна специализирана алпийска подготовка за всяка от ротите на 101-ви алпийски полк тече в момента, в изпълнение на плана за подготовка на полка. Целта на специализираната алпийска подготовка е да се придобият и усъвършенстват способностите и уменията на военнослужещите.Сред темите на подготовката са: правила за осигуряване и самоосигуряване; движение и осигуряване на различни видове опорни точки; преодоляване на скали и катерене по различни скални форми; катерене с връзка по двама - трима алпинисти и др.Специализираната подготовка преминава през четири учебни места. На първото военнослужещите се запознават със специализираната екипировка и видовете алпийски възли. Второто учебно място включва движение по парапет и по стръмен склон при тактически действия. На третото учебно място се тренира спускане по въже по стръмен склон (т.нар. рапел - тренировка на скала), който е включен в бойната тематика като способност за вертикално нападение от горе надолу. Четвъртото учебно място включва изкачване на скала по различни маршрути с категория на трудност и спускане от вертикална скала след изкачване до върха.", "date": "2018.07.12", "title": "Военнослужещи от 101-ви алпийски полк от Сухопътните войски провеждат специализирана алпийска подготовка"}
{"url": "http://www.cross.bg/elektro-bulgariya-chez-1578953.html", "text": "/КРОСС/ По инициатива на „ЧЕЗ Електро България“ АД, тази събота – 14 юли, традиционното 5-километрово бягане, организирано от 5kmrun.bg в Южния парк в София, ще бъде под мотото „Run Green“. Събитието ще даде старт на кампанията „Зареждаме Ви с енергия“. Кампанията ечаст от прилаганата от „ЧЕЗ Електро България“ АД дългосрочна стратегия за корпоративна и социална отговорност, чиито основни приоритети са опазването и грижата за околната среда и енергийната ефективност. Целта на Run Green е да популяризира използването на електронната фактура, като удобен и сигурен, модерен начин за получаване на месечните сметки, който дава и възможност за личен принос към опазване на природната среда.По време на събитието, от 08:30 ч. до 11:30 ч., всеки ще има възможност да заяви безплатните електронни услуги, които „ЧЕЗ Електро България“ АД предлага на своите клиенти – електронна фактура и смс-известяване и ще получи специален еко-подарък.За участниците в Run Green Дружеството осигурява 10 ваучера по 100 лева, както и награда за всеки втори, пробягал разстоянието от 5 км. Всяко дете, пробягало разстоянието от 2 км, ще получи подарък раничка. Броят на участниците в Run Green ще определи броя на дърветата, които „ЧЕЗ Електро България“ АД ще закупи и с помощта на доброволци – служители на ЧЕЗ и граждани, ще засади през есента на територията на паркове и населени места в Западна България.Регистрацията за участие в бягането е безплатна и може да се направи на сайта на 5kmrun.bg - или през специалния фейсбук профил на инициативата . ", "date": "2018.07.12", "title": "ЧЕЗ Електро осигурява подарък за всеки, регистрирал се за електронна фактура по време на RUN GREEN"}
{"url": "http://www.cross.bg/radev-rymen-sposobnosti-1578990.html", "text": "/КРОСС/Срещата на върха на НАТО приключи с ясна воля, потвърждаваща единството на съюза, и повишаване на отбранителната способности на всяка една държава. Това заяви президентът Румен Радев пред журналисти в Брюксел, където участва в Срещата на държавните и правителствените ръководители на държавите-членки на НАТО.Като най-важното от срещата държавният глава определи постигането на консенсус, че държавите-членки трябва да работят за повече отбранителни способности. „На последното заседание на КСНС поставих точно този въпрос и е записано като решение, че Националният план за достигане на два процента от БВП за отбрана трябва да бъде преразгледан до септември. Убеден съм, че всички тези планове ще бъдат ускорени“, заяви Румен Радев и призова това да се случи по внимателен начин. „Най-важното за нас е, че повишаването на отбранителните способности на всяка една държава не трябва да става и да се възприема като принуда отвън, а трябва да бъде осъзната необходимост“, подчерта българският държавен глава.Попитан за атмосферата при днешните дискусии, президентът Радев посочи, че тонът се е успокоил. По думите на държавния глава, темата за увеличаване до четири на сто от БВП на заделяните пари за отбрана в националните бюджети, предложена вчера от президента на САЩ Доналд Тръмп, остава за обсъждане на следващ етап. „Споровете в момента са за това кога да се достигнат два процента от БВП за отбрана. Президентът Тръмп настоя това да стане на 1 януари догодина“, отбеляза Румен Радев. В рамките на срещата обаче лидерите на европейските страни са отбелязали, че трябва да се вземе предвид, че в парламентарните републики има съответните механизми, по които се определя бюджета. „Всяко едно преоборудване и превъоръжаване изисква сложни и отговорни процедури, които отнемат време, да не говорим за всички елементи, които формират отбранителните способности като подготовка“, допълни Румен Радев. ", "date": "2018.07.12", "title": "Румен Радев: Повишаването на отбранителните способности на всяка държава не трябва да се възприема като принуда отвън"}
{"url": "http://www.cross.bg/etap-izpulnenieto-nachaloto-1578936.html", "text": "/КРОСС/ Първият от 20-те влака, които ще се движат по третата линия на метрото, вече се намира в едно от халетата на новото депо на ул. \"Житница\". Още на 16 юли се очаква да пристигне и втората мотриса, а в началото на август - третата. Останалите се очакват в столицата до началото на 2019 година, съобщава БНР. Метродепото в \"Красна поляна\" е в процес на изграждане и трябва да бъде завършено до края на годината, като ще бъде оборудвано с тежкотоварни кранове и два локомотива за маневри - българско производство. Кметът на София  извърши инспекция на съоръжението и разгледа новия метровлак. Тя обясни докъде е стигнало изпълнението на строителните дейности по третия метролъч:Фандъкова припомни, че през есента на 2019 година е пусковият срок за първия етап от осем метростанции от третия метролъч. Вторият етап - четири километра от това трасе, които се изграждат до Околовръстния път при \"Горна баня\", трябва да бъде завършен до началото на 2020 година. Улица \"Житница\" ще бъде изцяло обновена следващото лято, съобщи още столичният кмет. Новите влакове за столичното метро, които ще са с дължина 60 и 80 метра, са съобразени с очаквания пътникопоток, посочи изпълнителният директор на \"Метрополитен\" . Основните функции по движението им ще изпълнява автоматиката, но всеки влак ще има машинист, чиито функции ще бъдат ограничени. Цената на влаковете, съгласно обществената поръчка, е 5,1 млн. евро, като тя е комплексна и в нея са включени и шест системи за управление. Метростанциите ще бъдат с преградни стени между влаковете и пероните. ", "date": "2018.07.12", "title": "Завършени са 70% от първия етап на третия метролъч"}
{"url": "http://www.cross.bg/zoni-slavchev-sofiya-1578933.html", "text": "/КРОСС/ Да се обособят социални зони пред болниците, поликлиниките и църквите, в които да не се плаща за \"синя\" и \"зеле\"зона в София. Това предложение направи общинският съветник и съпредседател на \"Политическа група 5\" инж. Симеон Славчев по време на заседание на постоянната комисия по транспорт и туризъм към Столичният общински съвет. В дневният ред на комисията имаше точка за ново разширяване на местата за платено паркиране - \"зелена\" и \"синя\" зона, в столицата.Предложението на инж. Славчев да има безплатни зони пред болниците, поликлиниките и църквите беше подкрепено и от Центъра за градска мобилност, който ще обследват подробно всички варианти за реализацията на предложението и най-вече как да се осъществява контролът над тези социални зони, за да не се злоупотребява с тях.\"От дълго време обсъждам този вариант с експерти и смятам, че с това решение ще облекчим доста гражданите, които имат нужда да посетят съответното болнично заведение, още повече, че в София идват да се лекуват и хора от цяла България\", коментира общинският съветник.Комисията по транспорт и туризъм реши предложението да бъде детайлно разгледано през септември и тогава да се коментират възможните варианти за безплатно паркиране пред болници, поликлиники и църкви или така наречените социални зони в София.\"Когато се изчистят детайлите и избере най-ефективния вариант за контрол, социалните зони ще бъдат включени със съответните текстове в Наредбата за организация на движението в София и така пред тях ще може да се паркира безплатно, коментира инж. Симеон Славчев. ", "date": "2018.07.12", "title": "Общинският съветник Симеон Славчев предложи безплатно паркиране пред болници, поликлиники и църкви"}
{"url": "http://www.cross.bg/simeonov-postradali-rutzete-1578942.html", "text": "/КРОСС/ Доц. Людмил Симеонов от \"Пирогов\" и екипът му спасиха ръцете на двама млади мъже, пострадали при ПТП с мотори през няколко дни. Благодарение на началника на Клиниката по хирургия на ръката и реплантация в университетската спешна болница доц. Людмил Симеонов двамата пострадали запазват ръцете си, съобщиха от лечебното заведение. 23-годишен мъж претърпя общо 3 операции, за да може доц. Симеонов да възстанови тежките последствия след падането с мотора.Другият пострадал, 32-годишен мъж пристига в „Пирогов” със сложно счупване в областта на китката. Доц. Симеонов и екипът му го оперират часове наред. Към момента пациентът се възстановява успешно в Клиниката по хирургия на ръката след продължителната операция.Лекарите констатират увеличен травматизъм с мотори в летния сезон. За последните 2 седмици през Спешното отделение н ауниверситетската болница преминаха над 20 мотористи пострадали при ПТП.", "date": "2018.07.12", "title": "Лекари от \"Пирогов\" спасиха ръцете на двама мотористи"}
{"url": "http://www.cross.bg/nato-rysiya-voenen-1578937.html", "text": "/КРОСС/ НАТО е безполезен военен блок. Това се казва в изявление на руското външно министерство, цитирано от РИА Новости.В момента се провежда среща на върха на НАТО. След първия ден страните – членки излязоха с обща декларация.В нея те обвиняват Русия, че подкопава атлантическата сигурност.„Докато безполезният военен блок НАТО ни обвинява в провокативни дейности, ние се готвим да гледаме финала на Световното първенство по футбол“, се казва в изявлението, разпространено в социалните мрежи. Русия определи твърденията на НАТО като абсурдни. Твърди се, че срещата показва деструктивния ефект, който Алиансът има върху отношенията с Русия. Кремъл призовава за повече диалог.", "date": "2018.07.12", "title": "Русия: НАТО е безполезен военен блок"}
{"url": "http://www.cross.bg/bulgariya-frantziya-bili-1578945.html", "text": "/КРОСС/ Десет сводници са били задържани във Франция, Германия и България в началото на този месец в рамките на операция за разбиването на мрежа за проституция, експлоатирала \"няколко десетки\" българки в Източна Франция от 2015 г. насам, предаде Франс прес, като се позовава на съдебни източници.Петима сводници са били задържани в България, а трима - в Германия с европейска заповед за арест.Очаква се в най-скоро време те да бъдат предадени на Франция, за да бъдат изправени пред специализирания междурегионален съд за борба с организираната престъпност в източния град Нанси.Двама сутеньори, арестувани близо до френския град Анси, са били обвинени в сводничество при утежняващи вината обстоятелства, пране на пари в рамките на организирана престъпна група, трафик на хора и участие в престъпна група. Те са изпратени в ареста и може да получат до 20 години затвор.\"На младите жени, родом от България, е била обещавана работа във Франция, били са настанявани в Германия и е трябвало да проституират в Страсбург\" или близо до Анси, се казва в изявление на специализирания съд. Те са работели на предварително определени места и \"са изпращали по-голямата част от припечелените средства на сводниците, които стоели в България, но не се колебаели да отидат във Франция или Германия, за да наблюдават жертвите си\", според изявлението.Разследването е започнало в Страсбург през 2015 г. по сигнал, получен от службата за вътрешна сигурност на френското посолство в България. Френската Централна служба за борба с трафика на хора се е присъединила към разследването, което след това е било поверено на специализирания съд \"предвид размерите на мрежата\".Създаден е бил \"общ разследващ екип с участието на представители на специализирания съд, германската прокуратура, главния прокурор на България и прокуратурата в Оряхово\". Европейската агенция за съдебно сътрудничество Евроюст е предоставила логистична и финансова помощ.Над 20 обиска са били извършени едновременно в София, Плевен и Бургас, в германските градове Кел и Офенбург, и в околностите на Анси, се уточнява в изявлението.Сдружение, подпомагащо реинтеграцията на проститутките, е поело грижата за младите жени, които разказват, че им е бил оказван натиск и отправяни заплахи срещу техни близки. Продължава разследването, целящо идентифицирането и задържането на съучастници, съобщава френският съд.", "date": "2018.07.12", "title": "Българска мрежа за проституция е разбита във Франция"}
{"url": "http://www.cross.bg/vodata-vodi-yazovira-1578943.html", "text": "/КРОСС/ В края на август се очаква да приключи ремонтът на язовир „Рогозен” 1, съобщи пред  bTV Иван Омайски, зам.-главен изпълнителен директор на държавната фирма „Транспортно строителство и възстановяване”.Язовир „Рогозен 1” край Хайредин е проблемен заради разрушния преди години преливник. Високите води направиха така, че голяма част от стената, която се ремонтира, падна отново в коритото на преливника, заедно със земна маса и с траверси, а държавата отпусна малко над 2 млн. лв. за ремонт.Кметът на Хайредин Тодор Алексиев съобщи, че язовирът е колкото опасен, сто пъти повече необходим, защото е създаден да защитава населението.„В момента е опасен заради случващите се природни аномалии и това, че е правен през 62-ра година и трябва да се ремонтира. Язовирът е с водосборна площ от 100 кв. км и е предпоследен от каскада от 11 язовира. Така че си представяте колко вода при един обилен валеж и едно обилно снеготопене влиза в него и неговата функция е да пусне тази вода постепенно по поречието на р. Скът и е направен така, че да задържи малко водата, да се разминат двата лъча. От Бяла Слатина има лъч и от тази каскада има един лъч с водата, и двата лъча, ако се срещнат в Мизия, което се случи 2014 г., там става апокалипсис”.Иван Омайски, зам.-главен изпълнителен директор на държавната фирма „Транспортно строителство и възстановяване” заяви, че няма потънали милиони във водата и преливникът, макар и незавършен, е изпълнил своето предназначение.„Водите, които придойдоха в четвъртък, петък и събота покачиха нивото на язовира. Той беше изпуснат до мъртво ниво. Напълването му стана за около 12  часа, високите води преминаха през изграждащия се от нас преливник, това е целта – да могат да преминат водите през преливника, за да не се наруши целостта на стената на язовира. Това, което е разрушено от високите води, ще се възстанови за наша сметка. Предстои за положим геотекстил, геомрежа, геоклетнки, които ще бъдат бетонирани. След като дойде нова такава вълна, тогава водата ще преминава безпрекословно през преливника и няма да подмива някои от пластовете, които сме изградили\", допълни той.", "date": "2018.07.12", "title": "В края на август се очаква да приключи ремонтът на язовир „Рогозен” 1"}
{"url": "http://www.cross.bg/godini-dulzhi-symata-1578944.html", "text": "/КРОСС/ По-високи екотакси ще плащат собствениците на стари автомобили у нас, когато ги регистрират, реши на заседанието си вчера Министерски съвет.Става въпрос за сумата, която се дължи само при първоначалната регистрация в страната, но не и при препродажба на автомобил, който вече има български номера.310 лева става таксата за коли над 10 години, досега тя беше 275 лв. За автомобил между 5 и 10 години сумата се вдига от 260 на 290 лв., а до 5 години – остава без промяна – 194 лв. Намаление има за новите коли – от 138 лв. досега на 125 лв.Голямата промяна в наредбата е въвеждането на такса при регистрацията на автобуси и камиони, които досега бяха освободени от нея. За нови пътнически микробуси, минибуси и камиони от 3,5 до 12 т ще се плащат по 625 лв. За такива над 5 години – 970 лв., от 5 до 10 год. – 1450 лв., а за най-старите – над 10 години – 1550 лв, съобщи \"Труд\". При регистрацията на камиони над 12 т и автобуси над 5 т ще се дължи такса от 938 лв., ако са нови. За тези до 5 години сумата е 1455 лв., от 5 до 10 години – 2175 лв., а за над 10 години – 2325 лв. Намаление има за новите хибридни автомобили с около 20% до 100 лева, за тези до 5 години остава без промяна – 170 лева, а за по-старите налогът се увеличава с 12%.При регистрирането на електромобил в България до края на 2021 г. няма да се дължи екотакса.", "date": "2018.07.12", "title": " Кабинетът прие: 310 лв. екотакса за стар автомобил"}
{"url": "http://www.cross.bg/evrozonata-vuprosi-bryuksel-1578940.html", "text": "/КРОСС/ Финансовите министри от еврозоната може да обсъдят искането на България да се присъедини към чакалнята на еврозоната и банковия съюз. Според Ройтерс това трябва да се случи по време на заседанието на Еврогрупата в Брюксел.Днес финансовият министър Владислав Горанов ще представи пред комисията по парични въпроси в Европарламента резултатите от българското европредседателство в областта на икономическите и финансовите въпроси.", "date": "2018.07.12", "title": "Брюксел обсъжда искането на България за чакалнята на еврозоната"}
{"url": "http://www.cross.bg/makedoniya-nikolov-nato-1578941.html", "text": "/КРОСС/ Една от най-важните новини от вчерашната среща на върха в НАТО беше поканата към Македония за преговори за присъединяване към Алианса. Какво да очакваме оттук нататък за западната ни съседка и къде са пресечните точки в диалога между евролидерите и американския президент Доналд Тръмп - темата в \"Денят започва\" коментираха проф. Тодор Тагарев, военен експерт и бивш министър на отбраната, и Симеон Николов, директор на Центъра за стратегически изследвания в сигурността и международните отношения.Поканата към Македония е поредния ход в посоката към изграждане на стабилитет на Балканите, категоричен е проф. Тагарев. Македония отдавна е готова за това членство, знаем, че други бяха причините то да се забави и една от тях е смяната на името, допълни Николов.По думите му, сега трябва да се проследят резултатите от референдума в западната ни съседка. Освен това, предстоящите избори в Гърция догодина също може да имат отражение по темата. Но няма съмнение, че рано или късно, членството на Македония в НАТО ще стане факт, убеден е Николов.Двамата събеседници коментираха и противоречията между лидерите в ЕС и американския президент Доналд Тръмп по въпроса за бюджета за отбрана в Алианса, както и отношенията с Русия.", "date": "2018.07.12", "title": "Македония получи покана за НАТО - какво следва за страната и за Балканите"}
{"url": "http://www.cross.bg/chehiya-pravitelstvo-partiya-1578939.html", "text": "/КРОСС/ В Чехия Андрей Бабиш получи вот на доверие от долната камара на парламента и успя да сформира лявоцентристко правителство на малцинството.За първи път от падането на Желязната завеса, в Чехия на власт идва правителство, подкрепено от комунистическа партия. \"За\" политическото движение \"Действие на недоволните граждани\" и Социалдемократическата партия гласуваха 105 от 196 депутати.Милиардерът Андрей Бабиш е вторият най-богат човек в страната. Той контролира и най-влиятелните вестници в Чехия. След изборите в края на миналата година, повечето партии отказаха да се коалират с него заради обвинения за злоупотреба с еврофондове в особено големи размери.", "date": "2018.07.12", "title": "Чешкото правителство получи вот на доверие"}
{"url": "http://www.cross.bg/zabolyavaniya-gradini-detza-1578934.html", "text": "/КРОСС/ Над 4000 деца са приети неправомерно в детските градини с документи за хронични заболявания. Според сигнал, подаден от Инициативния комитет за качествена и иновативна образователна система, с това се злоупотребява и така се осигурява по-лесен достъп до местата в столичните детски градини.Васил Николов, председател на инициативния комитет за качествена и иновативна образователна система, който подава сигнала, заяви в студиото на „Тази сутрин“, че много от тези деца са приети всъщност с диагнози, които са извън списъците, които важат за предимства в детските заведения. Такива заболявания са атопичен дерматит, неинфекциозни гастроентерити и колити, и вродени аномалии на бъбреците.Нели Кацарска, която е директор в столична детска градина, поясни, че няма как директорите да играят ролята на лекари и да проверяват всяка диагноза, с която идва дадено дете. По думите й проблемите идват главно от това, че няма категоричен списък с хроничните заболявания, които носят предимство на децата при прием. По препоръка на здравното министерство те ползват една наредба, съдържаща в себе си около 400 заболявания, която обаче се отнася до диагнози, които налагат диспансеризиране, обясни тя.Цвета Брестничка, която е от асоциация „Родители“ заяви, че категорично трябва децата с хронични заболявания да влизат с предимство в детските градини, но да има изготвен списък от Министерството на здравеопазването, който да урежда този прием. По думите й в сегашната наредба има дори заразни болести и това не може да бъде логично използвано като предимство при кандидатстване в детска градина.Николов е на мнение, че директорите на детските градини също извършват нарушения, защото и в момента не спазват тази наредба. Той допълни, че има дори деца, които са приемани без диагнози, след което родителите са били подтиквани да осигурят такова лекарско решение за детето си. Той обясни, че многократно са подавали сигнали и са търсили опит за диалог със съответните институции за разрешаване на проблем, сигнализирали са дори на министър–председателя.Гостите в студиото се обединиха около идеята, че от Министерство на здравеопазването трябва да създаде единен списък със заболяванията, които ще носят предимства при прием и да упражнява контрол върху това дали той се спазва според изискванията. На финала Кацарска подчерта, че няма как директорите да проследяват всяка отделна диагноза на детето и напълно се доверяват на лекарските решения засега. ", "date": "2018.07.12", "title": "Записани ли са неправомерно 4000 деца в столични детски градини?"}
{"url": "http://www.cross.bg/ako-spirate-vseki-put-1578925.html", "text": "/КРОСС/ Ако спирате всеки път, когато ви обидят или оплюят, никога няма да стигнете до мястото, където трябва да отидете.                                                                                                   Тибор Фишър ", "date": "2018.07.12", "title": "Ако спирате всеки път..."}
{"url": "http://www.cross.bg/informatziya-akvapark-imalo-1578932.html", "text": "/КРОСС/ Състоянието на 9-годишното момиче от Москва, пострадало в аквапарк в Равда, е стабилизирано. То е постъпило с много голяма кръвозагуба в болницата, има разкъсвания на влагалището. Настанено е в отделението по гинекология, няма опасност за живота му. Вчера през целия ден лекарите са подавали информация към различни министерства.Пързалката, на която е станал инцидента, е висока 22 метра. Условието за спускане по нея досега е било клиентът е да е висок поне 1,30 м, изискването вече е за височина поне 1,50 м., както и навършени 18 години.Мениджърът на аквапарка, съобщи, че детето се е спускало в края на пързалката, получило е силни болки, кръвотечение и е отведено в болницата. На този етап те също нямат много информация по случая и чакат официално становище. Минали са проверки, експерти, които да проверят техническото състояние на съоръжението. Има назначени няколко технически експертизи. Вчера до обяд съоръжението е било затворено, но не са установени някаква техническа неизправност. Новите изисквания обаче са завишени.Детето е имало ръста, който е нужен за съоръженията, категоричен е мениджърът на аквапарта. Било е с ръст над 130 см и е имало право да ползва. Тези пързалки свършват в коридор, където също има вода, но не е басейн, в който да се потапят.Това е втори подобен инцидент в този аквапарк, имало е проверка, но нямат допълнителна информация.  ", "date": "2018.07.12", "title": "Стабилизирано е състоянието на детето, пострадало в аквапарк в Равда"}
{"url": "http://www.cross.bg/plovdiv-georgi-izbyaga-1578935.html", "text": "/КРОСС/ Затворник, настанен в болница \"Свети Георги\" в Пловдив, е изчезнал от стаята на здравното заведение.Това е поредният за тази година подобен случай в града. През април в общежитието на Пловдивския затвор не се прибра затворникът Георги Танчев-Манджата.Той бе открит след две седмици в апартамент на свой приятел. В края на юни от ареста на Трето районно управление в Пловдив избяга задържаният за наркотици Петър Петров, който по-късно сам се предаде на прокуратурата в Монтана.", "date": "2018.07.12", "title": "Затворник избяга от болнична стая в Пловдив"}
{"url": "http://www.cross.bg/suobshtava-hilyadi-godina-1578929.html", "text": "/КРОСС/ Изтеглянето на 62 медикамента за сърдено съдови заболявания, съдържащи активната съставка валсартан, е превантивна мярка. Опасността е само потенциална, пише \"24 часа\" като цитира директора на Агенцията по лекарствата Асена Стоименова. По-високи екотакси ще плащат собствениците на стари автомобили, когато ги регистрират за първи път, съобщава \"Труд\". 310 лева става налогът за коли над 10 години, а досега сумата беше 275 лева, обяснява изданието.Населението на България за една година е намаляло с около 52 хиляди души, или приблизително колкото жителите на Кюстендил, съобщава вестник \"Земя\" като се позовава на анализ на Евростат. Над 10 хиляди фалшиви и контрабандни летни стоки са задържали българските митнически служители през последните пет месеца.За сравнение през цялата 2017 година са задържани малко над 150 хиляди артикула от същата категория, посочва \"Труд\".По 1 100 ракети в час се изстрелват при разразяване на мощна буря. Тази година изстреляните ракети са били двойно повече от миналата, съобщава \"Телеграф\". Заради спорните промени в Закона за горивата, внесени от ВМРО, скандали пак разтресоха патриотите. НФСБ атакува ВМРО закона за горивата, който те обявиха за лобистки. Сидеров чака извинение от Симеонов заради това, че от партията обвиниха в лъжа заради изявленията му, че противоречията по закона са изгладени, пише \"Дума\".Декларациите за имотите и конфликт на интереси на хората, които са заемали висши държавни длъжности, ще бъдат скривани, когато те излязат от властта, информира \"Сега\".", "date": "2018.07.12", "title": "Преглед на печата"}
{"url": "http://www.cross.bg/minyta-tripiur-hurvatiya-1578930.html", "text": "/КРОСС/ Хърватия е вторият финалист на Мондиал 2018! \"Ватрените\" победиха Англия с 2:1 след продължения, а автор на скъпоценния гол за тима на Златко Далич стана Марио Манджукич в 109-ата минута. В редовното време двубоят завърши при резултат 1:1. Островитяните откриха с попадение на Трипиър в 5-ата минута, а балканският тим изравни чрез Иван Перишич в 68-ата.В неделя Хърватия се изправя срещу Франция в спор за световната титла. \"Ватрените\" никога досега не бяха стигали до финал на мондиал.Англия пък отново ще играе с Белгия, този път за бронзовите медали.Първата голова възможност в мача се откри пред англичаните и те се възползваха от нея. В третата минута Деле Али бе фаулиран от Лука Модрич на около 25 метра от хърватската врата. Изпълнението на прекия свободен удар се забави, но две минути по-късно Киърън Трипиър го изпълни перфектно и даде аванс на островитяните.Така тимът на Гарет Саутгейт вкара деветото си попадение от статично положение на Мондиал 2018.След първия четвърт час игра \"ватрените\" притиснаха съперника, а \"Трите лъва\" заиграха на контраатака. При една от тях Кейн беше изведен и стреля отблизо, но Субашич изби.В 36-ата минута Лингард задържа добре на границата на наказателното поле и стреля, но покрай вратата.В края на първата част Ловрен се строполи в пеналта и поиска фаул на Магуайър. Ситуацията бе разгледана с VAR, след което реферът Чакър не промени първоначалното си решение, отхвърляйки претенциите на хърватите.След почивката тимът на Златко Далич владееше повече топката и стигна до най-чистото си положение в 66-ата минута. Тогава Стоунс не съумя да изчисти добре, а Перишич отправи удар от около 20 метра, Уолкър обаче го блокира.В 68-ата минута Перишич все пак отбеляза. Крилото на италианския \"Интер\" се вклини между Трипиър и Уолкър, след което засече с крак за 1:1. Англичаните имаха претенции за опасна игра, които не бяха уважени.Само четири минути по-късно Перишич уцели дясната греда, възползвайки се от неразбирателство между стъписаните бранители на \"Трите лъва\".В крайна сметка в трети пореден елиминационен мач на Хърватия се стигна до продължения.Англичаните бяха близо до второ попадение в 99-ата минута, когато Трипиър центрира от ъглов удар, а Стоунс стреля с глава, но Върсалко изчисти от голлинията.В 109-ата минута Хърватия нанесе своя удар. Перишич изведе прекрасно Манджукич, който разстреля Пикфорд - 2:1 за \"ватрените\".Англичаните тръгнаха напред, но в 117-ата минута задачата им съвсем се усложни. Голмайсторът Трипиър получи контузия, а Саутгейт бе използвал и четирите си смени. С човек по-малко \"трите лъва\" не създадоха проблеми на стража Субашич.Резервата Андрей Крамарич пък пропусна да вкара трети гол и да сложи точка на спора. \"Ватрените\" все пак опазиха крехката си преднина и в неделя излизат срещу Франция в спор за световната титла. ", "date": "2018.07.12", "title": "Хърватия го направи! Отива на финал за пръв път в историята си! "}
{"url": "http://www.cross.bg/zhivo-nato-bulgariya-1578926.html", "text": "/КРОСС/ Въпреки забраните, русенци продължават да влизат в Дунав през лятото. На живо - за рисковете, контрола и глобите, които общината налагаПловдивчани с арт-идеи за запазване на бившата гарнизонна фурна в ПловдивКакви са новите екотакси при регистрацията на автомобил?Нови правила за обществения ред в СофияНа живо от Варна - как да се ползват плажните атракциони безопасноКак с европейските фондове може да се прави бизнес със социална мисия?Срещата на НАТО. Къде са пресечните точки в диалога на лидеритеТрадиции, пазени 139 години - празнуват гвардейцитеФиналът на Мондиала в Русия! Прогнозата на Добрина Чешмеджиева.Мизия след водното бедствие! На живо: кога ще ремонтират разрушените язовири и как държавата ще помогне на пострадалите?;След трагедията на релсите край Одрин -  журналистическият разказ на Мария Савкова и оператора Красимир Първанов;Готова ли е България за еврозоната - коментар на икономиста проф. Димитър Иванов;Приети ли са неправомерно над 4 хиляди деца в столичните детски градини?;Как приключи 8-годишната битка на една майка да има дете - Петя Дикова за темите табу;Борис Касабов и Валери Генов за финалния сблъсък на Мондиал 2018.Дете с опаснос за живота след игра в аквапарк край морето. На живо - кой, как контролира  безопасността на атракционите?На твоя страна : Намръщени камариерки и студени басейни - за какво още се оплакват туристите в хотелите и може ли оплакванията да се превърнат в бизнес?Среща на НАТО. Опасни игри между Европа и Америка. Защо световните лидери влязоха в скандал за замисимости от Русия?15 градуса разлика - как капризите на времето объркват здравето ни? ", "date": "2018.07.12", "title": "Теми и гости в ефира днес"}
{"url": "http://www.cross.bg/voiina-zapochvat-papa-1578923.html", "text": "/КРОСС/ 1153 г. - Анастасий IV е избран за папа.1543 г. - Крал Хенри VIII сключва брак с Катрин Пар - своята шеста и последна съпруга.1806 г. - Шестнадесет германски федерални държави се отделят от Свещената Римска империя под протектората на Наполеон I и образуват Рейнска конфедерация.1859 г. - Българското население в Кукуш отправя петиция до папа Пий IX, с молба да бъдат приети католическата църква.1862 г. - Конгресът на САЩ утвърждава Медал на честта - най-високото военно отличие в САЩ.1876 г. - Италианската циркова артистка Мария Спелтерина преминава по въже над Ниагарския водопад за 11 минути и се връща, ходейки назад, за 10 минути.1913 г. - Междусъюзническата война: Гръцката войска окупира Дедеагач.1913 г. - Втора балканска война: Войски на Кралство Сърбия започват обсада на Видин; обсадата е прекратена по-късно, когато войната свършва.1941 г. - Втората световна война: Самолети на Хитлеристка Германия започват бомбардировки на Москва.1948 г. - Като част от национализацията в Народна република България, частните книгоиздателства са ликвидирани и дейността им се поема от държавата, кооперациите и обществените организации.1953 г. - Официално е открит стадиона Имтек Арена в Хамбург.1957 г. - Американският лекар Лерой Барни представя виждането, че тютюнопушенето е една от основните причини за нарасналия брой на заболелите от рак на белия дроб.1988 г. - Областното ръководство на Нагорни Карабах обявява, че районът излиза от състава на Азербайджан и се присъединява към Армения.1991 г. - 7 Велико народно събрание приема Конституцията на Република България с подписите на 309 депутати, 4-а подписват по-късно.1991 г. - В Япония е убит преводачът на Сатанински строфи на японски език Хитоши Игараши.2003 г. - В Канада е легализирана употребата на марихуана.2005 г. - Принц Албер II е коронясан за княз на Монако2006 г. - Военизирани групировки на Хизбула навлизат в Израел и атакуват израелски военни части, с което се поставя начало на Израелско-ливанската криза.2008 г. - Основана е политическата Партия на обединените демократи на Македония.2011 г. - Нептун завършва първата си орбита от откриването си на 23 септември 1846 г. насам.", "date": "2018.07.12", "title": "12 юли в историята"}
{"url": "http://www.cross.bg/prokul-sveti-ilariii-1578924.html", "text": "/КРОСС/ Житие на свети мъченици Прокъл и ИларийСв. Прокъл бил от с. Калипта, близо до Анкира (Анкара). При царуването на Траян той бил осъден на разпятие и пронизване със стрела за непочитане на езическите богове. Когато го водели на мястото на наказанието, неговият племенник, младият Иларий, му се поклонил и извикал: \"И аз съм християнин!\" Иларий бил затворен в тъмница, а Прокъл разпнали и пускали в него стрели, докато в страшни мъки умрял. Вярващите погребали тялото му.На третия ден Иларий бил жестоко бичуван заради неговата непреклонност във вярата. Оковали го във вериги, повлекли го вън от града и там го посекли. Тялото му било погребано близо до тялото на Прокъл.Страдания на светите мъченици Прокъл и ИларийСветите мъченици Прокъл и Иларий били родом от околностите на Калипт, недалеч от Анкира. Пострадали от ръката на хегемона Максим по време на управлението на Траян. Първи бил заловен свети Прокъл и изправен пред самия император, който по това време се намирал там. Оковали светията и го хвърлили в тъмница. Императорът разгледал делото му и установил, че не се подчинява на нечестиви заповеди[3]. Тогава го предал за мъчения на хегемона Максим. Хегемонът изправил на съд Христовия затворник и почнал да го разпитва:- От какъв род си?- Моят род е Христов и моята надежда е Моят Бог - отвърнал свети Прокъл.- Кълна се в боговете, че няма да те пощадя! - го заплашил хегемонът. - Известна ли ти е заповедта на императора, която е огласена навред - всички християни да принасят жертва на боговете?- Чух за тези беззаконни разпоредби. Те са дадени за съблазън на мнозина и за погибел на тия, които са ги издали.- Ти смееш да укоряваш царя и да хулиш законите му? - с негодувание и учудване в същото време казал хегемонът. - Нима не виждаш какви мъки те чакат, окаянико?- Прави каквото искаш - възразил мъченикът, - няма да принеса жертва на твоите богове и не се плаша от мъките, които убиват тялото, но не и душата. Трябва да се боим от Бога, а не от хората.- Избирай - да живееш или да умреш: ето дървото за мъчения е готово заедно с всички останали инструменти. Чакаме твоя отговор: какво избираш?Свети Прокъл отвърнал:- Щом вие се страхувате да нарушите царската заповед, за да не бъдете подложени на краткотрайни мъчения, то ние, християните, се боим още повече да нарушим Божията заповед, за да не бъдем подложени на вечни мъки, които Бог е приготвил за ония, които отстъпват от Него и се кланят на вашите лъжливи богове, които на бъдещия съд заедно с принасящите им жертва ще бъдат предадени на вечна гибел.- Как дръзваш да укоряваш и нашите богове? - смаян попитал хегемонът. - Да знаеш, че въпреки твоето желание ще те заставя да признаеш могъществото на нашите богове.- Аз пък се надявам на Моя Бог, че преди да ме убедиш да изповядам твоите богове, ще направя тъй, че пред всички войници и слуги, въпреки желанието си, ще признаеш Моя Владика и със собствената си ръка ще напишеш: истински е Богът на грешния Прокъл и няма друг освен Него.Разгневеният хегемон заповядал да окачат мъченика гол на дървото, да завържат на краката му тежък камък и с железни куки да дерат тялото му. Мъчили го така много време. Той понасял мъжествено всичко, без да каже дума, с очи, вперени в небето. После го снели и го оковали във вериги.След това хегемонът потеглил за Калипт и заповядал мъченикът да го следва пешком, без да изостава от бързите коне. Когато изминали така почти половината от пътя, свети Прокъл започнал да се моли, призовавайки с висок глас Бога:- Иисусе Христе, Боже Мой, за Когото аз страдам поруган и воден от войниците. Да се слави Твоето име во веки, чуй сега твоя раб: простри всесилната си ръка и спри беззаконния хегемон и не му позволявай да продължи пътя си, докато не изповяда пред всички, че няма друг Бог освен Тебе!Щом светецът се помолил, хегемонът неочаквано спрял на пътя, като вързан. Нито конете, нито самият той могли да се помръднат, спрени от невидимата Божия сила. Спрели се и всички войници, чудейки се на станалото. Изгубили много време в старанията си да помръднат колесницата. Пришпорвали конете, впрягали други, опитвали се да теглят сами колесницата, но нищо не могли да сторят. Не били в състояние даже да снемат хегемона от нея. Колесницата била неподвижна като скала, а хегемонът в нея - като прикован. Тогава той казал на спътниците си:- Това е работа на онзи хитър християнин, той ни омагьоса така, че да не можем да помръднем и да се върнем обратно.И изпратил един слуга на име Ермий да каже на мъченика, който бил далеч от тях:- С каква магия ни спря посред пътя? Очевидно се боиш от мъченията, които те чакат, и си послужи с хитрост, само и само да не те заведат там.Но свети Прокъл казал на слугата:- Кълна се в Господа Бога, че вие няма да помръднете от местата си, докато хегемонът не изповяда името на Господа Иисуса Христа, както му бях казал.- Ако хегемонът изповяда името на Твоя Бог там, на пътя, ти как ще чуеш или ще разбереш, като си далеч от него?Мъченикът му отвърнал:- Нека да изповяда това на хартия и да ми го прати и вие веднага ще продължите пътя си за Калипт.Ермий се върнал обратно и предал думите на мъченика. Колкото и да не искал, хегемонът бил принуден да вземе хартия и да напише:\"Един е истинският Бог - Този, Който почита Прокъл, и няма друг Бог освен Него\".Щом написал това, изпратил бележката на мъченика и веднага конете и войниците се размърдали и продължили пътя си.В Калипт той изправил свети Прокъл на съд и му казал:- По пътя ти ни показа силата на магиите си, тук аз ще ти покажа силата на моята власт и както ти ме принуди да призная Твоя Бог, тъй и аз ще те заставя да признаеш нашите богове и да им принесеш жертва.Щом изрекъл това, заповядал да донесат запалени свещи и с тях да горят корема и ребрата на светеца. Мъчили го, докато не обгоряло цялото му тяло, но той все мълчал и не показвал даже следа от нетърпение, сякаш тялото не било негово, а чуждо. Хегемонът му рекъл тогава:- Нехаеш за мъките.Светецът отвърнал:- Нехая за тези, но се страхувам от вечните.- Ще се покориш ли на нашите богове?- Аз се покорявам на Христа, Който пребъдва во веки: Той е моя Надежда! - чул в отговор.- Искаш ли да умреш в мъки?- И да умра, пак ще оживея - възразил му свети Прокъл.Тогава хегемонът заповядал на войниците да изведат свети Прокъл от града, да го разпнат на едно дърво и да стрелят с лъкове по него. Те го повели и взели да го уговарят:- Послушай ни и принеси жертва на боговете, и веднага изкусни лекари ще излекуват раните ти, и ще те възнаградят с почетен сан.- Мен ме чака небесен сан, с който ще ме възнагради Христос, Моят Бог. Не ме изкушавайте повече, а правете каквото ви е заповядано.Както вървели и разговаряли, срещнал ги един млад мъж на име Иларий, племенник на свети Прокъл, негов братов син. Приближил се, поклонил се на чичо си и като го целунал, възкликнал:- И аз съм християнин!Войниците го хванали и го затворили в тъмницата, а свети Прокъл повели към лобното му място. Разпънали го на дървото, опънали тетивите на лъковете и започнали да стрелят в него. Мъченикът с пронизано от стрелите тяло се молел на Бога:- В Твоите ръце, Господи, предавам духа си, спаси ме, Боже истински!С тези думи той преклонил глава и издъхнал. Свети мъченик Прокъл се преставил на 12 юли. Вярващи взели тайно мощите му и го погребали.А Иларий седял в тъмницата и пеел: \"Ще те възлюбя, Господи, крепост моя! Господ е моя твърдиня и мое прибежище...\", от 17 псалом.Когато заспал, му се явил ангел Господен и му казал:- Не бой се, дръж се, аз съм с теб. Бог ме изпрати да те укрепя.На третия ден от кончината на Прокъл извели свети Иларий за мъчения. Хегемонът го попитал:- Ти християнин ли си?Мъченикът отвърнал:- Да, християнин съм. Всички от моя род бяха християни и умряха, почитайки Христа.Тогава хегемонът заповядал в яростта си дълго и жестоко да бият мъченика, закачен гол на едно дърво. После го осъдил на смърт и заповядал да го изведат от града и да му отсекат главата. Войниците му вързали ръцете, съборили го на земята и го повлекли за краката. В това време мъченикът пеел: \"Основите му са на свети планини. Господ обича портите Сионски повече от всички селища на Иакова\" (Пс. 86:2).Тялото на мъченика, влачен по земята, оставяло кървава диря. Когато се отдалечили от града, палачът извадил меча си, а светецът се помолил на Бога:- Господи Иисусе Христе, приеми духа ми!И главата на мъченика била отсечена. Това станало на 15 юли, на третия ден от кончината на свети Прокъл. Тялото на свети Иларий било захвърлено там, където било обезглавено. През нощта вярващи дошли, взели го и заедно с останките на свети Прокъл го погребали, прославяйки Христа Бога с Отца и Светия Дух, славен во веки. Амин.", "date": "2018.07.12", "title": "Св. мчци Прокъл и Иларий. Св. праведна Вероника"}
{"url": "http://www.cross.bg/brekzit-predlozhenieto-pyblikyva-1578938.html", "text": "/КРОСС/ Британското правителство ще публикува днес предложението си за бъдещите отношения след Брекзит. На този фон Лондон се готви за един от най-масовите протести в съвременната история на Острова. Причината е друга - предстоящата тридневна визита на американския президент Доналд Тръмп.Очаква се около 1.5 млн. души да протестират по време на посещението му. Престоят му в столицата ще бъде сведен до минимум и вместо това ще се срещне с кралица Елизабет Втора и Тереза Мей в техни резиденции в провинцията.", "date": "2018.07.12", "title": "Великобритания ще публикува предложението си за бъдещите отношения след Брекзит"}
{"url": "http://www.cross.bg/bivsh-dimitur-prevodach-1578928.html", "text": "/КРОСС/ Арон Аронов, оперен певецВладимир Трендафилов, литературен критик, поет и преводачДимитър Пенев, треньор по футболДимитър Радев, управител на БНБЕмил Стоянов, поет, преводач, бивш евродепутатДоц. д-р Елка Трайкова, директор на Института за литература при БАНИрина Бокова, бивш генерален директор на ЮНЕСКОКарина Караиванова, председател на КФНД-р Николай Шарков, главен секретар на Българския зъболекарски съюзПетя Първанова, председател на Държавната агенция за бежанците, бивш министър на вътрешните работиЯвор Бахаров, актьор", "date": "2018.07.12", "title": "Родени на 12 юли"}
{"url": "http://www.cross.bg/chasa-provede-sofiyaot-1578927.html", "text": "/КРОСС/Правец.От 20.00 часа в НЧ „Заря 1895\" вицепрезидентът Илияна Йотова ще участва в откриването на Международния музикален фестивал „Моцартови празници\".***Дупница.От 10.00 часа министърът на труда и социалната политика Бисер Петков ще се срещне с кмета на общината Методи Чимев. Основна тема в разговора ще бъде изпълнението на проект „Работа\". Около 11.00 часа министър Бисер Петков и кметът на Дупница Методи Чимев ще дадат пресконференция в сградата на община Дупница. По-късно през деня министър Петков ще се срещне с работодатели, които са наели безработни по проект „Работа\".***София.От 09.00 часа ще се проведе заседание на Народното събрание.***София.От 9.30 часа на метростанция „Софийски университет „Св. Климент Охридски\" ще бъде представена новата услуга за закупуване чрез мобилен телефон на дневна и нощна карта за всички линии на градския транспорт. На събитието ще присъстват кметът на София Йорданка Фандъкова и изпълнителният директор на Центъра за градска мобилност Христиан Петров.***София.От 09.30 часа в заседателната зала в сградата на Висшия съдебен съвет ще се проведе седмичното заседание на Пленума на ВСС.***София.От 10.00 часа пред Народното събрание Национално сдружение на търговците и превозвачите на горива (НСТПГ) ще проведе протестен митинг.***София.От 10.00 часа ще започне заседание на Столичния общински съвет.***София.От 13.00 часа в Централното управление на НАП (бул. „Княз Александър Дондуков\" 52) експерти от Министерството на финансите ще представят резултатите по приоритетите от програмата на Българското председателството в областта на икономическите и финансови въпроси.***София.От 18.30 часа в лятната естрада в Борисовата градина ще се проведе концерт на Представителния духов оркестър при Академията на МВР.***Перник.От 09.00 часа в зала „Панорама\" кметът Вяра Церовска и екипът ѝ ще вземат участие в учение, което ще тества реакциите при земетресение от 6,1 по Рихтер.***Плевен.От 15.00 часа в Регионалния пресклуб на БТА ще се проведе пресконференция по проект „Предприемачеството - религията на 21-ви век\", чийто бенефициент е адвокатско дружество „Петранов, Недков и партньори\" с партньор Сивани ООД.***Пловдив.От 10.30 часа ще се състои Първа копка за реконструкция на площад „Александър Малинов\" до Източната порта.***Пловдив.От 11.30 часа ще се състои Първа копка за реконструкция на бул. „Марица\".***Русе.От 10.00 часа в зала 1 на Областна администрация Русе ще се проведе извънредно заседание на Постоянно действащата междуведомствена областна епизоотична комисия заради разпространението на болестта Африканска чума по свините в съседна Румъния и опасността от навлизане на заболяването на територията на Република България.***Търговище.От 9.00 часа в зала „Христо Самсаров\" на Община Търговище ще се проведе извънредно заседание на Общински съвет Търговище.*** Шумен.От 14.00 часа в зала 304 на общината ще се проведе изслушване на кандидатите за съдебни заседатели ", "date": "2018.07.12", "title": "Предстоящи събития в страната за 12 юли"}
{"url": "http://www.cross.bg/bryuksel-vuprosi-bulgarskoto-1578931.html", "text": "/КРОСС/ Днес страната ни се отчита в Брюксел с постигнатото от българското европредседателство. Министърът на финансите Владислав Горанов ще представи пред членовете на Комисията по икономически и парични въпроси на Европейския парламент в Брюксел резултатите от Българското председателство на Съвета на ЕС в областта на икономическите и финансови въпроси.Представянето ще се проведе от 10 ч. българско време и ще бъде предавано на живо на сайта на Европейския парламент.В София експерти от Министерството на финансите също ще представят пред медиите резултатите по приоритетите от програмата на Българското председателството в областта на икономическите и финансови въпроси. ", "date": "2018.07.12", "title": "България се отчита в Брюксел с постигнатото от европредседателството"}
