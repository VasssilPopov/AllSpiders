{"url": "http://www.cross.bg/simeonov-yazoviri-valeri-1568357.html", "text": "/КРОСС/ Заместник министър-председателят Валери Симеонов ще проведе на 22 февруари работно съвещание по въпросите на безопасната експлоатация на язовирните стени и съоръженията към тях.За участие са поканени министрите на енергетиката, на околната среда и водите, на икономиката, на финансите, на земеделието, храните и горите, на регионалното развитие и благоустройството и председателят на Държавната агенция за метрологичен и технически надзор.Ще бъдат обсъдени въпроси, свързани с управлението на язовирната инфраструктура в страната, като случаите на язовири с голям брои собственици, липса на издадени АДС, липса на диференцираност на изискванията за безопасност спрямо размера на язовирите и рисковете от тяхното неправилно стопанисване, множеството малки неизползвани язовири и предложения за разрешаване на тези проблеми. ", "date": "2018.02.21", "title": "Обсъждат проблемите около язовирите на среща при Валери Симеонов"}
{"url": "http://www.cross.bg/geiits-golemiya-teoriya-1568353.html", "text": "/КРОСС/ Съоснователят на \"Майкрософт\" Бил Гейтс ще бъде гост-звезда в предстоящ епизод от комедийния сериал \"Теория за Големия взрив\", съобщи Си Ен Ен, позовавайки се на телевизия Си Би Ес.Новината за гостуването на Гейтс, който ще играе себе си, е съобщена и в официалния акаунт на шоуто в Twitter.В предстоящия епизод героинята Пени (Кейли Куоко) ще приеме Бил Гейтс на работното си място, докато нейните запленени от технологиите приятели правят всичко възможно, за да се срещнат с милиардера новатор.Телевизия Си Би Ес ще поднови излъчването на сериала, който понастоящем е в 11-ия си сезон, на 1 март. По-късно през месеца ще бъде показан епизодът с Бил Гейтс. Технологичният магнат не за първи път гостува в телевизионна поредица. Гейтс преди е бил гост-звезда в епизод от сериала \"Фрейзър\", излъчен през 2001 г.Бил Гейтс не е първата видна фигура от света на науката, технологиите, инженерството и математиката, която гостува в сериала \"Теория за Големия взрив\".Преди него гост-звезди са били астронавтът Бъз Олдрин, видният космолог Стивън Хокинг, основателят на компания \"Тесла\" Илон Мъск, съоснователят на компания \"Епъл\" Стив Возняк.Създаден през 2007 г., сериалът \"Теория за Големия взрив\" е най-гледаното неспортно телевизионно предаване в САЩ през последните години. ", "date": "2018.02.21", "title": "Бил Гейтс ще участва в сериала „Теория за Големия взрив“"}
{"url": "http://www.cross.bg/tyrtziya-erdogan-razraboti-1568372.html", "text": "/КРОСС/ Президентът на Турция Реджеп Ердоган заяви, че страната му ще разработи безпилотен танк за минимизиране на рисковете за войниците при боеве, информира АФП.Ердоган обяви плана по време на реч на конференция за петгодишното развитие на Турция.Коментарът му идва на фона на провежданата от турската армия офанзива в Сирия срещу сирийските кюрди.Трябва да можем да произвеждаме безпилотни танкове и ние ще направим това...Ние ще станем държава, която ще се сдобие с тази технология, каза Ердоган.Той се оплака, че в миналото САЩ са отказали да доставят на Турция безпилотни самолети и това е принудило Анкара да разработи свои.  ", "date": "2018.02.21", "title": "Турция разработва безпилотен танк"}
{"url": "http://www.cross.bg/ofitzersko-visshe-zvanie-1568354.html", "text": "/КРОСС/ На 22 февруари 2018 г., от 11.00 ч. в Гербова зала на „Дондуков\" 2 държавният глава и върховен главнокомандващ Въоръжените сили Румен Радев ще връчи висше офицерско звание.Със свой указ президентът Румен Радев назначава полковник Венцислав Мутафчийски на длъжността „Началник на Военномедицинска академия и главен лекар на Въоръжените сили на Република България\", като го удостоява с висше офицерско звание „бригаден генерал\". ", "date": "2018.02.21", "title": "Държавният глава ще удостои полковник Венцислав Мутафчийски с висше офицерско звание"}
{"url": "http://www.cross.bg/gradysa-bulgariya-oblachno-1568352.html", "text": "/КРОСС/ През следващото денонощие времето ще се задържи почти без промяна. Ще бъде облачно, на много места с превалявания от дъжд, а в Северна България и планинските райони - от дъжд и сняг. Почти без валежи, в следобедните часове - и с разкъсвания на облачността, ще бъде времето над Югозападна България. Ще продължи да духа слаб, в Дунавската равнина и Източна България - умерен, североизточен вятър. Минимални температури: между 0 и 5 градуса, максимални - между 1 и 6 градуса; в югозападните райони - до 10-11 градуса, сочи прогнозата на НИМХ-БАН.Над Черноморието ще бъде облачно с превалявания от дъжд. Ще духа умерен североизточен вятър. Максималните температури ще бъдат 6-7 градуса. Температурата на морската вода е 7 градуса. Вълнението на морето ще бъде 3 бала.В планините ще бъде облачно, на много места - с превалявания от сняг. Разкъсвания на облачността ще има над масивите от Югозападна България. Ще духа умерен югоизточен вятър, по най-високите върхове на Рила и Пирин - юг-югозападен, но през деня постепенно ще отслабне. Максималната температура на височина 1200 метра ще е около 1 градус, на 2000 метра - минус 2-минус 3 градуса.В петък и събота ще преобладава облачно време, почти без валежи. Вятърът ще бъде от изток-югоизток, слаб. Температурите ще останат без съществена промяна - минималните между минус 1 и 4 градуса, максималните - предимно между 2 и 7 градуса.През нощта срещу неделя отново ще започнат валежи. ", "date": "2018.02.21", "title": "Облачно и дъждовно и в четвъртък"}
{"url": "http://www.cross.bg/taino-ostrovi-lykayanite-1568355.html", "text": "/КРОСС/ Археолози от университета в Копенхаген, Дания, установиха, че племената таино - коренното население на Карибските острови, не са измрели вследствие на колонизацията на европейците, както се смяташе досега, съобщи Лента като цитира СайънсАлърт.Племената таино били открити от Христофор Колумб през 1492 г. Смята се, че те измрели в резултат на експанзията на испанските конкистадори през XVII век, когато започнали да страдат от донесени от чужденците болести и принудителната експлоатация в плантациите.Учените открили в Пещерата на проповедника на остров Елеутера, който е част от я архипелага Бахамски острови, гробове на лукаяни - коренни жители, които са родственици на таино.Специалистите извлекли добре съхранена ДНК от зъб на жена, живяла през периода VII-X век. Оказало се, че лукаяните са генетично близки със съвременните представители на араваките - индиански племена, които живеят в Южна Америка.Освен това що се отнася до живеещите на Карибските острови племена, близки с пуерториканците се оказаха именно лукаяните. Това показва, че независимо от въздействието, което европейците оказали върху културата на местното коренно население, някои групи таино оцелели и се кръстосали с колонизаторите.  ", "date": "2018.02.21", "title": "Археолози откриха смятана за изчезнала цивилизация"}
{"url": "http://www.cross.bg/spotifaii-bili-dolara-1568366.html", "text": "/КРОСС/ Мащабна манипулация на платформата за слушане на музика „Спотифай\" (Spotify) е била проследена до България, като схемата може да е генерирала около 1 млн. долара за своите автори и без да са нарушили нито един закон, пише специализираното издание „Мюзик Бизнес Уърлдуайд\" (Music Business Worldwide - MRW).Според източници на MRW, високопоставен представител на голяма звукозаписна компания е сигнализирал на „Спотифай\" за забелязана от служителите му аномалия - сред най-популярните списъци с песни имало два, които нямат нищо общо с останалите. Наречени Soulful Music и Music From the Hear, в тях нямало никакви известни парчета, но някак все пак били в топ 25 на най-слушаните от американски потребители.Нещо повече, не само, че песните били на на практика анонимни изпълнители, но и дължината им била съмнителна - средно със съвсем малко над 30-секундния праг, след минаването на който платформата заплаща отчисления на твореца. Декларираните почитатели на двете подборки също били странно малко - например, 1797 за Soulful Music при десетки хиляди за други уж по-слабо популярни плейлисти.Официален коментар от „Спотифай\" няма извън поредното поемане на ангажимент, че компанията гледа сериозно на опитите за манипулации и прави всичко по силите си да ги пресече. Междувременно обаче повечето от странните песни са били изтрити, а двата плейлиста вече са далеч назад в класациите.Според MRW най-вероятното обяснение е, че ботове са били настроени да въртят ден и нощ списъците с музика, за да ги изстрелят на челните места. Нещо повече, за постигането на този резултат е било нужно всеки фалшив профил да е с платената услуга на „Спотифай\" - по 10 долара на месец т.е. вероятно общо около 12 000 долара за всички мними меломани.Резултатът обаче е 60 000 слушания от всеки бот или 72 млн. от цялата мрежа. Обърнато в пари, говорим за между 288 000 и 415 000 долара на месец - само от един плейлист, само за месец. Знае се за поне два списъка, използвани през цялото лято на миналата година, така че говорим за източени около 1 млн. долара.Както изданието посочва, впечатляващото е, че всичко е законно и даже от гледна точка на „Спотифай\" в случая има успех, защото за всички фалшиви акаунти са плащани пари, които са влезли в платформата. Въпросът е, че отчисленията, с които някой у нас е станал милионер, са можели да отидат в ръцете на тези, чиято музика слушат и истински хора.  ", "date": "2018.02.21", "title": "Български измамници източили $1 млн. от „Спотифай”? "}
{"url": "http://www.cross.bg/dnes-lecheva-dymata-1568363.html", "text": "/КРОСС/ Днес яростно бранехме демокрацията. Днес ГЕРБ ни показаха как не бива да се управлява държавата. Начинът, по който действат управляващите е извън всякакви демократични правила. Това каза Весела Лечева от БСП в предаването „Лице в лице\" по БТВ. Тя подчерта, че днес е била отнета думата на опозицията. „Оставката на зам.-председателя на парламента Валери Жаблянов бе поискана без законови и сериозни аргументи\", категорични са от БСП. „Оценката на комунистическия режим сме я дали много отдавна още през 1991 г. по отношения на издевателствата и престъпленията, но трябва да гледаме напред, да се учим от историята и да не повтаряме грешките. Считам, че оценката и изречението, което даде повод за яростни сблъсъци, в него не се състои оценка, а това са факти от българската история\", поясни Лечева. Според нея всичко, което е станало днес в пленарната зала е целяло да заглуши скандалите в здравеопазването. Това не работи в полза на демокрацията.  ", "date": "2018.02.21", "title": "Весела Лечева: Днес бе отнета думата на опозицият"}
{"url": "http://www.cross.bg/period-brekzit-nyama-1568364.html", "text": "/КРОСС/ Британското правителство рискува да си навлече гнева на евроскептиците след като предложи да няма ограничения за дължината на преходния период за Брекзит. Това става ясно от правителствен документ, излагащ позициите на Лондон преди подновяването на преговорите за Брекзит.Тази сутрин бе разпространена новина, че група от 62-ма депутати от Консервативната партия е подписала писмо до премиера с искане за твърда позиция по Брекзит, включваща „пълна регулативна автономия\" и възможност за договаряне на търговски сделки незабавно след датата на напускане. Информацията от документа, която на практика бе потвърдена и от Тереза Мей в парламента, където днес тя отговаряше на въпроси, няма да се хареса на евроскептиците. Правителството иска преходният период да бъде две години или повече, ако това се налага.Правителствен източник е потвърдил пред Би Би Си, че предложенията на властите представляват смекчаване на позицията към имигрантите от ЕС в преходния период. Макар и да заяви пред депутатите, че иска „специално споразумение\" с ЕС, Тереза Мей не каза, че европейските закони няма да бъдат съблюдавани в преходния период, което означава също, че ако Лондон иска да сключва търговски сделки с други страни трябва да има разрешението на Брюксел. ", "date": "2018.02.21", "title": "Британското правителство смята да предложи неограничен преходен период след Брекзит"}
{"url": "http://www.cross.bg/plochev-zaplaha-ypravitelyat-1568365.html", "text": "/КРОСС/ Получих заплаха, даже нося документа, с който плащам тази заплаха. В момента съм на лечение. Това каза управителят на НЗОК проф. Камен Плочев в отговор на въпрос на депутата от ДПС д-р Нигяр Джафер дали е получил заплахи и от кого на извънредно заседание на парламентарната здравна комисия, предаде Агенция „Фокус\".„Кой ми е поставил заплахата и кой му е казал да ми я каже, позволете ми да го спестя\", заяви той. „Не съм присъствал, когато му е казано. Този човек отказва да съобщя името му и да разкрия самоличността му. Той има право на това\", обясни проф. Плочев.„Заплаха наистина получих, не вярвам този човек да го е направил спекулативно, защото го познавам добре\", посочи управителят на НЗОК. „Това може да се провери от медицинските документи, които имам в себе си\", каза още той.  ", "date": "2018.02.21", "title": "Проф. Камен Плочев: Получих заплаха, в момента съм на лечение"}
{"url": "http://www.cross.bg/iztochna-gyta-damask-1568367.html", "text": "/КРОСС/ Над 250 цивилни са загинали при офанзивата на правителствената армия срещу бунтовниците в Източна Гута край Дамаск. 60 от жертвите са деца.Източните предградия на сирийската столица, наричани Източна Гута, са последният бастион на въоръжената опозиция край Дамаск.Според руското командване, те са под контрола на излямисткия Фронт Ан-Нусра, филиал на Ал-Кайда.Районът на Източна Гута е една от четирите зони за деескалация, но в неделя сражения избухнаха отново с пълна сила. В боевете срещу ислямистите режимът използва тежки оръжия и самолети. ", "date": "2018.02.21", "title": "Над 250 са цивилните жертви при офанзивата в Източна Гута, Сирия "}
{"url": "http://www.cross.bg/chyzhdi-aneliya-kasi-1568368.html", "text": "/КРОСС/ Управителят на НЗОК проф. Камен Плочев не е извършил сериозно нарушение на процедурата като е поискал помощ от народните представители за неизплатените средства към чужди здравни каси. Това заяви пред Фрог нюз народният представител от БСП Анелия Клисарова, която е член на Здравната комисия в парламента.На 2 февруари проф. Камен Плочев се е обърнал към Кирил Ананиев, за да обсъдят просрочените плащания към чужди болници. След това с проблема е занимавал народните представители. Тезата на групата на БСП е, че няма лошо Плочев да потърси съдействие от депутатите, тъй като темата вълнува българските граждани. Това не е сериозно нарушение на процедурата.Председателят на Надзора на НЗОК и зам.-здравен министър Жени Начева уверяваше Здравната комисия, че 7 млн. са плащанията към чуждите каси и това не било проблем на бюджета на Касата. Тя твърди, че нямало опасност български граждани да бъдат връщани от чужбина. Оказа се обаче, че само за миналата година има 300 подадени жалби за отказана здравна помощ поради нередовни плащания. Ние ще искаме да се запознаем защо е отказано на тези хора да се лекуват в чужбина. Искаме да ни бъде представена схемата как ще бъдат извършени просрочените плащания към всички чужди здравни каси, посочи още Анелия Клисарова. ", "date": "2018.02.21", "title": "Анелия Клисарова: На 300 души е отказано лечение в чужбина заради дълговете"}
{"url": "http://www.cross.bg/leva-paketa-belezhki-1568370.html", "text": "/КРОСС/ Извинителните бележки за училище ще се заплащат по преценка на джипито, но стойността им няма да може да надвишава 3 лева.Това стана ясно след среща на Българския лекарски съюз с ръководството на здравната каса, по време, на която бе договорено извинителните бележки да не влизат в пакета от услуги, който касата заплаща на общопрактикуващите лекари.Причината за решението била в това, че издаването на извинителна бележка било административна, а не лечебна дейност. На фона на поредните скандали в здравеопазването лекарите успяха да се договорят с касата за тазгодишния рамков договор. Над 90 процента от предложенията им са били приети от надзорния съвет на касата, съобщи председателят на лекарското съсловие д-р Венцислав Грозев.„Този въпрос с плащането на бележката се прие, че ще бъде извадено от пакета на общопрактикуващите лекари и ще бъде на стойност не повече от 3 лева. Излиза от пакета, защото това е административна история, тя не говори за дейност\", допълни Грозев.„Над 90 процента от това, което Българският лекарски съюз предложи в последния момент като промяна на текстове, е прието от Надзорния съвет. Можем да създадем действително един сравнително добър договор и значително по-добър от този за 2017 г. Завишени са както обемите, така и финансови параметри - над 136 клинични пътеки са повишени, ситуациите в първичната извънболнична помощ са на стойност 14 млн., които са факт. 10-те милиона са факт вече в специализираната извънболнична помощ и над 148 млн. в болничната в сравнение с 2017 г.\", каза още той.  ", "date": "2018.02.21", "title": "Извинителните бележки за училище ще се плащат по преценка, но не повече от 3 лева"}
{"url": "http://www.cross.bg/dete-vuzrast-otpysk-1568369.html", "text": "/КРОСС/ Всички осиновители на деца до 5-годишна възраст ще могат да излизат в едногодишен платен отпуск от момента, в който получат осиновителски права върху детето.Ще им се полага и предвиденото по закон майчинство. Поправките в Кодекса на труда влизат в сила от 1 юли, реши парламентът.Светлана Ангелова от ГЕРБ коментира, че тази промяна като изключително важна и дългоочаквана от осиновителите на деца до 5 години.\"Тя ще даде възможност за подкрепа както на самите осиновители, така и на самите деца, които до този момент са били в институция, за да може да се изгради една трайна психологическа връзка между осиновителя и самото дете\", заяви Ангелова.Досега в Кодекса на труда бяха уредени три вида отпуск за осиновители - отпуск поради осиновяване, за отглеждане на дете до 2-годишна възраст и при осиновяване на дете от 2 до 5-годишна възраст. ", "date": "2018.02.21", "title": "1 година платен отпуск на осиновителите на дете до 5-годишна възраст"}
{"url": "http://www.cross.bg/subota-zapochnat-muzhete-1568371.html", "text": "/КРОСС/ Йордан Чучуганов и Антония Григорова няма да участват в маратонските ски-бягания съответно на 50 километра за мъже и на 30 километра за жени на Зимните олимпийски игри в Пьонгчанг, съобщиха от българската делегация. Така в събота на старт на 50 км класически стил при мъжете ще застане само Веселин Цинзов.Междувременно квалификациите в паралелния гигантски слалом в сноуборда бяха преместени за събота, 24 февруари. Промяната е свързана с лошите метеорологични условия в четвъртък, 22 февруари, когато по програма трябваше да се проведе квалификацията. България ще бъде представена в дисциплината от Теодора Пенчева при жените и от Радослав Янков при мъжете.Квалификационните спускания ще започнат в 2:00 часа в събота сутринта при жените и в 2:27 часа при мъжете. Веднага след това започват елиминационните спускания, а осминафиналните серии ще започнат в 6:30 сутринта българско време. Финалите в двете дисциплини ще започнат точно час по-късно. ", "date": "2018.02.21", "title": "Чучуганов и Григорова окапаха за маратона"}
{"url": "http://www.cross.bg/remont-mesetza-davat-1568374.html", "text": "/КРОСС/ Шест месеца гаранция за качество след ремонт на колата в сервиз - тази идея е записана в нов закон за движение по пътищата, който разделя досегашния на три, предава бТВ.В момента само най-големите автосервизи дават гаранции. Ако направите колата си в кварталния гараж при познатия ви майстор, при възникването на проблем отговорността си е ваша.Идеята на новите законови промени е всеки шофьор да получава шест месеца гаранция за свършеното в сервиза, а самите сервизи да излязат на светло, като се регистрират.Почти всеки шофьор има история с лошо свършена работа в сервиз. Последната за Божидар Маринов е отпреди година, когато отишъл за ремонт на ауспуха, а си тръгнал с прекъснати спирачки.„Както режеше, отхвръкна флексът, отряза ми тръбите на спирачките. Работата се проточи със седмици. Загубих си времето, не толкова финансово, колкото разправии\", обясни Божидар.В сервиза на Калин Балканлиев дават шест месеца гаранция за свършената работа. Нова повреда след ремонт не значи задължително грешка на майстора. „Всичко зависи от самия детайл, работа, ремонт какво се е случило. Невинаги е за сметка на сервиза, но е възможно\", смята собственикът.Доста сервизи у нас не са регистрирани никъде и не дават гаранции. Това им позволява да работят по-евтино и да подбиват цените на останалите. Те няма да се затварят, а ще трябва да гарантират работата си, включително кой работи в тях.„Засега това, което предвиждаме в закона, е ние да ги регистрираме и при извършване на тежки нарушения от специалистите ще ги изключваме от регистрите и ще имат забрана за тази дейност от две години\", поясни Дамян Войновски, главен секретар на „Автомобилна  администрация\".Друга новост е вкарването на всички коли в електронен регистър, в който те да имат досие за направените ремонти, произшествия и задължения.Ако законът бъде приет, той ще регулира и резервните части от автоморгите. Автосервизът, който е монтирал съответната част, ще носи отговорност за нея. Целта е да се гарантира безопасността на пътя. ", "date": "2018.02.21", "title": "Идея за нов закон: Автосервизите да дават 6 месеца гаранция за ремонтирана кола "}
{"url": "http://www.cross.bg/malashevtzi-kaloyan-kvartala-1568349.html", "text": "/КРОСС/ В продължение на година и половина управляващите в Столична община тероризират гражданите на \"Малашевци\" с абсолютното си бездействие по отношение на преминаването на тежкотоварни камиони над 10 тона и на строителни машини през квартала. Това заяви председателят на групата на БСП в СОС и заместник-председател на Комисията по транспорт и туризъм Калоян Паргов. Той обясни, че граждани от \"Малашевци\" са го потърсили с молба за съдействие при разрешаването на този проблем. По негова покана част от жителите на квартала присъстваха на редовното заседание на Комисията по транспорт и туризъм в сряда.Хората от \"Малашевци\" настояват да бъде ограничено преминаването на тежкотоварните камиони и строителни машини, тъй като то нарушава редица закони и дори Конституцията на Република България, в която според член 55 \"Гражданите имат право на здравословнаи  благоприятна околна среда в съответствие на установените стандарти и нормативи\".\"Още от август 2016 година хората в този квартал се опитват да се преборят за нормални условия на живот, коментира Калоян Паргов. - Заради връзката със Северната скоростна тангента трафикът по улиците в квартала е станал още по-голям. Това води до силно завишени норми на шум, запрашаване и вибрации в домовете им. Да не говорим, че нито настилката, нито строеният през 60-те години на миналия век мост, който свързва улиците \"Рояк\" и \"Пет могили\" с улица \"Жак Дюкло\" в \"Малашевци\", са пригодени за толкова натоварен трафик на моторни превозни средства с тегло над 10 тона. Гражданите са в правото си да протестират и да настояват за нормални условия на живот с всички позволени от закона средства. Очаквам до месец директорът на Дирекция \"Управление и анализ на трафика\" да предложи решение на проблема. Поех ангажимент и ще настоявам това да се случи бързо и в полза на хората от \"Малашевци\", които имат право да живеят спокойно в собствените си домове\".", "date": "2018.02.21", "title": "Калоян Паргов: Година и половина управляващите в СО тероризират гражданите на \"Малашевци\" с бездействието си"}
{"url": "http://www.cross.bg/federatziya-bulgariya-ryskata-1568348.html", "text": "/КРОСС/ На 23 февруари  във връзка с държавния празник на Руската федерация - Денят на защитника на отечеството - Извънредният и пълномощен посланик на Руската федерация в Република България, военният, военновъздушен и военноморски аташе на Руската федерация в Република България, служителите на Посолството и на апарата на военния аташе по традиция ще положат венци и цветя пред паметниците на съветските воини в София.На мероприятието са поканени представители на висшето българско ръководство, Министерството на отбраната на РБ и други министерства, на дипломатически и военни мисии на държавите, акредитирани в България, неправителствени и обществени организации, съобщават руското посолство.Церемонията ще бъде проведена пред Паметника на съветската армия (от 10.00 часа) в Княжеската градина и пред Паметник-костницата на съветските воини в квартал \"Лозенец\" (от 10.30 часа). ", "date": "2018.02.21", "title": "Отбелязват Деня на защитника на отечеството в София на 23 февруари"}
{"url": "http://www.cross.bg/prezidentut-sutrydnichestvo-dvystrannoto-1568350.html", "text": "/КРОСС/ Президентът Румен Радев разговаря днес на „Дондуков\" 2 с посланика на САЩ у нас Ерик Рубин, съобщават от пресслужбата на държавния глава.По време на срещата бяха обсъдени теми от  стратегическото партньорство между България и САЩ. Във фокуса на разговора бяха обстановката в региона на Югоизточна Европа, кризата в Близкия изток, двустранното сътрудничество в сферата на сигурността, както и процеса на модернизация на българските въоръжени сили и други въпроси от взаимен интерес.", "date": "2018.02.21", "title": "Президентът обсъди с посланика на САЩ двустранното сътрудничество и модернизацията на армията ни"}
{"url": "http://www.cross.bg/dogovor-ramkov-kasata-1568351.html", "text": "/КРОСС/ На фона на поредните скандали в здравеопазването лекарите се договориха със здравната каса за тазгодишния рамков договор.Над 90 процента от предложенията на Българския лекарски съюз са били приети от надзорния съвет на касата.Увеличени са били цените на над 137 клинични пътеки, съобщи председателят на лекарското съсловие д-р Венцислав Грозев след среща с ръководството на касата.Повишени са спрямо 2017 година и парите за болниците и извънболничната помощ.Дали рамков договор със сигурност ще се подпише предстои да се реши на националния събор на лекарите, предвиден да се проведе до дни.  ", "date": "2018.02.21", "title": "Лекарите се договориха с Касата за тазгодишния рамков договор"}
{"url": "http://www.cross.bg/siriya-suobshti-vlyazul-1568356.html", "text": "/КРОСС/ Ливанското разузнаване арестува мъж, смятан за високопоставен финансист в Сирия на екстремистката организация \"Ислямска държава\", съобщи източник от силите за сигурност, цитиран от Ройтерс.Сириецът, задържан в северния ливански град Триполи, е отговарял за събиране на пари за ИД в Албу Камал - град в Източна Сирия, преди джихадистите да бъдат прогонени оттам, съобщи източникът.Ройтерс посочва, че сирийската армия и нейните съюзници превзеха през ноември Албу Камал - последната важна крепост на ИД в Сирия. Повечето от членовете на ИД успяха да се изтеглят от града по време а битката.Арестуваният, когото източникът представя само като Сауд, е влязъл в Ливан през редовен граничен пункт, използвайки лична карта на брат си. Не е ясно кога е влязъл в страната и дали е смятал да се занимава с някаква екстремистка дейност. ", "date": "2018.02.21", "title": "Ливан залови бивш финансист на ИД"}
{"url": "http://www.cross.bg/vsichko-rysiya-nared-1568358.html", "text": "/КРОСС/ Кремъл обяви, че \"всичко е наред\" с руския отбранителен сектор, информира \"Ройтерс\".Президентството на Русия отговори на коментар на Държавния департамент на САЩ, че санкциите струват на Москва 3 милиарда долара загуби в отбранителния сектор.\"Само мога да кажа, че всичко е наред, всичко е наред\", изтъкна Песков.Русия \"се опитва да ограничи рисковете, свързани със случаи на нелоялна конкуренция от страна на САЩ на пазара на военнотехническото сътрудничество\", добави той.В същото време Кремъл отрече, че Русия е извършила въздушни удари в контролираната от опозицията в Сирия Източна Гута.Според Сирийския център за наблюдение на човешките права руски бойни самолети са бомбардирали района. През последните дни при бомбардировките са загинали най-малко 250 цивилни.\"Това са безпочвени обвинения. Не е ясно на какво се основават. Не се посочва конкретна дата. Не сме съгласни с тях\", отговори Песков на коментар на САЩ, че Москва е отговорна за атаките.  ", "date": "2018.02.21", "title": "Кремъл отговори на САЩ: Отбранителният ни сектор е добре"}
{"url": "http://www.cross.bg/gurtziya-osnovnata-magistrala-1568360.html", "text": "/КРОСС/ В знак на добра воля към съседна Гърция македонските власти започнаха да сменят пътните знаци на основната магистрала в страната, която е кръстена от предишното правителство на името на древния пълководец Александър Велики, информира АФП.Гажур Кадриу, директор на компания за поддръжка на пътната инфраструктура в Македония, заяви, че първите 25 пътни знака са премахнати.Наскоро правителството реши да преименува основното летище \"Александър Велики\" на Международно летище \"Скопие\" и основната магистрала до Гърция на \"Приятелство\". ", "date": "2018.02.21", "title": "Македония сменя пътните знаци като жест към Гърция"}
{"url": "http://www.cross.bg/byrgas-radostin-telesna-1568361.html", "text": "/КРОСС/ На 14 февруари в полицията в Бургас е получен сигнал, че три дни по-рано около 5:30 сутринта пред дискотека \"Астория\" е нападнато 18-годишно момче. 21-годишният Радостин Нгуен ударил пострадалия три пъти в носа. Младежът получил счупване на носни костици и е приет за медицинско лечение.В Първо районно управление в морския град е представено медицинско за лека телесна повреда.Впоследствие обаче състоянието на 18-годишното момче се влошило и той е настанен в отделение \"Реанимация\" на УМБАЛ - Бургас, с опасност за живота, като спешно се нуждае от кръвопреливане.Полицията е установила самоличността на нападателя, които е с постоянен адрес в София. Радостин Нгуен се издирва от властите.По случая е образувано досъдебно производство за нанасяне на средна телесна повреда. ", "date": "2018.02.21", "title": "Издирват 21-годишен за побой на тинейджър в Бургас"}
{"url": "http://www.cross.bg/izgrazhdaneto-dans-suoruzhenie-1568362.html", "text": "/КРОСС/ Специализираната прокуратура е образувала досъдебно производство за извършено престъпление от общ характер на 19 декември 2017 г. във връзка с временно възпрепятстващо съоръжение по българо-турската граница. Очаква се заключение на назначената инженерно - техническа експертиза. Това съобщиха от пресцентъра на държавното обвинение. От прокуратурата уточняват, че не могат да предоставят на БСП доклада на ДАНС с резултатите от проверката по случая, тъй като разгласяването на информация по делото сериозно би затруднило разследването и разкриването на обективната истина. Проверката е започнала по сигнал подаден на 10 март 2017 г. за нарушения при изграждането на възпрепятстващото съоръжението от Велизар Енчев, в който се посочва, че тази дейност \"неправомерно се осъществява от фирми на ПП \"Патриотичен фронт\" при наличие на данни за \"свързани лица\", както и че цените по договорите са многократно завишени\". Прокуратурата е изискала документация от Областните управители на Хасково, Ямбол и Бургас, доколкото те предприемат и организират всички действия във връзка с проектирането, изграждането и гаранционното поддържане на временното препятстващо съоръжение. Средствата се одобряват от МС, а изградените участъци от съоръжението преди експлоатацията им се приемат с протокол от комисия, назначена от съответния областен управител. На 28 март същата година държавното обвинение възлага на АДФИ да извърши финансова инспекция по отношение възлагането, проектирането, изграждането и гаранционното поддържане на временното възпрепятстващо съоръжение на българо- турската граница. Около месец по-късно проверка на твърденията за корупционни прояви на лица, заемащи висши държавни длъжности и функционирането на съоръжението е възложена и на ДАНС. Към проверката от прокуратурата се прибавя и сигнал от БСП постъпил на 9 юни, за нередности при изграждането на оградата по границата ни. Проверките на АДФИ и ДАНС са приключили на 10 август. От този момент до 19 декември е била извършена допълнителна проверка от Специализираната прокуратура, като са снети обяснения от множество лица. След нея е образовано и досъдебното производство по случая.  ", "date": "2018.02.21", "title": "Прокуратурата разследва оградата по границата"}
{"url": "http://www.cross.bg/transport-gradski-ekaterina-1568337.html", "text": "/КРОСС/ От пролетта Столична община пуска нощен градски транспорт. С карта за 2 лева, софиянци ще могат да използват всички линии, които ще продължат да се движат след полунощ, съобщава \"Дарик\".Това предвижда новата наредба за пътуване в градския транспорт в София, която бе представена от общинските съветници Екатерина Йорданова и Зафир Зарков.Наредбата ще бъде внесена в СОС до края на седмицата, а след това ще има един месец за обществено обсъждане преди да бъде разгледана от комисиите.Все още се уточняват превозните средства, които пробно ще бъдат пуснати през нощта. Ясно е обаче, че метрото няма да е сред тях.„Обсъждат се няколко варианта - 2, 3 или 4. Те ще имат обща спирка в центъра\", уточни Зафир Зарков.Председателят на общинската транспортна комисия Екатерина Йорданова коментира, че след тестовия период местната власт ще реши дали има смисъл от въвеждането на постоянен нощен транспорт и какви средства ще са необходими за това.Както вече стана ясно преди дни сред предложенията са и да отпадне таксуването с билет на по-обемен багаж в столичния градски транспорт. ", "date": "2018.02.21", "title": "От пролетта тръгва нощния градски транспорт в столицата"}
{"url": "http://www.cross.bg/vychich-surbiya-sergeii-1568338.html", "text": "/КРОСС/ Президентът на Сърбия Александър Вучич ще връчи на руския министър на външните работи Сергей Лавров писмо до руския държавен глава Владимир Путин с официална покана да посети страната, предава \"Танюг\".Изразявайки удовлетворение от предстоящите чествания на 180-годишнината от установяване на дипломатическите отношения между Сърбия и Русия, която ще бъде отбеляза на 23 февруари, Вучич заяви, че годишнината ще бъде отпразнувана с поредица от събития в двете страни.В момента Сергей Лавров е на посещение в Белград, като първо се срещна с колегата си Ивица Дачич, а след това предстои да се срещне и с Александър Вучич.", "date": "2018.02.21", "title": "Вучич кани Путин в Сърбия"}
{"url": "http://www.cross.bg/aslanov-yuriii-podkrepa-1568340.html", "text": "/КРОСС/ Юрий Асланов: Очевидно е, че не само събитията оказват влияние, но и периодът, в който се случва всичко това, тъй като зимния сезон по принцип се свързва с по-висока апатичност, по-високо недоволство, по-високо напрежение. Това го наблюдаваме от години и не се случва за първи път. Но през този месец наистина времето беше наситено с много политически събития, в това число и конюнктурни, в това число и не съвсем конюнктурни - нещо, което допълнително внесе някои динамики в нагласите, които динамики според нас през следващите месеци ще се запазят и дори ще се засилят, така че следващите месеци са заредени с определена неизвестност и за стабилността на институциите, и за електоралното съотношение между основните политически сили. Най-напред правят впечатление няколко тенденции за това, че стабилизацията около основната интрига между двете водещи политически формации - ГЕРБ и БСП, остава. Подкрепата за тях се откроява съществено над подкрепата за всички останали партии и дистанцията между тях се е скъсила. Анализът на динамиката сочи, че трендът е към сближаване на електоралните нива, но то се дължи главно на естествената ерозия на доверието към властта, към всяка власт. В случая по-ощетена е формацията ГЕРБ, тъй като тя е управляваща, при това за трети път, както знаете. Така че това, което регистрираме, е отлив на подкрепа от водещата управляваща формация ГЕРБ в сравнение с нивата, които сме измервали през миналата година, непосредствено след парламентарните избори, в течение на годината и в края на миналата година.Юрий Асланов: При БСП не наблюдаваме ръст на подкрепата, на което се дължи и скъсяването на дистанцията между двете формации - тя вече е в минимални стойности, в рамките на грешката. Просто БСП запазва подкрепата за себе си на нивото, постигнато от нея по време на парламентарните избори през миналата пролет. Но на отлива на доверие към ГЕРБ и отлива на електорална подкрепа от ГЕРБ прави отличителна черта за тази формация, на което се дължи и това намаляване на дистанцията между двете политически сили. Други неща, които ми правят впечатление, е също естествената ерозия на доверието към институциите, към властта, е засегнало по-сериозно формацията „Обединени патриоти\". Периодът, за който говорим през този месец, също беше наситен със събития, които в една или друга степен засегнаха доверието към този партньор във властта, особено към водещите фигури, участващи в правителството - двама вицепремиери, министри и т.н. Електоралната подкрепа за тази формация също отчитаме, че спада, че е намаляла, както и това, че запазването на основната интрига между двете водещи формации - ГЕРБ и БСП, е довело до изключително намаляване на електоралната подкрепа за по-малки партии. Като изключим ДПС, която продължава да поддържа едно стабилно ниво на подкрепа, периодът е нанесъл щети върху подкрепата и на партия „Воля\", която е парламентарно представена, но най-вече на извънпарламентарно представените партии, чиято подкрепа през миналата година се движеше в нива между 8 и 9% общо, а сега е спаднала под 3%. Всичко това се случва за сметка на увеличаване на аполитичните нагласи, на отлива от политика на голям брой български граждани, което увеличава числото на потенциалните негласуващи.Юрий Асланов: Безразлични към политиката, към институциите или да кажем негласуващи доверие на нито една от основните или другите политически формации.Юрий Асланов: Това представлява над 1/3, по наши данни над 35% е потенциалният дял от всички избиратели на негласуващите на нива, които сме наблюдавали и в други периоди, но в периоди предимно кризисни, които формират в една или друга степен по-високо ниво, на база на случващото се към институциите, към политиката и партиите, разбира се.Юрий Асланов: Електоралната динамика е интересна с това, че отношението към правителството, към властта изобщо, ако може да я разделим на четири части: твърди поддръжници на правителството, които се обявяват за запазване на правителството такова, каквото е; твърди противници на правителството, такива, които започват да се оглеждат за принципно нова политическа конфигурация, т.е. за нови извънредни избори. Тези две криви, тези два тренда се сближават. Расте изключително много съществено, в сравнение с предходните месеци, делът на онези, които искат някакъв ремонт на правителството, смяна на министри, на някои министри или преструктуриране на правителството, както и расте и делът на онези, които се обявяват за изцяло нов кабинет и в мандата на сегашното Народно събрание. Всичко това сумарно вещае споменатото от вас поредно разклащане на доверието във властта и повишава дела на онези, които са привързани към идеята за нови парламентарни избори.Юрий Асланов: Трендовете показват, че динамиката е съществена и обозримото бъдеще е бременно с изненадващи обрати - неща, които сме наблюдавали назад във времето и в сходни периоди, когато изведнъж са настъпвали много съществени промени в политическия пейзаж и се е стигало до остри кризи. Дали това ще се случи в следващите няколко месеца, е по-трудно да се допусне, предвид на това, че все още идеята за Българското европредседателство поддържа някакво равновесие и сдържаност към по-остри, критични отношения към властта. Но очакванията от това председателство през ноември и декември бяха много високи, сега започват да спадат. Формира се и леко разочарование от това, че много хора вероятно са очаквали някакви много бързи ползи или резултати от това председателство. Те, разбира се, не могат да настъпят по този начин, по който хората са си мислели, че ще се случват нещата. И най-вероятно, ако предстои по-остър, кризисен период, той ще настъпи след края на това европредседателство. В този смисъл, в близкото бъдеще до края на годината крие някаква неизвестност за развитието на политическия процес.Юрий Асланов: Онова, което ми прави впечатление, е, че трендовете, динамиката по отделни индикатори, по които наблюдаваме и измерваме нагласите към политиката, са много сходни с числата, които сме регистрирали, нивата, които сме регистрирали в два от предходните периоди. Единият е краят на 2012, началото на 2013 г., непосредствено преди оставката на първия кабинет на Борисов, и вторият период е краят на 2016 г., непосредствено преди президентските избори. ", "date": "2018.02.21", "title": "Асланов: Спада електоралната подкрепа за управляващите партии ГЕРБ и ОП"}
{"url": "http://www.cross.bg/marinov-legion-mladen-1568339.html", "text": "/КРОСС/ 35-годишният Иван Пачелиев е имал редовен петгодишен договор във Френския чуждестранен легион. Това съобщи пред \"Хоризонт\" главният секретар на МВР главен комисар Младен Маринов. Задържаният е бил в легиона от 2009-а до 2014-а година. В същото време службите у нас нямат официална информация колко са българите, служещи в това подразделение на френската армия.Главен комисар Младен Маринов посочи: \"Официална и централизирана информация нямаме, тъй като това са си договори, които се сключват между физически лица с легиона. Не искам от действията на определени лица, които са служили в този легион, да правим извод за всички, които са били там. Най-вероятно има и хора, които са си извършвали съвсем професионално задълженията и в момента в обществото се държат нормално и са си нормални граждани. Затова не искам да слагаме етикети, но при всички положения, участвайки в такива мисии, които са на ръба на изпитания на човешката психика, е възможно да има и отклонения. \"  ", "date": "2018.02.21", "title": "Младен Маринов: Иван Пачелиев е имал редовен договор във Френския чуждестранен легион"}
{"url": "http://www.cross.bg/bulgariya-senteno-stanishev-1568341.html", "text": "/КРОСС/ „От години се говори за възможностите на България да влезе в ERM II - предверието на Еврозоната, и според мен е време за действия.  По въпроса за евентуалното присъединяване на България с Марио Сентено се договорихме да поддържаме постоянен контакт и обмяна на информация. Отправих покана той да бъде гост на специално събитие по темата в София в края на април, в рамките на визитата му в България по повод неформалния съвет на министрите на финансите.\"Това заяви президентът на ПЕС Сергей Станишев след работна среща с португалския финансов министър и председател на Еврогрупата Марио Сентено. Двамата обсъдиха перспективите за присъединяване на България - въпрос, който беше обявен за национален приоритет както от управляващите, така и от БСП в резолюция от Конгреса на партията, проведен на 23 ноември 2017 г. Сентено посочи, че ще следи отблизо развитието на процеса заедно с колегите си финансови министри на страните от Еврозоната и в тясно сътрудничество с Европейската централна банка.„На този етап България трябва внимателно да прецени възможностите и да набележи следващи стъпки и действия. Необходима е конкретна работа, а не само декларации и заклинания, иначе рискуваме да се повтори ситуацията с Шенген, което ще ни бетонира извън интеграционното ядро на ЕС\", категоричен е Станишев.Лидерът на ПЕС разговаря близо час с влиятелния португалец, който е на двудневно посещение в Брюксел.„Обсъдихме приоритетни за левицата в Европа теми, като бъдещето на Еврозоната и бюджета на ЕС след 2020 г., и по-специално кохезионната политика. Постът председател на Еврогрупата е успех не само лично за г-н Сентено, но и за лявото правителство на Антонио Коща и за нас като прогресивно семейство в Европа. Имаме единомислие по ключови въпроси, като например запазването на кохезионните фондове, особено за най-бедните региони на ЕС\", заяви Сергей Станишев. ", "date": "2018.02.21", "title": "Станишев кани лидера на Еврогрупата в София за дискусия по присъединяването ни към еврото"}
{"url": "http://www.cross.bg/parizh-kafene-chikago-1568344.html", "text": "/КРОСС/ Жена от района на Чикаго в САЩ, която е била в кафене в Париж по време на терористичните нападенията през ноември 2015 г., съди „Туитър\", „Фейсбук „ и „Гугъл\", предава БТВ.Тя твърди, че те са съдействали за разрастването на групировката \"Ислямска държава\", давайки ѝ достъп до социалните медии.Вестник \"Чикаго сън-Таймс\" съобщи, че Манди Палмучи е подала съдебен иск в Чикаго миналата седмица. В иска се казва, че тя е била в кафене в Париж, когато над 12 души са били убити там и че е пострадала емоционално.При нападенията срещу кафене, стадион и концертна зала във френската столица загинаха 130 души, а \"Ислямска държава\" пое отговорност за атаките.„Фейсбук\" заяви, че на сайта му няма място за тези, които се занимават с тероризъм, нито за съдържание, което подкрепя подобна дейност. „Туитър\" и „Гугъл\" не отговориха на запитванията на вестника за коментар.Подобни съдебни искове бяха подадени и на други места, но бяха отхвърлени с аргумента, че законът освобождава от отговорност онлайн доставчиците за съдържание, публикувано от потребители. ", "date": "2018.02.21", "title": "Американка съди \"Туитър\", \"Фейсбук\" и \"Гугъл\" заради терористичните атаки в Париж"}
{"url": "http://www.cross.bg/leva-symata-godina-1568342.html", "text": "/КРОСС/ Полицаи от Бургас и Ветово /ОДМВР-Русе/ при съвместна акция са задържали 60-годишен мъж с инициали Н.К. от Свети Влас, който успял да прибере от пет телефонни измами за последните няколко дни 43 445 лева от възрастни хора. Това съобщиха от ОДМВР - Бургас.Близо 29 000 лева от парите са намерени и иззети при задържането на мъжа във Ветово. Останалите били предадени дни по-рано в Румъния. Мъжът се придвижвал с лек автомобил \"Фолксваген Шаран\", с бургаска регистрация.От полицията съобщават още, че на 17 февруари тази година по обяд измамникът е взел от кошче за боклук, разположено на паркинг на ул. \"Гурко\" в Бургас, торбичка със сумата от 24 185 лева. Парите били собственост на 65-годишна бургазлийка, въвлечена в телефонна измама по схемата \"оказване съдействие на полицията при задържане на телефонни измамници\".Жената изтеглила паричната сума от банков клон. Служител в банката се усъмнил, че става въпрос за телефонна измама. Жената обаче успяла да го убеди, че не е така.На същата дата Н.К. взел и сумата от 4 800 лева, собственост на 81-годишен мъж от бургаския комплекс \"Зорница\", отново измамен по схемата \"оказване на съдействие на полицията при задържане на телефонни измамници\".От Н.К. са иззети мобилни телефони, автомобилната навигация от колата, която е ползвал и сумата от близо 29 хиляди лева, която според уговорката трябвало да занесе до Румъния.Полицията е установила, че мъжът е съпричастен и към други телефонни измами, извършени на територията на ОДМВР-Бургас. Те са на 79-годишен бургазлия на 17 февруари тази година за сумата от 4 500 лева, на 86-годишен бургазлия на 22 януари тази година за сумата от 7560 лева, на 81-годишна бургазлийка на 22 януари за сумата от 2 400 лева и опит да бъде измамена 80-годишна жена от Бургас на 16 февруари тази година, но до отнемане на пари не се е стигнало.Н.К. направи пълни самопризнания по случаите, като описал механизма на извършените от него деяния. Работата по цялостно документиране на престъпната му дейност продължава от служители на ОДМВР-Бургас.  ", "date": "2018.02.21", "title": "Полицията задържа телефонен измамник, прибрал над 40 000 лева"}
{"url": "http://www.cross.bg/detza-katastrofata-postradaha-1568343.html", "text": "/КРОСС/ 19 деца пострадаха при верижна катастрофа между няколко автомобила и училищен автобус в Германия.По първоначални данни катастрофата е станала, когато кола е излязла от странична улица на главния път и шофьорът ѝ не е видял идващия автобус.Автобусът превозвал около 40 деца за уроци по плуване, като ударил няколко автомобила и закачил светофар, след което се блъснал в стена.При катастрофата е счупено предното стъкло на автобуса.18 от децата са пътували в автобуса, а едно било ранено в един от другите автомобили. ", "date": "2018.02.21", "title": "19 деца пострадаха при верижна катастрофа в Германия "}
{"url": "http://www.cross.bg/iran-teheran-natzionalna-1568345.html", "text": "/КРОСС/ Иран е получил предложение от САЩ да проведат директни преговори на неутрална територия за изглаждане на противоречията в двустранните отношения. Това пише кувейтският вестник Al Jarida, като се позовава на източник от Върховния съвет за национална сигурност на Иран, предава TACC.„Американците предложиха Маскат или Женева за тези консултации. Първоначално ставаше въпрос само за намиращите се в ирански затвори лица с двойно гражданство, но по-късно постъпи предложение за обсъждане на целия спектър от спорни въпроси при условие на конфиденциалност\", твърди източникът на изданието.„В отговор Техеран заяви, че доверието към САЩ е загубено, особено след обявяването на позицията на президента Доналд Тръмп за ядрената сделка\", уточнява източникът, като същевременно допълва, че Върховният съвет за национална сигурност на Иран „се изказа против преки контакти с Вашингтон\".Към настоящия момент няма официални коментари от страна на Вашингтон или Техеран, отбелязва руската агенция.", "date": "2018.02.21", "title": "САЩ искали да преговарят с Иран, предложили директна среща"}
{"url": "http://www.cross.bg/kunev-petur-komisiyata-1568346.html", "text": "/КРОСС/ Бургаският народен представител инж. Петър Кънев, председател на Комисията по икономическа политика и туризъм в Народното събрание се завърна от посещение в Брюксел. Той участва в голяма българска делегация, която беше в белгийската столица в рамките на Българското председателството на Съвета на Европейския съюз.Инж. Петър Кънев съпредседателства заседание на Комисията по икономика и парични потоци на ЕС. В срещата са взели участие партньори от целия ЕС-представители на всичките двадесет и осем страни-членки.„По време на посещението бяха обсъдени изключително важни теми, касаещи общата данъчна политика и данъчно облагане на фирмите, работещи в областта на цифровите технологии. Коментирани бяха резултатите от ревизии на подкомисиите към Европейския парламент по Панамските досиета и по офшорните зони. Дискутирани бяха и въпроси, свързани с намаляване на финансовите рискове и стабилизиране на банките и банковия сектор в Европа след кризата в периода 2007-2009 година\", информира инж. Петър Кънев.Народният представител е поставил въпроса за по-скорошното решаване на проблема за влизането на България в Шенген и разширяването на Еврозоната.  ", "date": "2018.02.21", "title": "Инж. Петър Кънев съпредседателства заседание на Комисията по икономика и парични потоци на ЕС"}
{"url": "http://www.cross.bg/palermo-fortza-italiya-1568328.html", "text": "/КРОСС/ Местен представител на италианската неофашистка партия \"Форца нуова\" (Нова сила) беше нападнат на улицата, завързан и бит от неизвестни бандити в град Палермо на остров Сицилия, предаде ДПА.Побойниците изпратили на вестник \"Палермо тудей\" изявление и видеозапис на нападението на Масимо Урсино и представили действията си като предупреждение срещу планирано за събота посещение на националния лидер на \"Форца нуова\" Роберто Фиоре.\"Палермо е антифашистки на дело и във всекидневните действия на своите жители. В Палермо няма място за фашизъм\", заяви анонимната група.Фиоре каза, че нападението бележи \"завръщане към методите на бригадите\", имайки предвид крайнолявата терористична организация \"Червените бригади\", действала през 70-те и 80-те години на 20 век. Той потвърди, че ще посети Палермо.\"Форца нуова\" ще участва в парламентарните избори на 4 март като част от крайнодесния съюз \"Италия на италианците\". Не се очаква тя да преодолее 3-процентовата бариера за влизане в парламента.В Италия се разгоряха дебати за опасността от възраждане на неофашизма, след като при стрелба в град Мачерата на 3 февруари бяха ранени шестима африкански мигранти.Стрелецът, каза, че искал да отмъсти за убийството на 18-годишна италианка, за което са обвинявани нигерийски мигранти.  ", "date": "2018.02.21", "title": "Политик беше пребит „за назидание“ в Италия"}
{"url": "http://www.cross.bg/lazarov-vecher-tazi-1568327.html", "text": "/КРОСС/ Звездният ПР Наско Лазаров ще покаже своето отношение към храната, живота и любовта си към Москва в новия епизод на \"Черешката на тортата\" тази вечер от 20.00 ч. по NOVA. Той ще потопи гостите Станимир Гъмов, Гери Дончева, Петя Раева и Анна-Мария Чернева в кулинарията и атмосферата на велика Русия.Домакинът ще пазарува от специализиран руски магазин и ще посрещне останалите участници в дома на своите приятели Шопови. Наско ще се постарае истински в кухнята и част от нещата, които ще приготви са класическа руска салата, супата - \"уха\" със сьомга и пелмени.Атанас Лазаров е основател на руския формат „Подмосковние вечера\", който успешно организира вече 5 години.Ще допадне ли на гостите руската атмосфера и музикалната изненада на домакина Наско Лазаров? Гледайте в новия епизод на \"Черешката на тортата\" тази вечер от 20.00 ч. по NOVA. ", "date": "2018.02.21", "title": "Руска вечер с Атанас Лазаров в \"Черешката на тортата\""}
{"url": "http://www.cross.bg/godini-generalen-sykova-1568329.html", "text": "/КРОСС/ Европейската комисия взе решение Мариана Коцева да застане начело на Европейската статистическа служба (Евростат), съобщава БНР. Тя става първата жена на този пост и първият българин начело на дирекция в Европейската комисия.От юли 2012 г. Мариана Коцева е заместник генерален директор на Евростат в Люксембург. С почти 6 години трудов стаж в Евростат и 10 години като генерален секретар, а след това и председател на Националния статистически институт на България, г-жа Коцева притежава всички необходими умения и опит за новата си позиция.Адрияна Сукова от България пък ще бъде новият заместник генерален директор на генерална дирекция \"Трудова заетост, социални въпроси и приобщаване\".Сукова работи в генерална дирекция \"Заетост\" повече от седем години най-вече в областта на мониторинга и изпълнението на програми в рамките на Европейския социален фонд - компетентност, която ще бъде от решаващо значение за предстоящите преговори за новата многогодишна финансова рамка, която предстои да бъде предложена от ЕК през май.Адриана Сукова е бивш зам.-министър на земеделието на България, била е член на кабинета на бившия комисар по защита на потребителите Меглена Кунева.Днешните назначения на висши постове, обявени от ЕК, включват още четирима нови генерални директори и четирима заместник генерални директори.Те ще увеличат броя на жените на ръководни постове от едва 11% през 2014 г. до 36% сега, което е резултат от ангажимента на Жан-Клод Юнкер дамите да достигнат 40% от ръководния състав до 31 октомври 2019. ", "date": "2018.02.21", "title": "Българка застава начело на Евростат"}
{"url": "http://www.cross.bg/gagova-stoyanov-albena-1568330.html", "text": "/КРОСС/ Софийският районен съд не успя да даде ход на делото за нападението срещу доктор Албена Гагова от болница „Шейново\" от средата на миналата година, съобщава БНР.Прокуратурата обвини за това Владимир Стоянов, станал популярен като Владо Плацентата, а в обвинителния акт е записано, че той е станал агресивен, защото доктор Гагова отказала да даде плацентата на новороденото му дете. Случаят е от юни 2017 година.Причината за провала на старта на делото е полученият късно от Стоянов обвинителен акт. Пред съда той декларира, че това не е проблем за него, подготвил се е и не иска да бави процеса. Делото все пак нямаше и заради отсъствието на основния адвокат на д-р Албена Гагова.Първо пред съда, а след това и пред журналистите, Стоянов представи шест страници становище, което доказвало, че е невинен. Както и по време на други съдебни заседания, свързани с мерките му за неотклонение, Владимир Стоянов дойде и остана в съдебната зала с медицинска маска на лицето. Доктор Албена Гагова запази мълчание. ", "date": "2018.02.21", "title": "Съдът не можа да даде ход на делото срещу Владо Плацентата"}
{"url": "http://www.cross.bg/migranti-germaniya-fondove-1568375.html", "text": "/КРОСС/ Германия иска членките на ЕС, приели голям брой мигранти, да бъдат възнаградени с по-голяма регионална помощ от фондовете на съюза с план, който ще намали финансирането на по-бедните страни в Централна и Източна Европа, съобщи „Файненшъл таймс\".Предложението се съдържа в документ с позицията на правителството в Берлин, което предлага средствата в следващия многогодишен бюджет да бъдат обвързани със спазването на ключови политики и ценности на ЕС, включително в областта на миграцията и върховенството на закона.Той показва недоволството на Германия от властите в Унгария, Полша и други членки, които получават значими средства от фондове на ЕС, но отказват да приемат мигранти по схемата за квотно преразпределение след бежанската вълна през 2015 г. Освен това е голяма промяна от традиционното използване на структурните фондове, които основно се фокусират върху инфраструктурни проекти, образованието и обучението.Берлин внесъл плана на подготвителна среща на висши национални представители тази седмица, посочва „Файненшъл таймс\", като се позовава на двама души, присъствали на нея. Един от присъствалите заявил, че германската идея не се вписва в представата му за кохезионни фондове.Планът на Берлин предвиждал „структурните и инвестиционни\" фондове на ЕС да подкрепят правителства, „поели отговорност за приемане и интегриране на подлежащи на международна закрила мигранти с право да останат\".Новият подход ще намали фокуса върху жизнения стандарт на отделните членки и може да преразпредели средства към по-богати държави в Северна и Западна Европа, които са приели мигранти, най-вече Германия, която приюти един милион при кризата през 2015 г.Германският документ, до който „Файненшъл таймс\" получил достъп, е с дата 25 януари. В него се иска още регионалната помощ на ЕС да бъде „свързана със спазването на фундаменталните принципи на върховенството на закона\", като мотивът е, че „ценностите на ЕС са основите за кохезията (сплотеността) на съюза\". ", "date": "2018.02.21", "title": "Германия иска ЕС да възнаграждава приемането на мигранти"}
{"url": "http://www.cross.bg/surbiya-transporta-repyblika-1568359.html", "text": "/КРОСС/ Министерски съвет реши днес да упълномощи министъра на транспорта, информационните технологии и съобщенията да подпише Меморандум за разбирателство между Република България и Република Сърбия.Меморандумът ще е относно подобряването на ефективността на железопътния транспорт. Сътрудничеството при изграждането на железопътната инфраструктура по транспортен коридор №10 се задълбочава със споразумението, чийто текст беше одобрен на днешното заседание на кабинета.Със споразумението се заявява общото намерение да бъде проучена възможността за съвместен подход към европейските фондове или други международни институции за финансиране на проектите по Коридор 10.Регламентирано е и въвеждането на по-ефективен граничен контрол, който ще улесни преминаването на товарните влакове.Министър Московски и сръбския му колега министъра на строителството, транспорта и инфраструктурата на Сърбия Зорана Михайлович в края на януари договориха подписването на меморандума.В сътрудничество със Сърбия ще работим и по развитието на пристанищната инфраструктура по река Дунав. Меморандумът, който ще бъде подписан, ще спомогне за съхранението и преноса на втечнен природен газ между двете страни.  ", "date": "2018.02.21", "title": "Сътрудничим със Сърбия при изграждането на железопътния Коридор 10"}
{"url": "http://www.cross.bg/gaza-izvunredno-polozhenie-1568376.html", "text": "/КРОСС/ В Ивицата Газа е обявено извънредно положение. Това са съобщили местните власти, цитирани от местни медии.Причината за решението им са орязани помощи, както и намалени чуждестранни хуманитарни доставки.По думите на кмета на Газа, очакват се прекъсвания на електричеството и ще бъдат взети мерки за алтернативен достъп.ООН също предупреди, че хранителните продукти в Газа са на свършване. Доставките след края на юни не са гарантирани.Агенцията за палестинските бежанци обвинява САЩ за създалата се ситуация.В същото време около 30 000 палестинци са на границата с Египет, като се надяват да преминат пункта при Рафах. Не всички обаче ще бъдат допуснати.  ", "date": "2018.02.21", "title": "Газа обяви извънредно положение "}
{"url": "http://www.cross.bg/izbori-namesa-ryabkov-1568331.html", "text": "/КРОСС/ Ще бъде \"много трудно\" да се подобрят отношенията между Русия и САЩ, които се влошиха до равнища, невиждани от Студената война заради взаимните обвинения за намеса в президентските избори и кризите в Сирия и Украйна. Това е позиция на Москва и по-точно заместник-министъра на външните работи Сергей Рябков, който обвини Вашингтон, че се опитва да се меси във вътрешните работи на Русия в навечерието на президентските избори през следващия месец.Коментарът му бе и във връзка с обвиненията срещу руски граждани и юридически лица за предполагаем прикрит опит за намеса в американските президентски избори през 2016 г.\"Парадоксално е, че американците предприемат стъпки към намеса в нашите вътрешни работи и изостряне на напрежението в двустранните отношения преди президентските избори\" в Русия на 18 март, коментира пред \"Интерфакс\" Рябков, който зам.-министърът, който отговаря именно за отношенията със САЩ.\"Въпреки това те продължават - без никакво основание или доказателство - да ни упрекват за очевидна намеса в техния избирателен процес\", допълни руският представител.\"Разбира се, ние в Москва съжаляваме за всичко това\", изтъкна Рябков за евентуални санкции срещу 13-те руснаци, които бяха обвинени миналата седмица като част от разследването на американското правителство.\"Ще бъде много трудно да се подобрят отношенията със САЩ от настоящото им незавидно равнище\", отбеляза още Сергей Рябков.Няколко комисии към Конгреса на САЩ и специалният прокурор Робърт Мюлър разследват твърденията за намеса на Русия в президентските избори през 2016 г. и сговор на предизборния щаб на Доналд Тръмп с руснаците. Москва отдавна отрича каквато и да е намеса в изборите.", "date": "2018.02.21", "title": "Рябков: Парадоксално е, че САЩ искат изостряне на отношенията и се месят в руските президентски избори"}
{"url": "http://www.cross.bg/rymuniya-yunker-zakona-1568373.html", "text": "/КРОСС/ Мястото на Румъния е в Шенген. Това заяви председателят на ЕК Жан Клод Юнкер, който се срещна в Брюксел с новия румънски премиер Виорика Дънчила.Юнкер смята, че е необходимо Механизмът за сътрудничество и проверка да приключи преди края на мандата на действащата комисия, който идва в средата на следващата година.„Това е петият румънски премиер, когото приемам от 2014 г. насам. Надявам се този цикъл да спре, започвам да му губя края\", коментира Юнкер пред журналисти след срещата.Председателят на ЕК заяви, че има пълно доверие в румънското правосъдие и отбеляза, че единственото лошо е в това, че някои местни политици създават впечатлението, че искат да заобиколят закона. По неговите думи някои политически среди в Румъния трябва да избягват действия, които приличат на заплаха за върховенството на закона.От своя страна Виорика Дънчила го увери, че правителството й ще направи всичко по силите си за открито сътрудничество с институциите на ЕС. Тя определи като „неподходящо\" Румъния да поеме председателството „под някакъв вид наказание\", каквото за нея е наблюдението на ЕК. Дънчила настоя въпросите с върховенството на закона и нуждата от борба с корупцията да бъдат обсъждани, когато има съмнения, конкретно, а не общо.  ", "date": "2018.02.21", "title": "Юнкер: Мястото на Румъния е в Шенген"}
{"url": "http://www.cross.bg/tzenite-bylgargaz-ivanov-1568335.html", "text": "/КРОСС/ Енергийният регулатор ще направи всичко възможно цените на тока и парното за бита да не се променят до 30 юни. Това заяви председателят на Комисията за енергийно и водно регулиране Иван Иванов, цитиран от БНР.Той очаква поевтиняване на природния газ от 1 април, но конкретни разчети ще се правят, след като държавният доставчик \"Булгаргаз\" внесе своето искане.„Надяваме се, че с наближаването на пролетта естествено търсенето на суров петрол намалява, респективно и цените се очаква да имат тренд надолу. Разбира се, ние ще очакваме на 9 март, когато \"Булгаргаз\" е задължен да представи своята прогноза, да получим официално заявление за цени. Мога да уверя всички, че регулаторът първо много внимателно и задълбочено ще проучи доколко направените предложения съответстват на договора между \"Булгаргаз\" и \"Газпром\" за доставка на природен газ от \"Газпром\", и доколко са спазени разпоредбите на нашите наредби\", коментира Иванов. ", "date": "2018.02.21", "title": "КЕВР ще опита да не вдига цените на тока и парното до средата на годината"}
{"url": "http://www.cross.bg/borisov-riad-ahmed-1568334.html", "text": "/КРОСС/ Активизиране на двустранните отношения между България и Саудитска Арабия, констатираха на среща в София министър-председателят Бойко Борисов и министърът на външните работи на Кралството Адел Бин Ахмед Ал-Джубейр. Отбелязано беше, че засилването на икономическия и политически диалог между двете държави е започнало след разговорите на най-високо равнище в края на миналата година при посещението в Риад на делегация, водена от българския премиер.Бойко Борисов приветства интереса на саудитската страна за развитие на отношенията, ярко изразен чрез наситената програма на визити на саудитски министри и официални лица в България. Премиерът посочи, че страната ни вече е предала на институциите в Риад информация и данни за българската икономика и инвестиционната среда, както и предложения за инвестиционни проекти. Според него с потенциал за двустранното сътрудничество са селскостопанският сектор, бизнес парковете, индустриалните зони, развитието на инфраструктурата, туризмът, транспортът. Министър-председателят изрази очакване да бъдат постигнати конкретни договорености при бъдещото посещение на Н. Кр. Височество принц Мохамед Бин Салман Бин Абдулазиз Ал-Сауд, по чиято подготовка двете страни работят активно.Премиерът Борисов и министър Адел Бин Ахмед Ал-Джубейр обмениха мнения и по международни въпроси, свързани с борбата с тероризма, сигурността и миграцията. ", "date": "2018.02.21", "title": "Борисов и външният министър на Саудитска Арабия коментираха постигнатите в Риад договорености"}
{"url": "http://www.cross.bg/septemvri-ychilishte-protesta-1568336.html", "text": "/КРОСС/ Регионалното управление по образованието в Пазарджик започна проверка по сигнал, че деца и учители в град Септември са участвали в протеста в защита на кмета Марин Рачев на 2 февруари, както и че учебните им занятия са прекратени заради митинга. Това съобщи началничката на ведомството Валентина Кайтазова, цитирана от Дарик радио.Сигналът е подаден от Радмила Ковачева до Министерството на образованието, откъдето е препратен с разпореждане за проверка към Пазарджик.В текста подателката цитира излъчен в национален ефир репортаж, в който майка казва, че синът ? се прибрал от училище в 10:30 часа. Момчето разказало, че на този ден госпожите не носели дневници, директорката и психоложката са на протеста, както и повечето ученици.В Септември училищата са 3 - Професионалната гимназия по селско стопанство, средното училище и началното - в ромския квартал. И трите ще бъдат проверени, за да се установи имало ли е наистина прекъсване на учебния процес. Проверките трябва да приключат до месец. ", "date": "2018.02.21", "title": "Учители и ученици ходили на протест „за” кмета на Септември, вместо в час"}
{"url": "http://www.cross.bg/snimki-kadri-gostite-1568326.html", "text": "/КРОСС/ Как се променят сватбените видеа и сватбените снимки в ерата на технологиите? Кое е различното и какви са най-популярните начини да съхраним красивия момент от заветното „Да\"? - 7 съвременни тенденции, които може да използвате и на вашата сватба:Несъмнено ерата на технологиите влияе и на тенденциите при заснемането на сватби. Модерен и все по-популярен начин за отразяване на сватбата и по-добро преживяване на гостите създават Инстаграм сватбени хаштагове за гостите, с които те качват своите снимки в социалната мрежа.  Вече съществуват различни приложения, с чиято помощ може да се свали снимка от Инстаграм, която да бъде принтирана, без да бъде нарушено нейното качество. Така, към вашия албум със снимки от сватбата, ще има и такива, направени от гостите ви. Някои младоженци обособяват места за селфи снимки за техните гости, семейства и приятели.  Ако фотографът търси автентичен момент да улови гостите, това е едно от местата, където може да открие такова.Този тип снимки са много популярни сред младоженците. Освен това, тази тенденция може да се използва и при видеозаснемането. Като се прави клип, се подбират подходящи кадри и след това се монтира музиката. Стоп кадрите са много въздействащи и затова са чудесен избор и за видео към сватбения ден.Романтичните филмови кадри са задължителни за една красива сватбена фотосесия, споделят професионалистите. Все повече се налага тази тенденция. Какво представлява тя? Чудесна комбинация от декор и портрети.Снимките тип „първа среща\" са доста популярни. Някои фотографи улавят емоционалния момент, в който бащата на булката я вижда за първи път в бялата рокля. Тази традиция на подобен вид снимки си има западен характер, но все по-често се прилага и у нас, защото е сантиментална, романтична и истинска, споделят фотографи и видеоператори.Светлината променя перспективата. Ето защо е все по-модерно да бъдат правени снимки в различни части от деня. Точно преди изгрева/залеза светлината е нежна и мека, а това допринася за романтичния ореол на снимките. Не са нужни филтри, просто подходящата светлина и красивата природа за фон. Същото важи и за видеозаснемането - най-вдъхновяващите видеа са тогава, когато светлината го позволява. Семейните портрети са едни от най-неестествените в сватбения албум. За щастие, новите тенденции при заснемането и видеозаписа на сватби, променят този стандарт. Все по-често семейните снимки са непринудени, разчупени, хванати уж случайно. Разбира се, иска се професионално око, готово да улови за части от секундата най-подходящата поза. Най-често тези непредвидени семейни снимки са „уловени\" в емоционални моменти: след церемонията, по време на първия сватбен танц или на този с бащата на булката, при разрязването на тортата или първата целувка. Колкото по-нестандартни са снимките, толкова по-дълго време ще ви радват в албума.Заснемането или видеозаснемането отгоре улавя атмосферата на събитието. Интересни ъгли, хора, места - всичко това е от значение, споделят фотографите и видеоператорите. Нестандартно, дръзко и все по-модерно е младоженците да имат няколко кадъра, снимани отгоре.Специални  благодарности на за това, че споделиха тези тенденции с нас. ", "date": "2018.02.21", "title": "7 популярни тенденции при снимки и видеозаснемане на сватби"}
{"url": "http://www.cross.bg/glava-zakona-nesustoyatelnost-1568318.html", "text": "/КРОСС/ Държавният глава Румен Радев връща за ново обсъждане § 5, § 6 и § 7 от Преходните и заключителните разпоредби на Закона за изменение и допълнение на Закона за банковата несъстоятелност, приет на 9 февруари 2018 г.Президентът подкрепя усилията на Народното събрание за по-голяма ефективност при защитата на публичния интерес в производството по банкова несъстоятелност, но тя следва да бъде постигната с конституционносъобразни средства. В тази връзка държавният глава има възражения по някои от Преходните и заключителните разпоредби на приетия закон. С тях се преуреждат с обратно действие в нарушение на правовата държава настъпили правни последици, придобити права и погасени задължения, уточняват от пресслужбата на президенството.В мотивите си държавният глава подчертава, че обществото има нужда да знае конкретните измерения на последиците от приетия закон. Когато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения.  ", "date": "2018.02.21", "title": "Президентът наложи вето на Закона за банковата несъстоятелност"}
{"url": "http://www.cross.bg/dronove-tzvetyata-nayki-1568319.html", "text": "/КРОСС/ Американски учен смята, че дронове могат да опрашват селскостопанските култури, ако естествената популация на пчелите продължава да намалява.Японски специалисти вече са създали дрон с дистанционно управление и с размерите на водно конче, който може да опрашва лилии. Американските им колеги се включиха в технологичната надпревара, като изобретиха двойно по-малък робот-пчела, способен да се снижава 120 пъти за секунда, съобщава в. \"Дейли мирър\".Експертът по компютърни науки проф. Шаши Шекар от Масачузетския университет каза, че рояците от дронове са решение на проблема с катастрофалния недостиг на храна. Той очаква проектът му за създаване на детайлни карти на терена, по които да навигират роботите-пчели, да получи финансиране от САЩ до две години.\"Продължават усилията да се разбере причината за намаляването на пчелните колонии, така че това е резервен план. Със засушаването на климата в райони като Калифорния изчезват и много дървета. Дърветата са само началото. Следващи в списъка вероятно са насекомите, птиците или животните, затова е хубаво да се подсигурим по някакъв начин\", обясни той.Японският прототип е разработен от Държавния институт за напреднали индустриални науки и технологии в Токио (National Institute of Advanced Industrial Science and Technology). Той лети с помощта на хеликоптерна перка. За направата му е използван гел, нанесен върху подложки от конски косми, за да наподобява мъхнатото тяло на пчелата, което подпомага полепването на цветния прашец.Американските изследователи от Харвардския университет създадоха дрон с размерите на пчела, който тежи по-малко от един грам и има криле, които размахва подобно на истинското насекомо.Проф. Шекар каза, че се изработват детайлни карти на растенията в определени райони, с които могат да се преброят цветята и листата.\"Ако направиш много прецизна карта, след това може да използваш тези изображения без връзка с Интернет и да локализираш растенията и цветята. Можеш да програмираш пчелата да отиде до онези 10 цветя\", обясни специалистът идеята на предварителното програмиранеТой предупреди, че роботите-пчели могат да станат жертва на хакери или да бъдат използвани от военните като приносители на химични оръжия против хората. ", "date": "2018.02.21", "title": "САЩ готови да заменят пчелите с дронове"}
{"url": "http://www.cross.bg/sayditska-radev-arabiya-1568322.html", "text": "/КРОСС/ Президентът Румен Радев се срещна на „Дондуков\" 2 с министъра на външните работи на Кралство Саудитска Арабия Адел бин Ахмед ал-Джубейр. Постигането на дългосрочна стабилност в Близкия Изток и насърчаването на политическия диалог и разбирателството в региона, бяха във фокуса на срещата.Като потенциални области за задълбочаване на двустранното сътрудничество бяха откроени борбата с тероризма и екстремизма, по които вече са осъществени практически стъпки, в сферата на отбраната и сигурността, както и енергетиката, комуникационните технологии, земеделието и туризма.Румен Радев отбеляза големия нереализиран потенциал за съвместни проекти между България и Саудитска Арабия в сферата на науката и образованието.  ", "date": "2018.02.21", "title": "Дългосрочната стабилност в Близкия Изток коментираха президентът Радев и външния министър на Саудитска Арабия"}
{"url": "http://www.cross.bg/sofiya-chast-novi-1568320.html", "text": "/КРОСС/ Министерството на регионалното развитие и благоустройството и Столична община подписаха договор за безвъзмездно финансиране за реконструкция и благоустройство на централната градска част на София. Това стана в началото на днешното заседание на правителството.„Днес наистина е важен ден за София, както и за нашия екип. Днес подписваме договори за безвъзмездно финансиране за 4 важни проекта за София. Искам да благодаря на първо място на министър-председателя и на цялото правителство за съвместната работа и партньорство, специално да благодаря на министър Нанков и зам.-министър Николова и целия екип на управляващия орган в МРРБ, както и на моя екип. Това са проекти на обща стойност 173,5 млн. лв., като безвъзмездното финансиране е в размер на 151 млн. лв. и Столична община от общинския бюджет съфинансира 23 млн. лв\", обяви столичният кмет Йорданка Фандъква.„Проектите са 4, два от тях са големите проекти за градската среда и за столичния градски транспорт. София ще получи средства за цялостна реконструкция и благоустройство на близо 200 дка територия в централната градска част, цялостна реконструкция на ул. „Граф Игнатиев\", заедно с пл. „Славейков\" и съседни улици, както и градинката на „Св. Седмочисленици\", цялостна реконструкция на зоната около храм-паметника „Св. Александър Невски\", частта пред Народното събрание\", обясни Фандъкова, цитирана от „Фокус\".По думите ѝ това е най-представителната част на града, която благодарение на тези средства в следващите 2 години трябва да бъде напълно обновена.„Изключително важен проект за града и подобряването качеството на въздуха е вторият етап от проектът за интегриран столичен градски транспорт. Той включва цялостно обновяване на линията на трамвай №5, като изключим частта около Руски паметник, която беше реконструирана скоро, нови спирки. Първите спирки с видеонаблюдение ще бъдат по линията на трамвай №5, а също така и приоритизация на трамвая пред останалия транспорт - на всички светофари, през които преминава трамвай №5 ще има възможност да се дава предимство на трамвая. Това със сигурност ще увеличи скоростта на трамвая. Разбира се, ще има и изцяло нови мотриси. Процедурата за закупуване на трамваите приключи. В момента има обжалвания в съда\", допълни тя.Фандъкова отбеляза, че това са 13 нови трамвая, като голяма част от тях се надява да бъдат доставени до края на годината. „Ще бъде изцяло реконструирана и линията по ул. „Каменоделска\". Това са 25 км нови трамвайни релси и очакванията ни са това да подобри качеството на обслужване и близо 1,6 млн. пътувания в повече да се осъществяват годишно в тези трамваи. Не по-маловажни са другите два проекта - за социална интеграция\", посочи тя и уточни, че те са на стойност 2,5 млн. лв. Фандъкова обясни, че ще бъдат създадени 7 нови социални услуги, предимно за деца, лишени от родителска грижа и с различни проблеми.„Това е надграждане на проекта за деинституционализация. Столична община беше първата, която закри домовете от стар тип още в края на 2014 г. Изградихме 13 центъра от семеен тип и две защитени и едно преходно жилище. В новите услуги децата ще получават допълнителни грижи и подкрепа, за да могат да се интегрират по-добре в обществото\", каза още Йорданка Фандъкова. „Отпуснатите 151 млн. лв. за София се връзват по адекватен и обективен смисъл с всички приоритети на правителството\", обяви от своя страна министърът на регионалното развитие и благоустройството Николай Нанков.„Това са най-видимите проекти за софиянци. Не само за централната градска част, която ще бъде напълно обновена - пространството около пл. „Гарибалди\", пл. „Славейков\" и пл.„Патриарх Евтимий\" по протежение на бул. „Граф Игнатиев\", църквата „Св. Седмочисленици\" с парковото пространство, „Златна София\". Всички тези части ще имат изцяло нов облик за жителите и гостите на София. Градският транспорт - в унисон с политиките, които прави Столична община за ниско въглеродни емисии, ограничаване на парниковите газове, а и като цяло проблемите с атмосферния въздух, фините прахови частици. Парите се връзват в изключително адекватен и обективен смисъл с всички приоритети на правителството\", обясни министърът.По думите му отделно от това с екипа на Йорданка Фандъкова с днешния акт са договорили 62% от общия си ресурс по програмата.„Това е изключително голям напредък. С оперативната програма вече с този акт сме със 72% договореност на средствата\", каза още Николай Нанков.„151 млн. лв. са много пари и то за едни от любимите места на софиянци, след „Витошка\", която стана прекрасна. Това е ул. „Граф Игнатиев\", всички прилежащи улици към тях. Новите трамваи не само гарантират чистота на въздуха, но и чистота от шума, защото всички тези 20 км трамвайни линии, които тропат и лопат сега, всичко това ще бъде обезшумено, за да могат в тези квартали хората да не чуват тези звуци, които има в момента\", коментира министър-председателят и бивш кмет на столицата Бойко Борисов.„Едно време, като станах кмет, най-младият тролей беше по-стар от мен, да не говорим за трамваите, нямаше нито един. Но автобусите от „Орлов мост\", особено бяха видни по „Цариградско шосе\", като тръгваха до „Плиска\" - черен дим. Също бяха стари „Икарус\" и нямаше нищо ново\", коментира премиерът.По думите му сега всичко е обновено и то по най-високи стандарти. Той даде и  предложение за значително поскъпване на  зоните за придвижване с автомобили в центъра на столицата.„Като постигнете вече да се уплътни и с метрото вече зоната, трябва да направите скъпа зона в София - центъра. Така както цяла Европа - който иска сам човек да се разхожда с колата из града, трябва да си плаща повече, защото замърсява и въздуха повече. Тези пари трябва да отидат в места, където да свалим хората от автомобилите. Не стига, че е по-евтино и бързо, но и 100% екологично чисто. Тези зони за отдих, парковете, домовете за социални грижи и това което правим, е мисля изцяло в полза на хората.Надявам се до края на годината да почнем от „Младост\" от „Черната котка\" или „Църна маца\". От „Младост\" Горанов тръпне в очакване да започнем до „Църна маца\" и съответно от другата страна от „Борис III\" до магистрала „Люлин\", каза още Бойко Борисов. ", "date": "2018.02.21", "title": "МРРБ отпусна безвъзмездни 151 милиона лева на Столична община за развитието на центъра на София"}
{"url": "http://www.cross.bg/sani-fibank-zhekova-1568321.html", "text": "/КРОСС/ На стилна церемония днес генералният спонсор на Българския олимпийски комитет (БОК) - Fibank (Първа инвестиционна банка) награди най-добре представилата се българка до момента в Пьонгчанг - Александра Жекова.Сани Жекова получи дизайнерско златно кюлче „Година на кучето\". То е изработено от най-висока проба инвестиционно злато със стилен дизайн и произведено от Швейцарската рафинерия P.A.M.P.Бижуто беше връчено лично от г-н Неделчо Неделчев, Главен изпълнителен директор на Fibank, който сподели: „За нас от Fibank развитието на таланта на нашите спортисти се е превърнало в кауза, в която вярваме и винаги сме отстоявали. Сани е доказала себе си пред целия свят. Щастлив съм, че ние от Първа инвестиционна банка винаги сме подкрепяли нейната кариера и израстване като спортист. Пожелавам й крепко здраве, много късмет и съм сигурен, че пред нея предстоят още много успехи и незабравими моменти\".От своя страна родната звезда в сноуборда Сани Жекова изказа своята благодарност за дългогодишната подкрепа и оказаното й доверие от страна на Fibank. Сани изрази своите благодарности и към Българската федерация по ски (БФСки) и всички свои почитатели.  ", "date": "2018.02.21", "title": "Fibank награди Сани Жекова"}
{"url": "http://www.cross.bg/prezidenta-slyzhba-general-maiior-1568323.html", "text": "/КРОСС/ Министерският съвет е дал съгласието си генерал-майор Данчо Дяков да бъде назначен на длъжността началник на Националната служба за охрана(НСО).Към момента той е съветник на президента по военната сигурност.Във връзка с подаден от генерал-майор Дяков рапорт и за да бъде изпълнена законовата процедура, правителството предлага на президента Румен Радев да го освободи от заеманата в момента длъжност и от военна служба. ", "date": "2018.02.21", "title": "Съветник на президента Радев поема НСО"}
{"url": "http://www.cross.bg/snoyborda-subota-yankov-1568324.html", "text": "/КРОСС/ Квалификациите в паралелния гигантски слалом в сноуборда на Олимпийските игри Пьонгчанг с участието на Радослав Янков и Теодора Пенчева бяха отложени са събота.Първите стартове трябваше да се състоят на 22 февруари в 5:00 ч. българско време, но организаторите решиха да ги преместят. Промяната е наложена заради очакваната буря в Пьонгчанг в четвъртък.\"Бъдете спокойни и стискайте палци в събота\", написа Янков в социалните мрежи.Така в събота (24 февруари) ще се проведат както квалификациите, така и финалите.Лошото време създаде доста проблеми на организаторите в алпийските ски, като размести значително програмата, а сега засегна и сноуборда.  ", "date": "2018.02.21", "title": "Отложиха квалификациите на Радослав Янков в сноуборда"}
{"url": "http://www.cross.bg/grazhdani-tryda-treti-1568325.html", "text": "/КРОСС/ Конфедерацията на независимите синдикати в България и Конфедерацията на труда „Подкрепа\" не подкрепят предложения за изменения и допълнения на  Закона за трудовата миграция и трудовата мобилност (ЗТМТМ).Това се казва в общо становище на двете организации, изпратено до парламента.Според най-големите синдикати в страната, липсва потребност от  предлаганото увеличение от 10 до 35 на сто на процента на наетите работници, граждани на трети държави в отделно предприятие. Статистиката показва, че през последните 18 месеца само 10 работодатели са поискали да наемат граждани от трети държави над законовите 10%. Тези запитвания са от 9 микро фирми (под 10 работника), само една е малка фирма с персонал от 40 лица.Липсва оценка за нуждите на българския пазар на труда, която да обуславя отпадането на пазарния тест за разрешителното \"Синя карта на ЕС\", така и списъкът на професиите, за който има недостиг на висококвалифицирани работници, обвързан с това разрешително, се казва още в становището.КНСБ и КТ „Подкрепа\" припомнят, че по предложение на работодателите едва преди 20 дни, министърът на труда и социалната политика утвърди нови три единични групи професии - инженери в промишленото производство, инженер химици и електроинженери. Към настоящия момент списъкът на професиите, за които има недостиг на висококвалифицирани работници от 30.01.2018 г. включва 13 единични групи професии и над 1000 длъжности. За тях могат да бъдат наети чужденци, граждани на трети страни, без пазарен тест.Неразумно действие е отмяната на задължението на министъра на труда и социалната политика да иска становища от социалните партньори в случаите, когато работодателят желае да получи разрешение за работа на чужденци повече от 10%  от средносписъчната численост на наети по трудово правоотношение български и европейски граждани за предходните 12 месеца чрез добавянето на „може да\".КТ „Подкрепа\" и КНСБ подчертават, че ще се противопоставят категорично на всички опити за провеждане на трудов и социален дъмпинг в България.„Твърденията и оценките на различни „експерти\" за нуждите на бизнеса от кадри и добрите условия на труд, които ще привлекат десетки хиляди граждани на трети държави в България, са безпочвени. Официалните данни показват, че през 2017 година получилите достъп до българския пазар на труда чужденци са 5156 от 52 държави извън ЕС, като близо 4000 са регистрираните за краткосрочна заетост - сезонна заетост и командировани до 90 дни. Постановени са само 78 решения за отказ за достъп до пазара на труда на граждани на трети държави. Отказите бележат ръст поради неспазване на процедурите и представяне на документи, които не отговарят на нормативните изисквания\", пише още  в становището на двете организации.КНСБ и КТ\"Подкрепа\" като отговорни социални партньори категорично заявяват, че:•\tНедостигът на кадри първо трябва да бъде доказан с ясни, недвусмислени официални данни, каквито в момента няма. Ако и където такъв бъде установен, той не може да бъде компенсиран с „внос\" на работници от трети държави, а с решителни мерки за стимулиране на българските граждани да останат и работят в собствената си държава. Вносът на работници е краткосрочна мярка, която не носи социално-икономическа сигурност на обществото , в т.ч. и на бизнеса.•\tНа българския пазар на труда е необходимо повишаване на доходите от труд, осигуряване на възможности за трудово и личностно развитие, безопасни и здравословни условия на труд и повишен стандарт на живот с цел задържане на икономически активните и образовани български граждани в България.•\tПолитиките за завръщане на българските граждани в родината могат да осигурят необходимата и липсваща работна сила за развитието на икономиката в страната.  ", "date": "2018.02.21", "title": "КНСБ и КТ „Подкрепа“ са категорично против промените в закона за трудовата миграция"}
{"url": "http://www.cross.bg/pazardzhik-benzinostantziya-grabezh-1568308.html", "text": "/КРОСС/ Издирваните за обира на казино в Пазарджик вече са заловени, съобщава БТВ. Въоръженият грабеж стана в понеделник, а впоследствие се оказа, че бандитите са обрали и бензиностанция край Пловдив.Срещу тях е повдигнато и обвинение. Според прокуратурата преди два дни двамата са влезли в казино „Ларго\" в Пазарджик, заплашили с пистолети крупието и служителка и ги накарали да отворят касата, откъдето взели оборота от 10 000 лв. В казиното в този момент не е имало охранител.Разследващите са установили, че същите нападатели са извършили въоръжен грабеж на бензиностанция край Пловдив. Все още не е ясно колко точно е била плячката от този удар.В домовете им е намерена част от задигнатата сума, маските, както и оръжията на престъпленията - газов пистолет и пластмасова играчка. ", "date": "2018.02.21", "title": "Обирджиите от Пазарджик вече са заловени, ограбили казиното с пластмасов пистолет"}
{"url": "http://www.cross.bg/kusa-tzigari-izzeti-1568309.html", "text": "/КРОСС/ Над 14 000 къса контрабандни цигари са иззети при спецоперации в страната. Проверени са търговски обекти и жилища в Бяла Слатина, Любимец, Харманли, Димитровград и Котел, съобщават от пресцентъра на МВР.Продължават специализираните операция срещу контрабандата на акцизни стоки в страната. Вчера, при проверка  в частен дом в Бяла Слатина, са намерени  и иззети 7 580 къса цигари, без български акцизен бандерол. Образувано  е бързо полицейско производство.Цигари и тютюн без бандерол иззеха полицаи от Любимец, Харманли и Димитровград. При проверки на домове и кафене са конфискувани общо 6 900 къса цигари и 2.1 кг нарязан тютюн, предаден от собствениците с протокол. Съставени са актове по Закона за акцизите и данъчните складове.Пет търговски обекта и частни домове са проверени на територията на Котел. От магазин в село Ябланово се иззети 600 къса цигари, а от жилището на 47-годишната Е.Х. от същото село са намерени 860 къса цигари, без акцизен бандерол. По случаите са образувани бързи производства за извършено престъпление по чл.234 от НК. ", "date": "2018.02.21", "title": "Над 14 000 къса контрабандни цигари са иззети при спецоперации в страната"}
{"url": "http://www.cross.bg/intelekt-izkystveniya-teroristi-1568310.html", "text": "/КРОСС/ Бързото развитие на изкуствения интелект увеличава опасността за злонамереното му използване от застрашаващи световния мир държави, престъпници и терористи, предупреждава нов доклад, цитиран от Ройтерс.Проучването бе публикувано днес от 26 експерти в областта на изкуствения интелект, киберсигурността и роботиката от университетите \"Кеймбридж\", \"Оксфорд\", \"Йейл\" и неправителствени организации. Те призовават правителствата и всички заинтересовани страни да ограничат потенциалните заплахи, свързани с изкуствения интелект.Изследователите казват, че злонамерената употреба на изкуствен интелект създава непосредствени заплахи за цифровата, физическата и политическата сигурност, защото позволява широкомащабни, прецизно насочени и високоефективни атаки. Проучването се фокусира върху сценарии, които е възможно да станат реалност в следващите пет години.Те подчертават, че терористи могат да извършват кибератаки, с които да предизвикат катастрофи на автономни коли или да превръщат широкоразпространените в търговската мрежа дронове в оръжия. ", "date": "2018.02.21", "title": "Ескперти: Изкуственият интелект не трябва да попада в ръцете на терористи"}
{"url": "http://www.cross.bg/simeonov-germaniya-bulgarite-1568311.html", "text": "/КРОСС/ Българите са едно от най-евроентусиазираните общества. Такъв извод направи пред БТВ Първан Симеонов, изпълнителен директор на „Галъп\" в България по повод годишника за политическите процеси и общественото мнение на социологическата агенция.Според данните над 50 на сто от българите имат доверие на ЕС, следвано от Германия и Русия, също около 50-те процента. Според Симеонов сме русофили по сърце, а с разума гледаме към Германия.„В дъното на класацията е Китай, не защото не го харесваме, а защото не го познаваме\", уточни социологът.„Доверието е ЕС и НАТО укрепна в последните месеци\", посочи още той.„Данните показват, че военнополитическият характер на НАТО предизвиква разделение в обществото и затова не се приема толкова ентусиазирано колкото ЕС . Европа пък служи и за коректив на нашите институции\", категоричен беше Симеонов.Българите показват и известен икономически оптимизъм за материалното си положение.50 на сто от българите смятат, че ще се справим с европредседателството. Това е по-скоро пожелание и е като кредит на доверие към институциите, каза той.По темата за новия орган за борба за корупцията хората са най-вече скептични. Според 41% от анкетираните не очакват този орган да намали корупцията.Конфликтът БСП и ГЕРБ Симеонов определи като вече безинтересен. Той обърна внимание на президента Румен Радев, който по думите му „се опитва да се хареса и на червените и на синьо-зелено-лилавите. Той е главният опозиционер, което е опасна игра, но и е печеливша - затова беше избран, като протест\", каза Първан Симеонов. ", "date": "2018.02.21", "title": "\"Галъп\": Българите вярват най-много на ЕС, Германия и Русия"}
{"url": "http://www.cross.bg/vasil-levski-nfsb-1568347.html", "text": "/КРОСС/ НФСБ поиска Васил Левски да бъде канонизиран за светец. От партията направиха това в писмо, адресирано до Българската православна църква, в което „горещо\" молят спешно да бъде разгледан този въпрос.Призивът е отправен от изпълнителния комитет на Националния фронт за спасение на България, а сред подписалите се е и лично вицепремиерът Валери Симеонов.НИК на партия НФСБ се обръща към Вас с горещата молба да бъде спешно разгледан въпросът с канонизацията като светец на йеродякон Игнатий, познат със светското си име Васил Иванов Кунчев и тачен в паметта на народа ни като Апостола на свободата Васил Левски.По повод 145 години от мъченическата смърт на Васил Левски, преди броени часове Христолюбивият български народ  всецяло  отдаде своята почит и признание към личността и делата му, към подвига и саможертвата му в името на освобождението ни от иноверски гнет и иго. В народната памет Васил Левски отдавна е възприет като светец заради саможертвата му в името на свободата на българите - не само светска, но и да изповядват нашата Православна Вяра свободно, без гонения, хули и поругание!Като основен мотив против канонизацията на Апостола на свободата Васил Левски често се изтъква, че той сам е напуснал манастира и се е отказал от своя сан. Но ето какво разказва поп Тодор за последните думи на Васил Иванов Кунчев: „Аз отидох при Левски и като го изповядах, почнах да чета отпуснатата за случая молитва и когато споменах името „раб божия Василий\", Левски ме прекъсна и каза: Споменувай ме в молитвите, отче-попе, с името Йеродякон Игнатий. Моли се, отче, не за мене, а за Отечеството България.\"От НФСБ съзнаваме, че Светата ни БПЦ има утвърдени със столетия правила за канонизация. Припомняме, че като боголюбиви християни не сме стояли и не стоим встрани от благочестивите дела на Църквата ни. По наша инициатива и с наши средства бе въздигнат православен храм в квартал „Победа\" на град Бургас, десетки са даренията ни за православни храмове и параклиси, за почитането на паметта на видни дейци на БПЦ. И нашата твърда убеденост е, че не може да се вменява във вина на Васил Левски напускането на манастира, защото той не го е направил, за да се отдаде на светски удоволствия и начин на живот. Напротив! С живота си на безсребърник и аскет след това, с делата си освобождение на Христолюбивия ни народ, със самопожертвованието си, както и с последната си изповед, той е доказал неопровержимо своята неразрушима връзка с Православната ни Вяра и своята святост.Призоваваме и молим Светия Синод на БПЦ да преодолее съмнения и колебания, ако има такива, и да започне процедура за канонизация на йеродякон Игнатий - Апостола на свободата Васил Левски!", "date": "2018.02.21", "title": "НФСБ призова горещо и спешно Църквата да канонизира Васил Левски"}
{"url": "http://www.cross.bg/zhablyanov-valeri-bulgariya-1568312.html", "text": "/КРОСС/ „Уважаеми български народе,Съжалявам, че днес ставате свидетели на това, което показва, че българската политическа класа е незряла да оцени обективно и мъдро историята си и да ви даде перспектива, да отговори на реалните ви проблеми, да ви помогне да ги решите и да ви даде надежди. Съжалявам, че управляващите дадоха този тон и ви причинихме днес това\". Това обяви лидерът на БСП Корнелия Нинова от парламентарната трибуна по време на дебатите по искането за оставка на Валери Жаблянов като зам.-председател на парламента.И продължи с речта си:„И заради това ще се опитам от името на „БСП за България\" да върна разговора към съвременните принципи на правовата държава, на свободата на словото, на свободата на мнението, каквото всеки един от българските граждани има. Повод за този разговор е исканата оставка на зам.-председателя Валери Жаблянов от депутатите на ГЕРБ и ОП.Ще започна с юридическата страна. Правилникът на НС, който е закон в България, изчерпателно е определил при какви случаи може да бъде прекратен предсрочно мандатът на зам.-председателя. Първо - по негово заявление, а такова няма. Второ - по писмено предложение на най-малко 1/3 от всички народни представители, когато е налице обективна невъзможност за изпълнение на задълженията му - няма такава. Валери Жаблянов обективно изпълнява задълженията си. Или системно превишава правата си, или системно неизпълнява задълженията си - нито едното, нито другото. Искането за предсрочно прекратяване на мандата е незаконно, защото не отговаря на условията на правилника, провъзгласен от КС за закон.Ще се спра на мотивите един по един. Г-н Жаблянов, според управляващите е превишил правата си, като се е изказал в лично качество против договора с Македония и с това е накърнил интересите на страната. В Конституцията на България пише: чл. 39 - Всеки има право да изразява мнение и да го разпространява чрез слово, писмено или устно, чрез звук, изображение или по друг начин. Чл. 67 - Народните представители действат въз основа на Конституцията и законите, в съответствие със своята съвест и убеждения. Искането за предсрочно освобождаване на Валери Жаблянов е противоконституционно. Но нещо повече - в мотивите се казва, че с изказването, което е лично, Валери Жаблянов е накърнил интересите на страната. В ГЕРБ има достойни хора, които публично изразяват несъгласие с Истанбулската конвенция. Да сравним двата договора. Договорът за добросъседство е  двустранен международен договор, а Истанбулската конвенция е многостранен. Валери Жаблянов в лично качество казва, че не би подкрепил двустранния договор с Македония, а Георги Марков в лично качество казва: „Аз съм против неолибералните измишльотини и идиотщини. Сега у нас ще дойде едно комитетче, което ще ходи по училища и детски градини и ще проповядва джендър идеологията. Уважение към Георги Марков за тази позиция, но тук има двойни стандарти. Един депутат от „БСП за България\" изразява лично несъгласие с международен договор, един депутат от управляващото мнозинство изразява лично несъгласие с международен договор. В първия случай това е основание за оставка, във втория - не. Не само, че управляващите проявяват двойни стандарти, а по този начин нарушават основни конституционни права.Вторият мотив - Валери Жаблянов възпрепятствал реда в залата и отдаването на почит към жертвите на комунистическия режим и възродителния процес. Вносителите на мотивите лъжат. Жаблянов стоя прав и спази тишината, която се изискваше в рамките на тази една минута мълчание. Единственото, което направи е да предложи към това уважение на жертвите на комунизма, да прибавим и жертвите на фашизма. Имало ли е фашизъм в България? Имало ли е жертви на фашизма?  Вероятно ГЕРБ не смятат така, защото вчера по улиците на София шестваше Луковмарш. И видяхме как наши български деца,тук и сега, изповядват опасни идеи и не чухме от българските депутати от управляващото мнозинство порицание, недоволство или възмущение. Не чухме премиера, председателя на НС, а само едно половинчато изказване на зам.-министър на външните работи и да осъдите тези фашистки прояви. Обърнаха цялата дискусия върху това изречение за Народния съд.Третият мотив - определението, което е дадено в тази декларация засяга не само политическата оценка на демократичното ни общество, но и дискредитира институцията на българския парламент и засяга пряко неговия авторитет. Това беше декларация от името на партия, с която Валери Жаблянов не ангажира Народното събрание. Можем дълго да спорим за историческите факти, но има няколко, които са необорими. Чл. 5 на Парижкия мирен договор, на което основание е създадена наредбата за създаване на Народния съд, Споразумението на четирите велики сили - САЩ, Великобритания, Франция и СССР, декларацията на общото събрание на ООН от 11.12.1946г., Женевската конвенция от 49-та година - все международни актове, които няма как да не бъдат признати. Но има и нещо друго - през 1991 г. БСП е единствената, която казва следното на своя висш форум: Като приема политическата отговорност на своята предшественичка за допуснатите от нея грешки и деформации, БСП се извинява на всички граждани на страната, включително и на партийните членове, които през този период бяха незаконно, необосновано или несправедливо репресирани и унижавани. Коя друга партия в България е направила това? Само достойна партия на силни хора може да поема такава отговорност, да търси помирение и единение, на база на обективната оценка на историята, но с поглед в бъдещето.Тези мотиви са наистина смешни. Но защо, всъщност, искат оставката на Жаблянов. Първо, защото бягат от реалните проблеми и защото зад този изкривен разговор за миналото, зад тази агресия и език на омразата се крие невъзможността да решат днес демографската криза, проблемите в здравеопазването, проблемите в образованието, нарастващите неравенства. Това е бягство от действителността, за която управляващите нямат решение. Второ - това е отмъщение. Елементарно отмъщение за оставката на г-н Главчев. Още тогава разбрахме- ГЕРБ не са осъзнали грешката, която направиха. Тогава той подаде оставка, за да не стои залата празна при посещението на г-н Таяни, а не защото наруши основно демократично право на свобода на словото, на различното мнение, плурализъм и правовата държава. И още тогава знаехме, че този акт ще се повтори, и ето той се повтаря днес. Това е отмъщение за онази оставка, която беше заслужена. Трето - причината за тези действия е моделът на управление, който налагат управляващите от години. Вчера г-н Цветанов в едно предаване каза, че зам.-председателите на парламента трябва да споделят общото мнение на председателството. Така ли? И понеже Валери Жаблянов имал различно мнение това било основание за оставка. Имам въпрос - кое общо мнение изрази председателят на парламента Цвета Караянчева, когато ангажира институцията НС и изрази мнението на всички ни, без да ни пита, че ниският авторитет на НС се дължи на нападките на президента Радев към институциите. Кой нормален човек вярва, че ниският авторитет на парламента е такъв, защото президента Радев ни е дал слаба оценка. Кой упълномощи председателя на парламента да ангажира цялата институция - ГЕРБ и Цветан Цветанов. А защо тогава тя е председател? Нали председателството трябва да има общо мнение по всички въпроси?  Когато Жаблянов има лично мнение, партийно, това е основание за оставката му, когато най-висшият, макар и пръв между равни - председателят на НС, ангажира институцията парламент с позиция, без да ни е питал, тя си стои тук. Това двойни стандарти ли са? Това е модел „Цветановщина\", в който от тази трибуна се издават присъди, без съд- срещу лекари, срещу опозиция и политически опоненти. Заради този модел сме осъждани 7 пъти в Страсбург и българската държава, всеки един българин, с малкото пари, които имат, плащат за недъзите на този модел, който отстранява, обижда, мачка и плаши всеки инакомислещ. Това е днешният модел на управление в ГЕРБ. Всеки, който има различно мнение, който е свободен човек и има воля да изразява това мнение, ще бъде подложен на най-тежкия натиск.Не само заради Валери Жаблянов, не заради поста, не заради БСП дори, а заради стотиците български граждани, които в цялата страна се намират в това състояние, в една овладяна държава, но не от външни хора. Овладяна и превзета от управляващото мнозинство, което държи в страх и репресии народа си, заради тези хора- ако днес гласуват оставката на Валери Жаблянов, управляващите отиват в Конституционен съд. Ако днес гласуват оставката на Валери Жаблянов, отиват в съда по правата на човека в Страсбург и ще получите осмата присъда, европейска вече, която ще покаже, че Граждани за Европейско Развитие на България е заглавие, зад което стои диктатура, унищожаване на всяко инакомислие, репресия към всеки различен. На това „БСП за България\" ще се противопостави категорично, с всички правови и политически мерки. Наша основна задача става да пазим парламентарната република, разделението на властите, правовата държава, свободата на гражданите, да бъдат свободни хора, да мислят различно и да говорят различно, без да се страхуват от това. Днес парламентарната република не само атрофира, днес управляващите дават нов принос в тази атрофия. Превръщат българския парламент в извънреден съд. Днес това тук е трибунал, извънредно съдилище срещу инакомислещите. Ние няма да бъдем част от извънредни съдилища в България. Няма да участваме в тази дискусия. Няма да предложим друг зам.-председател на НС. Нашият зам.-председател е Валери Жаблянов. Чакаме справедливото му възстановяване на този пост от българския и европейския съд и справедливият урок към управляващите, че над тях, над всички, стои Конституцията на държавата, правовата държава, разделението на властите и свободата на човека\".   ", "date": "2018.02.21", "title": "Нинова към ГЕРБ: Ако гласувате оставката на Жаблянов, отивате в Конституционния съд и в Страсбург"}
{"url": "http://www.cross.bg/valeri-zhablyanov-ninova-1568313.html", "text": "/КРОСС/ Парламентарната група на „БСП за България\" напусна пленарната зала по време на дебатите за искането за оставка на Валери Жаблянов като заместник-председател на парламента, предава „Фокус\".Както е известно искането бе внесено от управляващите от ГЕРБ и Обединени патриоти и това бе първата точка от днешното заседание на Народното събрание.Всички страни се разгорещиха в дебатите, като всъщност . След като самият  и лидерът на БСП  обявиха искането за неоснователно и противосконституционно, левицата също излезе от залата.Преди това Нинова обаче обяви:„Ако оставката на Валери Жаблянов бъде приета, „БСП за България\" няма да предлага друг заместник-председател на парламента\".В изказването си Нинова обяви, че парламентарната ѝ група напуска пленарната зала, няма да участва повече в дебатите и ще се върне единствено за гласуването.„Нашият заместник-председател е Валери Жаблянов, ще чакаме справедливото му възстановяване на този пост от българския и европейския съд. Над вас, над нас, над всички стои Конституцията, правовата държава, разделението на властите и свободата на човека\", заяви Нинова от трибуната. ", "date": "2018.02.21", "title": "И БСП напусна пленарната зала"}
{"url": "http://www.cross.bg/defo-berlinale-polychi-1568316.html", "text": "/КРОСС/ Американският актьор Уилям Дефо получи почетната  \"Златна мечка\" за цялостен принос на кинофестивала \"Берлинале\".Дефо беше отличен с престижната награда на 68-ото издание на кинофестивала в Берлин, на който той е и почетен гост.През 2007 година Дефо беше член на журито. Актьорът е работил с режисьори като Мартин Скорсезе, Дейвид Линч и Оливър Стоун. Известен е с ролите си в \"Английският пациент\" и \"Последното изкушение на Христос\", както и „Спайдърмен\".Кинофестивалът Берлинале завършва в неделя. ", "date": "2018.02.21", "title": "Уилям Дефо получи почетната \"Златна мечка\" на \"Берлинале\""}
{"url": "http://www.cross.bg/more-cherno-amerikanski-1568314.html", "text": "/КРОСС/ Военноморските сили на САЩ увеличават своето присъствие в Черно море за да противостоят на усилването на руския военен флот.От 17 февруари два американски военни кораба - \"Карни\" и \"Рос\", се намират в Черно море в рамките на провеждане на операция за обезпечаване на безопасност в региона.Това се случва за първи път от юли 2017 година-два американски кораба да са в района, съобщава CNN.\"Присъствието на наши два кораба в Черно море едновременно не е само ответна реакция. Присъствието ни в този стратегически важен регион показва решимостта ни да укрепим стабилността и безопасността на нашите партньори по НАТО\", каза командващият 6-и американски флот вицеадмирал Кристофър Грейди.Русия също обяви ,че изпраща в Черно море свои военни кораби. Според данни на Министерството на отбраната в Москва става дума за три кораба, които ще проведат учение.Представител на Пентагона заяви ,че Русия трябва да свикне с присъствието на американски военни кораби в Черно море, след като в последните години е разположила в Крим голямо количество войски и бойна техника. ", "date": "2018.02.21", "title": "САЩ и Русия засилват присъствието си в Черно море"}
{"url": "http://www.cross.bg/vmro-dpmne-partiyata-mitzkoski-1568307.html", "text": "/КРОСС/ Председателят на опозиционната ВМРО-ДПМНЕ Християн Мицкоски заяви, че партията няма да подкрепи въвеждането на изменения в Конституцията с цел промяна на името на страната, въпреки че ще даде подкрепата за решение на спора с Атина, предава Радио „Свободна Европа\" в местната си редакция.Ако се стигне до взаимно приемливо решение, според Мицкоски, то трябва да бъде подложено на референдум.В интервю за ТВ24 той добави, че ВМРО-ДПМНЕ няма да бъде ничие алиби в случай на провал на преговорите с Атина. Мицкоски не отговори обаче на въпрос дали партията му ще подкрепи решението при гласуването му в парламента. Когато настъпи моментът, ВМРО-ДПМНЕ ще обяви позицията си, подчерта лидерът на партията.", "date": "2018.02.21", "title": "ВМРО-ДПМНЕ няма да подкрепи изменение на Конституцията за промяна на името на Македония"}
{"url": "http://www.cross.bg/onlaiin-obyasni-pravilata-1568297.html", "text": "/КРОСС/ Комисията за защита на потребителите е установила неравноправни клаузи при 56 проверени дружества за бързи кредити, регистрирани към БНБ. Това съобщи в интервю за предаването „Преди всички\" по „Холизонт\" председателят на Комисията за защита на потребителите Димитър Маргаритов.„Понякога става въпрос единствено за срокове за уведомяване. От тях обаче с 9 в момента сме в съда с колективни искове. Всички останали са предприели мерки за промяна на тези общи условия и ние осъществяваме последващ контрол дали това се спазва\", обясни председателят на КЗП.Маргаритов коментира и европейския механизъм за отпадане на геоблокирането и двойните стандарти при пазаруването онлайн. По думите му не трябва да има ограничения по географски признак:„И в този смисъл действащата наредба, според мен, сваля една много важна граница и показва много ясно, че не може да има каквито и да е било дискриминационни критерии по потребителски признак\".Освен новия регламент има и редица друго правила, които улесняват въвеждането на тези основни, свързани с отпадането на геоблокирането, посочи той и обясни: „Например, отпаднаха всички възможни такси при плащане в онлайн пространството с дебитни и кредитни карти на територията на ЕС. Освен това националните контролни органи ще имат възможност да предприемат някои мерки, които са свързани с неспазването на правилата - да свалят онлайн съдържание, което противоречи на новите правила. Така че мисля, че целият този пакет способства и за изравняването на правилата и възможността гражданите на ЕС да пазаруват свободно по тяхна преценка, това, което са набелязали, на цените, на които им се предлага най-изгодно. Мисля, че това е по-голям пробив, отколкото планираните промени по отношение на двойните стандарти при храните\". ", "date": "2018.02.21", "title": "КЗП съди 9 дружества за бързи кредити"}
{"url": "http://www.cross.bg/rysiya-sushtoto-vreme-1568299.html", "text": "/КРОСС/ Повечето граждани на западноевропейските държави не считат Русия за част от Европа, а в същото време полските граждани се придържат към обратната гледна точка, сочи ново социологическо проучване, съобщава  руското издание\"Спутник\".Повече от половината от французите и британците - съответно 65 и 52% - заявяват, че според тях Русия не е европейска страна. В Германия 46% от респондентите са съгласни с това.В същото време германците, които признават Русия като част от Европа, са малко повече или  49 процента. Във Франция и Великобритания техният дял е значително по-малък - съответно 29 и 35%.Само в Полша ситуацията е коренно различна, там 77% от анкетираните считат Русия за европейска страна, а  едва 20% имат различно мнение.В същото време във Великобритания 13% от анкетираните не могат да отговорят на поставения въпрос.Изследването е проведено от IFop, най-старата компания за анализи в Франция, която проучва общественото мнение.  В него са участвали  3228 души на възраст над 18 години. Извадката от участниците е представителна по пол, възраст и географско полужение. ", "date": "2018.02.21", "title": "Жителите на ЕС не считат Русия за част от Европа"}
{"url": "http://www.cross.bg/protiv-lavrov-sergeii-1568298.html", "text": "/КРОСС/ Министрите на външните работи на Руската федерация и Сърбия - Сергей Лавров и Ивица Дачич се обявиха против принципа, налаган напоследък на страните в региона „с нас или против нас\", предаде ТАСС, като се позовава на съвместна статия в руския вестник „Российская газета\" и сръбския „Политика\".„Отличителна черта на сътрудничеството остава изборът и отчитането на интересите на другата страна. Москва и Белград са противници на порочната практика „с нас или против нас\", която вече доведе до усилване на недоверието и нестабилността на европейския континент\", пише в статията.Лавров и Дачич са обърнали внимание, че политическия диалог между двете страни „се развива динамично в атмосферата на доверие и взаимно разбирателство, както на работно, така и на високо равнище... С удовлетворение констатираме положителната динамика на търговско-икономическите и военно-техническите връзки, успешната реализация на съвместни проекти в областите на енергетиката, транспорта, културата. Изработена е подробна договорна-правна основа на руско-сръбските отношения, която се разширява последователно.\", продължава статията.В края на миналата седмица , като тогава визираше Черна гора, където  се подклаждат русофобски настроения и обвини Запада, че отново си играе със стабилността на Балканите. ", "date": "2018.02.21", "title": "Русия и Сърбия се обявиха против политиката \"с нас или против нас\""}
{"url": "http://www.cross.bg/ostavka-tazi-tochka-1568300.html", "text": "/КРОСС/ „ПГ на ДПС няма да вземе участие в дебата. Смятаме, че няма правни аргументи за исканата оставка\". Това обяви от парламентарната трибуна зам.-председателят на ПГ на ДПС Йордан Цонев в дебатите по искането за оставка на ГЕРБ Валери Жаблянов като зам.-председател на парламента, предава „Фокус\".„Нима забравихте, че народният представител има функционален имунитет, което означава, че не носи отговорност за изказаните от него становища от тази трибуна. Този имунитет е затова, за да може да изказва своите становища, независимо дали другите са съгласни с тях. Този аргумент отпада по конституционни съображения\", посочи той.„Ако тръгнем да гледаме от формална гледна точка нарушаването на правилника, това става на всяко пленарно заседание. Мога да припомня много такива случаи, това не е основание да се иска оставка\", коментира Йордан Цонев.„ДПС осъжда „Народния съд\" и е било последователно в тази си позиция през всички години на прехода. Днес заявяваме, че не можем да се съгласим с личната оценка на Валери Жаблянов. Неговата партия има нарочен документ, с който се разграничава от „Народния съд\", заяви депутатът.„Няма да участваме в този фарс, който има друга цел - да не говорим за „Луковмарш\", изтъкна той.Първа точка в дневния ред на парламента е  разглеждането на искането за оставка на зам.-председателя Валери Жаблянов, внесено от депутати от ГЕРБ и Обединени патриоти. В самото начало на заседанието БСП внесе предложение тази точка да не се разглежда, но то бе отхвърлено 92 гласа „За\", 89 „против\" и 12 „въздържал се\".Предложението на БСП бе мотивирано от парламентарната трибуна от народния представител Филип Попов, който се аргументира с думите: „Предложеният от вас проект на решение е в остро противоречие с Правилника на Народното събрание, който има силата на закон, а и с Конституцията на Република България, поради което предлагаме тази точка да отпадне\".По думите му няма нито едно основание за приемане на исканата оставка.  ", "date": "2018.02.21", "title": "ДПС напусна пленарната зала, отказа да участва в дебатите за оставката на Жаблянов"}
{"url": "http://www.cross.bg/mihaiilov-georgi-seriozni-1568301.html", "text": "/КРОСС/ „Дебатът за бюджета на НЗОК започна още при формирането на държавния бюджет. Касата има сериозни задължения към други институции в рамките на ЕС. На 02.11.2017 г, на заседание на финансовата и здравната комисия БСП постави проблема, но той беше пренебрегнат\". Това каза народният представител от ПГ на „БСП за България\" проф. Георги Михайлов пред БНТ.Той добави, че всички  проблеми, които са пренебрегнати от управляващите тогава, днес започват да се появяват един след друг.„Резервът на НЗОК беше сведен до много сериозен минимум -  около 3% от всички средства на касата. Дори да приемем, че в тези 3% са включени 70-те млн. лв. задължения на касата, в края на годината ще се стигне до сериозен финансов дефицит в бюджета ѝ\", добави народният представител.Михайлов обяви, че  в края на миналата година е имало срещи с немската каса, задълженията, към която са над 120 млн. лв. Към австрийската и френската каса задълженията са съответно- над 20 млн.лв. и над 12 млн. лв.\"В системата има сериозни дефекти, които БСП показа и министърът на здравеопазването призна, че моделът трябва да бъде сменен\", добави още той.Михайлов каза още, че търгът за електронната търговия на лекарства буксува заради жалби, електронното здравеопазване също. „Говорим, че това е много важно, но не виждаме конкретни мерки, за да бъдат решени проблемите\", заяви той.Георги Михайлов бе категоричен, че българското здравеопазване не се управлява от здравния министър или правителството, а от кръгове, които имат сериозни финансови интереси.БСП  не вижда никакви основания за отстраняването на Валери Жаблянов, допълни Георги Михайлов по темата за исканата оставка на зам.-председателя на парламента.„Народният съд е създаден по решение на антихитлеристката коалиция, според чл.5 от Парижкия мирен договор. Има го във всички, участвали във войната, държави\", поясни Михайлов.„Когато чухме изказвания, че „депутатите в ляво са опръскани с кръв\" не поискахме оставки от ГЕРБ, защото всеки има право на лично мнение, Валери Жаблянов също\", категоричен бе той.Народният представител припомни, че БСП е направила корекция в своята декларация, водена от това, че нацията трябва да се обединява.„БСП,  не вижда никакви основания, дори и в правилника на НС, за отстраняването на Валери Жаблянов заради изказването на негово лично мнение\", заяви Георги Михайлов.", "date": "2018.02.21", "title": "Георги Михайлов: Здравеопазването не се управлява от здравния министър, а от кръгове със сериозни финансови интереси"}
{"url": "http://www.cross.bg/energiiina-efektivnost-nagradi-1568302.html", "text": "/КРОСС/ EVN България продължава да напомня на своите клиенти, че малките стъпки за енергийна ефективност имат голям ефект, когато ги прилагаме редовно и последователно. Традиционната зимна инициатива на компанията за енергийна ефективност тази година е под мотото „Пази енергията за важните неща!\". Тя е насочена към ежедневни дейности от бита и разкрива колко е лесно всеки един от нас да допринесе за разумното използване на енергията.В тази връзка компанията организираВсички посетители - индивидуално или на групи - могат да се снимат безплатно във весели и разнообразни снимки, изобразяващи познати ежедневни ситуации. На разположение на желаещите ще бъде разнообразен инвентар и помощници, така че всеки да се снима по уникален и забавен начин. Всеки посетител ще може да получи снимката си с интересно екологично послание, за да не забравя, че е част от решението за опазване на природата и нейните ресурси.Целта е посетителите на фотокъта да научат как да пестят енергия, докато се забавляват и печелят награди. Първите снимали се ще могат да си изтеглят скреч карта, на която ще открият съвет за енергийна ефективност, както и да участват с нея за една от двете награди:- селфи стик за дружески фотомоменти;- еколампа, която си сменя цветовете и озарява интериора.Броят на скреч картите е ограничен и ще се получават до изчерпване на количествата.Пълна информация за инициативата е публикувана на интернет сайта на EVN България на следния линк: .  ", "date": "2018.02.21", "title": "Тази събота EVN кани граждани от Бургас да се снимат в екологичния фотокът на компанията"}
{"url": "http://www.cross.bg/zhablyanov-bulgariya-predstavitel-1568303.html", "text": "/КРОСС/ „Мотивите, които представи Данаил Кирилов, подписани от Цветан Цветанов, са образец на политически произвол, фактологическо слабоумие и политическа безпомощност\". Това заяви от парламентарната трибуна народният представител от „БСП за България\" и зам.-председател на парламента Валери Жаблянов, по време на дебатите по исканата му от парламентарното мнозинство оставка, предава „Фокус\".„За първи път виждам мотиви, в които няма посочен нито един член от Правилника за работа на Народното събрание, който да представя отстраняването на председателя и зам.-председателите от длъжност. Нито един член. Посочен е само чл. 155, който няма никаква връзка с днешната дискусия и с проекта на решение\", коментира Жаблянов.Според него мотивите за исканата му оставка показват още юридическа и политическа безпомощност.„28 години от демократичното управление на България е един проспан и пропуснат период за българската десница. Един период, в който българската десница е готова във всеки момент да се фашизира, но никога да се демократизира\", посочи още Валери Жаблянов от парламентарната трибуна.Той се обърна към управляващите с думите: „Управлявате пряко волята на народа и ще платите за това\".Зам.-председателят на ПГ на \"БСП за България\" бе категоричен, че всеки народен представител и всеки български гражданин може да има мнение и да се изкаже по договорите, които подписва българското правителство.„Ръководството на Народното събрание не е единен политически орган. Аз съм представител на БСП и с нейната програма съм застанал като зам.-председател на НС, а не с вашата. Не можете да ми търсите сметка за това. На 1 февруари призовах да се почетат всички жертви на политическото насилие в България, които са факт, който не може да бъде отречен. С подобни мотиви дори и Народният съд не е работил\", обяви Жаблянов. „Народният съд е създаден във връзка с чл.37 от Търновската Конституция и с наредба-закон от 1944 г.\", припомни Жаблянов.Той цитира и публикация на в. Таймс от 03.03.1944 г., която заявява, че виновните за въвличането на България в Хитлеристката коалиция трябва да бъдат наказани. „Не можете да намерите сили да кажете, че „Луковмарш\" е фашистка проява, защото до вчера го подкрепяхте и продължавате да го подкрепяте. Не сте дясноцентристка партия, а се колебаете между демокрацията и авторитаризма. Вие трябва да спрете този позор за България\", обърна се той към управляващите.   „Вие се страхувате да излезете срещу съвременните нацисти и фашисти.\"Вие сте носители на едни от най-реакционните идеи в Европа\", каза той.Жаблянов добави, че се нуждаем от общи оценки за историята, демократичен консенсус  и перспектива за бъдещето. „В случая не става въпрос за зам.-председателското място. Тук е големият въпрос за българската демокрация, защото Народният съд не е създаден в България след Втората световна война. Плурализмът на мненията е в основата на демокрацията\", подчерта още той.„Искаме да живеем в мир и цивилизовано общество, да изповядваме демокрацията. Ние, от БСП, се водим от мнението, че да си опозиция не е недостатък\", посочи Жаблянов.Той бе категоричен, че никога, при никакви условия не бива да се връщаме към онези години и затова още през 90-те  БСП е поставила пред българското общество като приоритет националното помирение.„И днес ние споделяме възгледите за необходимостта от помирение и общо отношение към жертвите на политическото насилие. В основата на историческите оценки трябва да стои дистанцията на времето, стремежът към историческа истина и човешката обективност\",  обяви Валери Жаблянов.Той добави, че престъпленията към българския народ не трябва да имат давност и това е оценка на БСП. „Нито една друга партия не се е извинила на българския народ за своето поведение и грешни управленски решения. Конституцията на нашата държава от 1991 г. ми дава правото да кажа какво мисля за един или друг международен договор и моето лично мнение, за това, как трябва да изглежда българската политика. Дава ми право и да изразявам мнението на онези 1 млн. български граждани, избиратели на БСП\", завърши Валери Жаблянов.А иначе мотивите, които Данаил Кирилов представи са общо взето три, като в тях шефът на правната комисия видя нарушения:\"Първо - на 18 януари, когато в НС бе обсъждан договора с Македония, Жаблянов го квалифицира като \"търгашество от най-ниска проба\", \"недоносче и измишльотина\". С това принизи десетилетия усилия на двете държави да постигнат договора\", каза Кирилов.\"Второ - не зачита авторитета на НС - по време на заседание на 1.02. грубо възпрепятства реда в залата и отдаването на почит към паметта на жертвите на комунистическия режим и възродителен процес. Демонстрира неуважение към парламентаризма.Трето - има представителни институционални функции като зам.-шеф и е длъжен да утвърждава националния и политически авторитет на НС. Ние бяхме грубо възмутени от твърдението му за Народния съд. С това изявление се засяга оценката на демократичното ни общество и ценностите относно провеждането и последиците от Народно съд. Това засяга авторитета на НС. Ако желае да прави такива екстремни квалификации - да ги прави като редови депутат, като представител на 80 от депутатите, а не като представител на институцията\", допълни депутатът от ГЕРБ.  ", "date": "2018.02.21", "title": "Жаблянов: Мотивите в искането на оставката ми са образец за произвол, слабоумие и безпомощност"}
{"url": "http://www.cross.bg/bulgariya-zaiikova-neravenstvoto-1568304.html", "text": "/КРОСС/ За справяне с бедността, да се въведе диференциран Данък добавена стойност (ДДС), който да смени досегашните 20%, препоръча като част от мерките за разрешаване на проблема финансовият експерт Мика Зайкова в интервю за сутрешния блок „Добро утро, България\" на Радио „Фокус\", по повод анализа на КНСБ с данни за увеличаване на разликата в доходите на бедните и богатите.Тя уточни, че неравенството, не само в България, но и в света, расте. Зайкова посочи също, че от 2007 г. ООН има резолюция по този въпрос, като експертите наивно смятат, че с ръста на икономиката и подобряването на икономическите показатели, бедността ще намалее и ще се увеличава заетостта, а основната причина за неравенството е алчността.Експертът допълни, че 1% от хората в света държат 53% от богатството, като в България ситуацията не е различна.„При нас има една особеност - най-нисък е рейтингът на Народното събрание, защото процесите на неравенството се генерират още със законите. В България минималната заплата се променя евентуално един път в годината, доходите и работните заплати на нашите политици, които се базират на заплатите на депутатите, растат два пъти годишно минимум\", обясни тя.Мика Зайкова допълни, че други важни фактора са инвестициите и вътрешното търсене. Според нея са нужни истински реформи в образованието и социалната политика.", "date": "2018.02.21", "title": "Мика Зайкова: Необходимо е въвеждане на диференциран ДДС за справяне с бедността у нас"}
{"url": "http://www.cross.bg/staloyn-chydesno-vurnesh-1568305.html", "text": "/КРОСС/ Силвестър Сталоун се оказа поредната жертва на фалшивите новини на онлайн спекулациите, разгласяващи погрешна информация за смъртта на звезди. И то за пореден път.Броени часове, след като актьорът сподели постер за предстоящия си филм, направен от фен на поредицата за Роки Балбоа, социалните мрежи бяха залети от съобщения като „Почивай в мир, Силвестър Гарденцио Сталоун\".Редица профили във „Фейсбук\", „Туитър\" и др. разпространиха „новината\", че Слай е починал от рак на простата, което предизвика объркване и тъга сред неориентираните му във фалшивия поток негови фенове.След като прочете за своята \"смърт\" Сталоун публикува в официалния си профил в Instagram клип с двете си дъщери и написа:\"Чудесно е да се върнеш от мъртвите\".Към момента Сталоун е ангажиран със снимките на „Creed II\". Сред последните му роли бе тази на ментор на Кевин (Джъстин Хартли) в епизод от номинираната за „Еми\" драма „Това сме ние\". ", "date": "2018.02.21", "title": "Сталоун: Чудесно е да се върнеш от мъртвите"}
{"url": "http://www.cross.bg/transport-novi-evgeni-1568306.html", "text": "/КРОСС/ 220 нови електронни табла и видеонаблюдение по спирките са част от предстоящите подобрения за градският транспорт в столицата, каза за предаването „Добро утро България\" на ,адио „Фокус\" Евгени Крусев, заместник-кмет по направление „Транспорт и транспортни комуникации\" в Столична община, по повод получените по проект 125 млн. лв. за развитие на интегрирания градски транспорт.„Основната цел на проектното предложение, което беше отправено от Столична община и беше одобрено от ЕК, е да се подобри чувствително качеството на услугата градски транспорт в София по най-натоварените направления. Ще бъдат рехабилитирани основни трасета като най-големият компонент по проекта „Интегриран градски транспорт\" е реконструкцията и рехабилитацията на трамвайното трасе по бул. „Цар Борис III\", маршрута на трамвай №5.Основната цел е да се постигне модернизирано трасе с изцяло нови нископодови, климатизирани трамвайни мотриси и скоростта на придвижване да се увеличи. Съответно хората да получат по-комфортна и по-конкурентноспособна услуга\", каза Евгени Крусев.Заместник-кметът допълни че е предвидена и реконструкция на трамвайното трасе по ул. „Каменоделска\", с която ще започнат ремонтите. В момента текат процедури по избор на изпълнител и очаква строежите да започнат през лятото, уточни Евгени Крусев.Той каза още, че по време на ремонтите ще се ползва заместващи автобусни линии. А чрез постоянен контрол, строителен надзор и строги правила и санкции ще се гарантира качество на изпълнението. ", "date": "2018.02.21", "title": "220 нови електронни табла и видеонаблюдение по спирките в столицата"}
{"url": "http://www.cross.bg/kozevudstvoto-doklada-ovtzevudstvoto-1568332.html", "text": "/КРОСС/ Повече адекватна, своевременна държавна подкрепа и внимание към  секторите овцевъдство и козевъдство. Това става възможно с гласуваният днес доклад относно актуалната ситуация и перспективите на овцевъдството и козевъдството в ЕС на заседание на Комисията по земеделие и развитие на селските райони към ЕП.„Овцевъдството и козевъдството са несъмнено едни от най-уязвимите сектори на животновъдството в Европейския съюз. С приемането на доклада за овцевъдството и козевъдството смятам, че ще подпомогнем фермерите в тези области, особенно в България. Смело мога да заявя, че Европа чу българските овцевъди и козевъди и прие голяма част от техните искания с внесените от мен препоръки\". Това заяви евродепутат Момчил Неков във връзка с приемането на доклада.С доклада се призовава държавите членки да изготвят средносрочни и дългосрочни стратегии за развитие на овцевъдството и козевъдството с предложения относно начини за подобряване на селекцията на породите и пазарното реализиране на продуктите от секторите.Подчертва се и необходимостта от финансова подкрепа и запазване на субсидиите и на местните породи, а където е необходимо и нейното увеличаване.22 от общо 28-те държави членки предоставят обвързани с производството помощи за секторите овцевъдство и козевъдство, на средна годишна стойност 486 милиона евро (средно по 12 EUR на глава добитък, а в България тази ставка е двойна.)„Цените на овчи и кози продукти не трябва да падат под определени прагове, затова с доклада призоваваме Европейската комисия и държавите членки да проучат веригата за доставки при секторите овцевъдство и козевъдство, за да се гарантира, че фермерите получават адекватна подкрепа\", коментира Момчил Неков.Към 40% е спадът на консумацията на овче и козе месо в рамките на Европейския съюз за последните 15 години - от 3,6 на 2 кг на глава от населението в момента. В тази връзка се насърчава провеждането на промоционални кампании в ЕС за консумиране на месо от овце и кози, както и на млечни продукти от тях.Докладът отбелязва въвеждането на подвижни доилни инсталация и кланици или установяването на такива съоръжения на място като необходимо за улесняването на производството на продукти от овче и козе месо и мляко. Това е препоръчително за страни, като България с малко на брой кланици.Излизането на Обединеното кралство от Европейския съюз или т.нар. ефект от Брекзит също е залегнал в доклада, защото това ще бъде един от основните проблеми за сектора през следващите години поради решаващото влияние на тази държава върху европейския пазар и поради факта, че тя е основната входна точка за вноса от трети държави.Уникалната българска традиция „кукери\" също е изрично спомената в приетия документ, подчертавайки потенциала, който има секторът в развитието и поддържането на културните местни традиции.Докладът относно актуалната ситуация и перспективите на овцевъдството и козевъдството в ЕС беше приет от Комисията по земеделие и развитие на селските райони към ЕП с голямо мнозинство (37 - за, 3 против и 0 въздържали се).Евродепутат Момчил Неков е направил най-много препоръки и поправки към доклада 53 от общо 386. ", "date": "2018.02.21", "title": "Момчил Неков: Европа чу българските овцевъди и козевъди"}
{"url": "http://www.cross.bg/bolnitzi-kasa-zdravnata-1568333.html", "text": "/КРОСС/ Здравната каса дължи пари и на болници в България, а не само на чуждестранни клиники. Това заявиха от Българската болнична асоциация и сдруженията на общинските и частните болници в обща декларация, изпратена до президента, премиера и парламента.За последните три години за проведено лечение на здравноосигурени българи НЗОК дължи сумата от над 122 милиона лева, без да се брои законната лихва за просрочените плащания, се казва в декларацията. В нея се настоява, когато депутатите разглеждат въпроса със задълженията на Здравната каса към болници в Европейския съюз, да се вземе предвид, че българските болници са също европейски, а работещите медици и лекуващите се пациенти също са европейци.Обръщаме се към депутатите на Извънредния събор на Българския лекарски съюз с предложение да разгледат въпроса с неизплатените от Здравната каса средства за болнична помощ и да преценят дали решаването му да не бъде поставено като условие за подписване на новия Национален рамков договор, пише още в декларацията. ", "date": "2018.02.21", "title": "НЗОК дължи пари и на болници у нас, не само в чужбина"}
{"url": "http://www.cross.bg/ohrana-sudebnata-slyzhitelite-1568288.html", "text": "/КРОСС/ И днес продължават щафетните протестни действия на служителите в затворите и в съдебната охрана в страната, съобщава БНР.Във Варна надзирателите и колегите им от Главна дирекция \"Охрана\" излизат пред Съдебната палата в центъра на града. Исканията им не са се променили от миналата година - увеличение на заплатите в нивата, постигнати от служителите и полицаите в МВР, и по-добри условия на труд. Това каза Станислав Колев - председател на местната структура на Синдиката на надзирателите в затворите в България.Стана ясно, че сега надзирателите получават 95 лева месечно за специфични условия на труд, а колегите им от МВР - 190.Пред Съдебната палата в Плевен също е насрочен протест на съдебната охрана. Председателят на синдиката - Валентин Ковачев изрази недоволство от предложеното на срещата в София 5-процентно увеличение на заплатите и допълни:„Като тегля чертата, аз съм с две малки деца, ами, аз съм с 200 лева под минимума на нормален живот. Протестираме съдебната охрана, служителите от затвора в Плевен, служителите от затвора в Белене ще ни подкрепят, и колегите от сектор „Сигурност\" ще дойдат. Ние искаме 20 % увеличаване на заплатите, изравняване на специфични служебни задължения с полицията\".Освен във Варна и Плевен надзиратели и охрана ще протестират в Разград, Видин, Кърджали и Габрово. ", "date": "2018.02.21", "title": "И днес протести в няколко града на служители на затворите и съдебната охрана"}
{"url": "http://www.cross.bg/prieti-maiikata-danni-1568287.html", "text": "/КРОСС/ Освободиха  поради липса на данни за домашно насилие.Момченцето е със спукан череп и хематом. То е в кома опасност за живота. Момиченцето е със синини по тялото.\"Към настоящия момент не можем да заключим, че имаме данни за домашно насилие. Става въпрос за един нелеп инцидент, при който пострада детенцето, което е в много тежко състояние. Бих си обяснил синините по другото дете вследствие на падането на същия този предмет\", заяви за \"Здравей, България\" директорът на полицията в Пловдив старши комисар Атанас Илков.Той поясни, че е изтекла 24-часовата заповед за задържане на майката и в момента тя се намира в жилището си.\"Има данни, че децата не са гледани както трябва, защото физическото им състояние не отговаря на тяхната възраст\", коментира Надя Танева от Дирекция \"Социално подпомагане\" в Пловдив.Tя уточни, че във вторник са научили за казуса с двете 3-годишни деца. Предстои децата да бъдат приети в приемно семейство или в резидентна услуга с медицинска грижа.", "date": "2018.02.21", "title": "Освободиха майката на недохранените близнаци, приети в болница"}
{"url": "http://www.cross.bg/skoda-proizvodstvoto-rysiya-1568289.html", "text": "/КРОСС/ Възстановяването на руския пазар на нови автомобили е факт, въпреки че много анализатори предупреждават, че страната върви към криза, съобщава Automedia. В същото време точно пазарът в Русия се смята за този, който има най-сериозен потенциал за ръст тази година, въпреки че изостава по показатели от тези в западните държави. Все повече компании строят заводи за автомобили в страната, а с възстановяването на пазара, производството там се увеличава.Само в последните дни Mazda и Skoda обявиха, че увеличават производството си в Русия.Чехите потвърдиха, че основният обем продажби в Русия са точно коли, произведени от Skoda на място, а най-новото попълнение в производствената гама е SUV моделът Karoq. Подготовката за старта на производството в Нижний Новгород е отнела 18 месеца и е погълнала инвестиции в размер на 87,5 милиона евро.Там вече се произвеждат Skoda Octavia и VW Jetta, а доскоро и Skoda Yeti. VW и Skoda използват производствените мощности на някогашния съветски гигант ГАЗ от 2011 година насам, а през 2017 двете страни подписаха нов договор.В същото време Mazda стартира производството на трети модел от гамата си в завода Sollers Mazda във Владивосток. Новият модел е CX-9, а досега там се сглобяваха моделите 6 и CX-5, като всички те са предназначени за руския пазар. Двете компании - Mazda и руският ѝ партньор Sollers строят и завод за двигатели, който също ще е във Владивосток, тъй като разчитат на ръст на местния пазар.Част от руските анализатори вече твърдят, че дори и да се получи срив на местните продажби, не толкова тежък като този, когато рублата преживя силно обезценяване и някои западни компании напуснаха страната, местната индустрия може да се насочи към производство за износ.Естествено, голяма част от продукцията на заводите в Русия би имала шансове да покрие изискванията на ЕС - като качество и екологичност, но остава въпросът: Дали тези автомобили ще спечелят доверието на купувачите в Европа. ", "date": "2018.02.21", "title": "Ръст на производството на автомобили в Русия"}
{"url": "http://www.cross.bg/klyba-tzska-imoti-1568290.html", "text": "/КРОСС/ В ЦСКА обмислят да платят емблемата на автентичния клуб чрез взимане на заем, съобщава \"Меридиан мач\".На 30 май 2017 година шефът на \"Ред енимълс\" Иван Велчев - Кюстендилеца спечели търга за 8 милиона лева.От клуба проучват възможността плащането да стане със заеми.През последните години името на ЦСКА често бе забърквано в сделки с имоти. Преди време бившите собственици Димитър Борисов и Иво Иванов гарантираха дълговете на клуба с два парцела в Карадере. Скандал се разрази и с кредитори на клуба с имоти около язовир \"Искър\", докато начело на \"армейците\" бе Александър Томов, добавя медията. ", "date": "2018.02.21", "title": "ЦСКА взима заем, за да плати емблемата"}
{"url": "http://www.cross.bg/podcherta-siriya-smolenov-1568293.html", "text": "/КРОСС/ България има нужда от нова интегрирана система за национална сигурност, която да е специално ориентирана към проблемите на превенция на тероризма и радикализацията, която и тук се забелязва, особено в гетата. Това посочи експертът по сигурност Христо Смоленов в студиото на \"България сутрин\".\"Това, което продължава да се случва в Сирия, заплашва тази гражданска война да се разпространи, а ние сме прекалено близо и сме на пътя на отстъпление на терористи, които ще търсят отстъпление към Западна Европа\", подчерта още Смоленов пред Bulgaria ON AIR.Арабистът Мажд Алгафари пък подчерта, че при положение, че в Турция и Сирия има проблеми, това поставя нашата страна на фронтовата линия.\"Случващото се в Сирия е бизнес, това не е война. Това наподобява на мафиотската структура - казвал съм го, че главата на мафията е САЩ\", категоричен беше Алгафари в ефира на \"България сутрин\".Той подчерта още, че заловеният у нас мароканец, който е заподозрян, че е част от групировката \"Ислямска държава\", е само един от многото такива.Според Христо Смоленов пък заловеният у нас и издирван за тероризъм Нофал Захри не може да е случаен. ", "date": "2018.02.21", "title": "Имаме нужда от нова система за национална сигурност, смята експерт"}
{"url": "http://www.cross.bg/parlamenta-ostavkata-demokratziya-1568294.html", "text": "/КРОСС/ \"Ще се бием за демокрация. За първи път ще свалят зам.-председател заради свои мисли и идеи. Това не се е случвало никога в българската история. Моля медиите да вземете и да прочетете мотивите за искането на оставката и ще видите, че няма нито един мотив за искането на оставката\".Това каза Георги Свиленски от БСП в кулоарите на парламента, предава БТВ.\"Само Цветанов призна, че не може заместник-председател да има различно мнение от председателите на НС. Всеки народен представител е свободен да се изявява. Той не трябва да има същото мнение с управляващите, след като е в опозиция\", допълни депутатът.Десислава Атанасова от ГЕРБ пък се учуди от констатацията на Георги Свиленски, че ще има бой за демокрация.В момента БСП поиска отпадането на точка първа в дневния ред на парламента, която предвиждаше гласуване на оставката на Жаблянов, но процедурата бе отхвърлена. Предстои решаващ сблъсък в парламента.", "date": "2018.02.21", "title": "БСП обяви: Ще се бием за демокрация"}
{"url": "http://www.cross.bg/neofit-dulg-bulgarskiyat-1568292.html", "text": "/КРОСС/ „Когато трябва да се изпълни дълг, ще го направим\". Това каза пред БГНЕС българският патриарх Неофит по отношение на Македонската православна църква - Охридска архиепископия, която поиска в края на миналата година БПЦ да бъде нейна Църква-майка и да се бори за нейната автокефалност.„Посещението на президента Румен Радев и двамата митрополити в Република Македония е радостна вест\", заяви още Негово Светейшество българският патриарх Неофит. ", "date": "2018.02.21", "title": "Патриарх Неофит за Македония: Ще изпълним своя дълг"}
{"url": "http://www.cross.bg/detza-yvrezhdaniya-lipsa-1568295.html", "text": "/КРОСС/ Момчето, което , остава в критично състояние, съобщава „Нова телевизия\".Инцидентът се случи в град Роман, а 17-годишният младеж е с черепно-мозъчна травма и наранявания на гръдния кош.\"Не е ясно дали той се е надвесил и е паднал, или самоинициативно е отворил, за да скочи\", заяви за \"Здравей, България\" Георги Костов, началник на отдел в Агенцията за социално подпомагане в Мездра.\"Всичко прилича на нещастен случай. Самото дете не е показвало, че подобно нещо ще се случи. То не е проявявало насилие, нито е имало суицидни прояви\", заяви Капка Нецова от Агенцията, като така опроверга и първоначалните информации, че момчето само е скочило.Това потвърдиха и служителите от дома за деца с увреждания.След случилото се три болници в София са отказали да приемат пострадалото момче. Причините са били различни - липса на готовност за приемане на пострадал с политравма, липса на свободни легла и липса на конкретен специалист. В момента момчето е настанено за лечение в плевенската университетска болница. ", "date": "2018.02.21", "title": "Момчето, паднало от дом за деца с увреждания, остава в критично състояние"}
{"url": "http://www.cross.bg/parkingi-pravilata-suoruzheniya-1568296.html", "text": "/КРОСС/ Нова електронна система ще следи дали хората, спрели колите си в подземните съоръжения, действително се възползват от услугата „паркирай и пътувай\" или продължават да заобикалят правилата в опит да пестят пари, съобщава \"Канал 3\". Оставяте си колата и продължавате пътуването си с метрото. Това е основната идея на така наречените буферни паркинги, намиращи се до три метростанции, построени с цел да облекчат автомобилния трафик в столицата. Правилата са прости - пътувате с подземната железница, възползвате се от частично или изцяло безплатно паркиране.От началото на февруари новите стопани на буферните паркинги „Център за градска мобилност\" затягат контрола чрез нова електронна система, която практически не позволява заобикаляне на правилата. Въведена е първо до станция „Джеймс Баучер\", а през следващите седмици това ще се случи и при останалите две подземни съоръжения.Откакто по-строгият контрол е в сила от началото на февруари, се появиха и недоволни граждани, смятащи, че им се начисляват нерегламентирани тарифи. От Центъра за градска мобилност категорично отричат. И припомнят, че ако желанието ви е само да ползвате услуга паркинг без метро, можете, но срещу съвсем регламентирания месечен абонамент на стойност 120 лв.", "date": "2018.02.21", "title": "Затягат контрола при ползването на буферните паркинги към метрото в София"}
{"url": "http://www.cross.bg/zhablyanov-gerb-valeri-1568317.html", "text": "/КРОСС/ Народното събрание гласува и освободи предсрочно от поста зам.-председател на Народното събрание Валери Жаблянов.Гласуваха 181 народни представители:  „за\" бяха 110, „против\" 71, без въздържали се, предава БГНЕС. ГЕРБ, Обединени патриоти, Воля и един независим бяха за оставката на Валери Жаблянов. ДПС не се включи в гласуването, а БСП беше против.Искането за предсрочно освобождаване на Жаблянов от поста зам.-председател на Народното събрание бе по искане на депутати от ГЕРБ и ОП.Поводът за исканата оставка стана декларация на БСП, писана от Валери Жаблянов,  в която той обяви Народния съд като необходимо правосъдие. Въпросното изречение бе премахнато от декларацията, но партията се застъпи за Жаблянов. Категорично искането за оставката му бе обявено като противоконституционно от опозицията.ГЕРБ и Патриотите обаче си намериха и още причини като това, че той не бил запазил минута мълчание по време на почитта на загиналите от комунистическия режим и за това, че е разкритикувал Договора за добросъседство с Македония.По време на дебатите, първо ДПС напусна пленарната зала, а след това и БСП. Преди това лидерът на Левицата Корнелия Нинова обаче бе категорична, че ако управляващите гласуват освобождаването, то БСП веднага ще се обърне към Конституционния съд, а след това дори  и в Европейския съд по правата на човека в Страсбург. ", "date": "2018.02.21", "title": "Освободиха Жаблянов като зам.-председател на НС"}
{"url": "http://www.cross.bg/chyzhbina-otkaz-lechenie-1568315.html", "text": "/КРОСС/ Български пациенти получават т. нар. мълчалив отказ за лечение от болници в чужбина, каза адвокат Андрей Дамянов, член на Надзорния съвет на Националната здравноосигурителна каса.На последното заседание на Надзорния съвет на НЗОК не е обсъждан проблем с недостиг на средства и актуализация на бюджета на Касата, каза адвокат Андрей Дамянов в интервю за БНР.Вчера от БСП поискаха актуализация на бюджета, след като шефът на Здравната каса съобщи за задължения на НЗОК за над 200 млн. лв. към здравни каси в чужбинаПо думите на Дамянов обаче този проблем е бил обсъждан в рамките на обсъждането на самия бюджет за 2018 година.\"Беше посочено, че това може да се окаже проблем, но беше изяснено, че всъщност НЗОК успява през октомври да сключи споразумения с германски и австрийски здравни каси, към който нашата Каса е имала задължения. Беше поет ангажимент към тогавашния шеф на Надзорния съвет г-н Ананиев, настоящ министър на здравеопазването, че ще бъдат предвидени допълнителни средства, за да могат да бъдат плащани тези задължения и ако по някаква причина тези задължения бъдат увеличени през тази година, било поради неплащане от наша страна, или поява на задължения по линия на лекуване на български граждани в чужбина, тези средства да бъдат предвидени към резерва.Тогава бяха заделени точно толкова средства, за колкото бяха сключени споразуменията. За цялата сума без тези, които ще излязат за тази година, приблизително около 70 млн. лв.\" , обясни той.Дамянов посочи, че български пациенти получават отказ за лечение от лечебни заведения в чужбина.\"Това, което ни притеснява е, че получаваме информация от пациенти, че няма пряк отказ от лечение - смисъл български гражданин, който има необходимост да бъде лекуван дали по спешност, или планово в чужбина, няма пряк отказ, но например болницата казва: „Всъщност вие не сте за нас\" и ги препращат на друго място. Има случай, при който пациентът е бил пренасочен от три лечебни заведения в Германия.Пенка Георгиева, член на Общественият съвет на Фонда за лечение на деца,  заяви, че почти всички деца, които се нуждаят от лечение, кандидатстват с формуляра S2. Тя изрази също притеснението си, че Фондът получава т.нар. мълчалив отказ от болници в чужбина за лечение на деца от България.По думите ѝ, болниците в чужбина предпочитат да не работят с българската Здравна каса. Те настояват лечението на децата да се заплаща от Фонда за лечение на деца.\"Последните месеци нямаме директен отказ, но имаме т.нар. мълчалив отказ. На заседание на Обществения съвет ни се представя документацията на деца, тъй като изтича едномесечният срок, в който трябва да бъде представена и разгледана, но липсва оферта, т.е. за един месец администрацията не може да осигури оферта от нужната болница, която се препоръчва от нашите лекари по някакви причини - самата болница не отговаря, или се води някаква кореспонденция, в която не се изяснява докрай ситуацията и това нас изключително ни притеснява. Сред родители върви мълвата, че това е един лек отказ.Първата болница, към която е изпратена и се счита, че е най-добре за детето, отказва с мълчанието си, за да може през това време то да се насочи към някоя друга, която би могла да изчака т.нар. разсрочване, което се предлага от нашите институции\", каза Пенка Георгиева.По повод на поисканата оставка на управителя на НЗОК проф. Камен Плочев, Георгиева смята, че както Плочев, така и здравният министър, са нарушили закона.\"Ако Плочев е съобщил и заострил вниманието на депутатите към този проблем, нямайки това право, а министърът му иска оставка, също нямайки това право, т.е. те и двамата са нарушители на законите, коментира Георгива и добави\"Нас ни интересува тези плащания да бъдат осъществени. Болниците в Западна Европа да получат своите финанси. Не може да се говори за разсрочване на плащанията, при положение, че 18 месеца е гратисният период, в който ние не сме платили. Това е обидно за България и застрашава живота и здравето на пациентите, които не могат да се лекуват в България\", категорична е Пенка Георгиева. ", "date": "2018.02.21", "title": "Болници в чужбина ”мълчаливо” отказват да лекуват българи"}
{"url": "http://www.cross.bg/poseti-modata-elizabet-1568291.html", "text": "/КРОСС/ На 91-годишна възраст кралица Елизабет II за първи път посети Лондонската седмица на модата. Това тя направи в последния ден от тазгодишното издание на събитието. Тя изгледа няколко ревюта, разбира се, от първия ред в компанията на друга \"кралица\", но на модния свят - главният редактор на списание „Вог\" - Ана Уинтър.Причината Елизабет да посети събитието обаче не бе желанието ѝ да бъде в крак с модата, а за да връчи награда за дизайн, която е на нейно име. Самото посещение обаче се оказа изненада, тъй като не беше предварително обявено в програмата на кралицата. ", "date": "2018.02.21", "title": "Кралица Елизабет II в крак с тенденциите, посети Седмицата на модата в Лондон"}
{"url": "http://www.cross.bg/ychilishte-reshenie-ychenik-1568285.html", "text": "/КРОСС/ Родители от русенската гимназия по изкуствата излизат на протест срещу агресията в училището. По думите им техните деца са нападани от момче, което заради подобни прояви вече няколко пъти е местено от други школа в дунавския град. В този случай обаче ръководството на гимназията се оказва безпомощно.Въпреки жалбите, родителските срещи и сигналите до различни институции, агресивният ученик не поправя поведението си. На педагогически съвет е взето решение той да бъде преместен в друго училище. Четвърто за последните 6 г. На този етап обаче жалба от бащата възпрепятства изпълнението на това решение.А и явно с това проблемът няма да бъде решен. Пред БТВ родителите разказаха, че 13-годишният, днес проблемен ученик, е дошъл в училището преди две години и от тогава са започнали всякакви провокации от негова страна - деца, замервани с камъни, ритници в главата, пушене на електронни цигари, кражби. В предното училище пък агресорът нанесъл средна телесна повреда на дете. Носел в себе си нож.Директорката Мария Дуканова посочи, че ръководството е направило всичко, което законът позволява - срещи на психолог с родителите и със самото момче, както и със съучениците му, наказания и решение за преместване в друго училище. Обжалването обаче блокира процедурата. „Училището вече няма абсолютно никакви законови механизми за санкции\", призна тя.Родителите на момчето отказаха да застанат пред камерите. ", "date": "2018.02.21", "title": "Родители на протест срещу ученик, който тормози децата им в училище"}
{"url": "http://www.cross.bg/zakona-rysiya-donetzka-1568283.html", "text": "/КРОСС/ Украинският президент Петро Порошенко подписа закона за реинтеграция на Донбас. Според нормативния акт се разрешава употреба на военна сила срещу Русия, предава ДПА.Целта на закона е да върне под контрола на Киев в източните Донецка и Луганска област, които граничат с Русия и в момента се контролират от местните сепаратисти, които са самопровъзгласили и своите Донецка народна република и Луганска народна република.Миналия месец руското външно министерство определи закона като \"подготовка за нова война\".С това изглежда и се слага и край на привидно засиления мирен процес от края на миналата и началото на тази година, когато точно по Коледа двете страни в конфликта размениха пленници. ", "date": "2018.02.21", "title": "Порошенко подписа закона, с който разреши употребата на военна сила срещу Русия"}
{"url": "http://www.cross.bg/ivanov-tzenata-tzenite-1568286.html", "text": "/КРОСС/ „Абсолютно не очаквам цените да се повишат спекулативно около Великден\". Това обяви в сутрешния блок на БНТ \"Денят започва\" Владимир Иванов, председател на Държавната комисия по стоковите борси и тържищата.„Има колебания в цените на едро на зеленчуците - съвсем нормално е, в момента е такъв сезонът\", допълни той.Плодовете в момента са \"нагоре\", тъй като излизат от сезон, влизат зеленчуците, те ще влязат \"в сезон\" - още не са - и сме свидетели на ценови сезонни колебания, които са нормални за сезона\", обясни Иванов.„По отношение на основните хранителни продукти сме свидетели на абсолютно балансиран пазар, високо конкурентен, с превес на предлагането.  При захарта, олиото, ориза и варивата цените са стабилни и това е тенденция за последните 7 години, не от вчера или онзи ден\", коментира Иванов.Той коментира конкретно, че при цената на яйцата е имало пикове в последните месеци заради проблемите с фипронила, но в момента цената е нормална - около 20-22 стотинки на едро.Владимир Иванов добави, че например цената на хляба като основен хранителен продукт няма причина да се увеличава сериозно. Ако енергийните ресурси необходими за изготвянето на продукта са се покачили, то цената може да се вдигне с 2-3 стотинки, което обаче не би трябвало да е забележимо, коментира той. ", "date": "2018.02.21", "title": "Не се очаква спекулативно повишаване на цените на хранителните продукти по Великден"}
{"url": "http://www.cross.bg/pacheliev-politzai-imota-1568279.html", "text": "/КРОСС/ Днес започва претърсване на имота в на 35-годишния Иван Пачелиев, който се беше барикадирал в дома си и стреля по полицаи. Има съмнения, че мъжът е минирал двора си, съобщава БТВ.До екшъна се стигна след опит на униформени да разпитат Пачелиев по разследване на Софийската районна прокуратура за отправена заплаха.Бившият боец от Френския чуждестранен легион стреля по полицаи, но в крайна сметка беше успешно обезвреден. На него ще му бъде повдигнато обвинение за възпрепятстване на органите на реда.Цяло денонощие продължи акцията срещу Пачелиев в с. Орешник. 80 полицаи, сред които спецчастите \"Кобра\" и Специализирания отряд с борба с тероризма, участваха в неговото обезвреждане. Мъжът има 3 законни оръжия.При ареста си Пачелиев подметнал, че в имота му ги чакат \"изненади\". Тъй като за 5 години в Чуждестранния легион се смята, че той е получил добра подготовка във взривните материали, на мястото тази сутрин работят сапьори.Арестуваният прекара нощта в РУ-Харманли и днес ще бъде конвоиран до имота за процесуално-следствени действия.Хората от селото познават Пачелиев като особен, но не и агресивен човек. Занимавал се е с дървосекачество, като заради това е имал проблем с горските, но само това и по-рано прекратено разследване за убийството на кон са случаите, в които той е бил в полезрението на властите.", "date": "2018.02.21", "title": "Проверяват имота на стрелялия по полицаи командос, има съмнения за бомби "}
{"url": "http://www.cross.bg/bivsh-prof-rymen-1568275.html", "text": "/КРОСС/ Нери Терзиева, журналисткаПроф. Емилия Друмева, секретар по правните въпроси на президента Румен Радев, член на Обществения съвет към ЦИК, бивш конституционен съдияПроф. д-р Славчо Томов, ректор на Медицинския университет - ПлевенМаргарита Петкова, поетесаВасил Докев-Вадо, художникДончо Папазов, мореплавателКирил Дончев, композиторКиро Киров, бизнесменМаксим Горанов, музикантМила Георгиева, цигуларкаРумен Иванов, бивш депутатПламен Орешарски, финансист, министър-председател на България (май 2013 - август 2014 г.)   ", "date": "2018.02.21", "title": "Рождениците на 21 февруари"}
{"url": "http://www.cross.bg/izdanieto-sofiya-metra-1568277.html", "text": "/КРОСС/ \"Шофьори без книжка излизат на пътя\" - предупреждава на първа страница „Труд\". Идеята е на работна група от министерството на транспорта и МВР, която разделя на три части закона за движение по пътищата. Кандидат-водачите ще получават временни свидетелства и ще могат да шофират с придружител. Смята се, че така ще придобият повече опит в периода до получаване на истинска шофьорска книжка, разкрива още изданието.„Монитор\" съобщава за устройство, което струва 22 долара, а с него се крадат по 100 коли месечно. Разследващите са обяснили пред изданието, че са заловили група, която действала в страната и с помощта на малкото устройство успявала да отключва скъпи коли и да включи запалването.„Телеграф\" информира за шофьор, блъснат от патрулна кола в София, и след това глобен. Пред изданието мъжът обяснява, че е карал внимателно и с по-ниска скорост, защото пътят е бил заледен. Според патрулиращите, обаче бавното каране е довело до инцидента.Вестникът информира още: „Спасяват ни с рейс при тероризъм.\" Така жители и гости на София ще бъдат евакуирани от града при опасност. Мярката е заложена в план на Столичната община, който ще бъде разгледан от общинските съветници.Небостъргачите в София ще бъдат високи до 75 метра, пише „Стандарт\". В центъра на града сградите не трябва да надвишават 50 метра, а в южните квартали - не повече от 15 метра. Ограниченията се подкрепят от главния архитект на столицата, а предложенията са на Обединени патриоти и ГЕРБ.„Сега\" поставя на челно място: \"Златната ограда с Турция ще има и златна поддръжка\". Държавата е сключила странни договори с изпълнителите, и те нямат задължения за ремонт. Не се споменава кой ще поддържа съоръжението, за което са отделени 200 милиона лева.„Дума\" извежда: \"Крият доклада на ДАНС за оградата. БСП настоя прокуратурата да отговори какво се случва със сигнала за нарушенията по границата с Турция.„Земя\" пише в заглавие: \"Борисов излъга!\" Обвинението идва от лидера на социалистите Корнелия Нинова, която обяви, че премиерът не е изпълнил обещанието си да оттегли Истанбулската конвенция от Народното събрание.Водещата тема за „24 часа\" е, че до 2021 година се закриват и последните детски домове. Дете ще отива в институция само при болни родители, или ако не се справят с отглеждането им, обяснява изданието. Обещани са нови центрове за интеграция и 100 нови услуги за непълнолетни.  ", "date": "2018.02.21", "title": "Акценти в печата"}
{"url": "http://www.cross.bg/plochev-parlamenta-profesor-1568284.html", "text": "/КРОСС/ Управителят на Националната здравноосигурителна каса професор Камен Плочев ще бъде изслушан от здравната комисия в парламента.Миналата седмица министърът на здравеопазването Кирил Ананиев поиска оставката на Плочев, а парламентарната група на ГЕРБ внесе в деловодството на парламента подписка в подкрепа на оставката.Причината за исканото отстраняване е писмо на професор Плочев до парламента, в което той иска актуализация на бюджета на касата. Той е упрекнат, че е предприел тези действия, без да има съгласието на Надзорния съвет, на здравното министерство и на Министерски съвет. БСП застана зад професор Плочев. От партията поискаха актуализация на бюджета не само на касата, но и на държавата и заявиха, че няма да подкрепят искането за оставка. ", "date": "2018.02.21", "title": "Изслушват шефа на Здравната каса в Народното събрание"}
{"url": "http://www.cross.bg/morbili-mangurov-godina-1568282.html", "text": "/КРОСС/ Статистика на Световната здравна организация показва бум на заболелите с морбили. Само за миналата година повече от 21 хиляди са заболели, като при 35 души изходът е бил фатален.Сред най-засегнатите страни са Румъния, Италия, Украйна, а епидемията в Сърбия взе 5-а жертва. Според доц. д-р Атанас Мангъров, завеждащ детското отделение към Инфекциозна болница, това се дължи на отказ от ваксинацията под натиска на антиваксиналните движения.\"Много хора отказват да слагат ваксини на децата си в резултат, на което децата се разболяват\", каза доц. Мангъров в студиото на \"България сутрин\". Той обясни още, че през 2016-та година в цяла Европа е имало по-малко от 6 хиляди заболели от морбили. Той подчерта, че на други континенти въпросът е решен със сериозна програма за ваксинация.\"В България това го имахме през 2010 година, когато тук имаше една голяма епидемия от морбили, която засегна над 24 хиляди души, 24 деца умряха\", припомни доц. д-р Атанас Мангъров пред Bulgaria ON AIR. Той подчерта, че благодарение на взетите мерки през миналата година е имало само малко над 160 случая на заболели.Доц Мангъров подчерта, че у нас се полагат големи усилия да бъдат ваксинирани всички, които не са, но по думите му една голяма част от хората и то интелигентни и образовани, отказват да ваксинират децата си. Той обясни, че при изкарана дребна шарка, могат да настъпят фатални последствия дори и след повече от 10 години. ", "date": "2018.02.21", "title": "Лекар: Бум на морбили по границата"}
{"url": "http://www.cross.bg/prepodobniyat-manastir-timoteii-1568276.html", "text": "/КРОСС/ Близо до Олимпийската планина (в Мала Азия, границата между Фригия и Витиния, бел.ред.) се намирало едно пустинно място, наречено Символи. Там имало манастир. Архимандрит на този манастир бил преподобният Теоктист, добродетелен мъж, от когото се поучавал на монашески живот преподобният изповедник Платон.Сред учениците на блажения Теоктист бил и преподобният Тимотей. От млади години той се посветил на монашески подвизи, подвизавал се в пост, въздържание и посвещавал цели нощи на молитвата. Като умъртвил окончателно в себе си плътта, той бил чужд на страстите и се отличавал с духовно съвършенство. До самата си кончина той пазил душевно и телесно девство, понеже бил дал завет от най-ранна възраст никога да не поглежда женско лице. Поради това се сподобил да стане храм на Светия Дух и възприел дар на изцеление и власт над бесовете. По неговите молитви ставали много чудеса: изцеления на всякакви недъзи и изгонване на нечисти духове от хората.Много години скитал по планини и пустини, живеел сам в Господа и в непрестанна молитва проливал обилни сълзи, като оросявал с тях душата си като с роса. В такъв живот той достигнал дълбока старост и преминал при Господа. ", "date": "2018.02.21", "title": "Преп. Тимотей. Св. Евстатий, архиеп. Антиохийски"}
{"url": "http://www.cross.bg/nikoga-nikoga-greshal-1568278.html", "text": "/КРОСС/ Никога не е грешал този, който никога не е опитвал нещо ново.Алберт Айнщайн ", "date": "2018.02.21", "title": "Никога не е грешал този, който никога не е..."}
{"url": "http://www.cross.bg/tema-zhivo-plovdiv-1568272.html", "text": "/КРОСС/ Тема: Сравнение в ефир. Колко струват доматите и портокалите в София, Варна и Русе - от къде идват разликите?Тема: Как скандалите се отразяват върху одобрението на политиците? Данните на социолозитеТема: На живо от Пловдив. Тригодишни близнаци в болница с тежки травми - властите подозират домашно насилиеТема: Името на Македония - между компромиса и историята. Тезата на журналиста Костадин ФилиповТема: По фронтовете в Сирия - анализ на проф. Владимир ЧуковТема: Скандали и оставки - политическите искри между ГЕРБ и БСП на живо в студиотоТема: \"Спри, имам време\" - разследване доказва пял ли е тази песен Васил Левски преди да бъде обесенТема: Магнетичните ирландски танцьори от Lord of the dance - гости на \"Денят започва\"Тема: Съмнения за домашно насилие. На живо от Пловдив: Каква ще е съдбата на близначетата, приети в критично състояние в болница?Тема: Какво се случва в Здравната каса и оказван ли е натиск върху ръководството й? Коментар на бившия здравен министър Петър МосковТема: На живо от Народното събрание: Ще остане ли социалистът Валери Жаблянов заместник-председател на парламента?Тема: Родители на протест срещу ученик, който тормози децата им в училище. На живо от Русе - каква е реакцията на институциите?Тема: Защо Микеле избра да заживее като Васко в България?Тема: Как да реагираме, ако застанем очи в очи с атентатор? Какво представлява стратегията срещу терора - коментар на Тихомир СтойчевТема: Откраднаха кутия с дарения за болно дете! На живо - заловиха ли извършителя?Тема: Очаква ли българинът да забогатее и на кого се доверява повече: На Европа или на Русия? В студиото социологът Първан СимеоновТема: Каква ще е съдбата на 3-годишните недохранени и бити близначета в безпомощно състояние след ареста на майка им?Тема: Нова измамна схема. Мъж се оказа собственик на 5 кредита след кражба на личните му данни.Тема: Бивш военен се барикадира в дома си, стреля по полицаите  и ги държа на крак цяло денонощие. На живо - каква е развръзката.Тема: 17-годишно момче e в кома, след като падна от третия етаж на център за деца с увреждания. На живо - какви са причините за инцидента?Тема: Държавата срещу агресията в клас. Ще има ли камери в училищата и детските градини? Разговор със заместник - министърът на образованието Деница СачеваТема: Кои са най-харесваните български политици и вярват ли хората на първите мъже в държавата? Последното социологическо проучване на \"Тренд\"Тема: И още - бум на отровени кучета в парковете. Кой ръси с отрова за мишки и антифриз градинките?Тема: Мъж си купи две винетки за един камион. Ще му върне ли държавата парите?Тема: Филтър в комина срещу мръсния въздух. Ще проработи ли европейският опит у нас?Тема: След 9 -  В нова форма - Люси Иларионов се качва в колата на Ива и Мон Дьо  ", "date": "2018.02.21", "title": "В сутрешните блокове"}
{"url": "http://www.cross.bg/chasa-sofiya-zala-1568274.html", "text": "/КРОСС/ ***София. От 10.00 часа на „Дондуков\" 2 президентът Румен Радев ще проведе среща с министъра на външните работи на Кралство Саудитска Арабия Адел бин Ахмед ал-Джубейр.***София. От 09.00 часа ще се проведе пленарното заседание на Народното събрание.***София. От 10.00 часа ще се проведе заседание на Министерски съвет.***София. Вицепремиерът и министър на външните работи Екатерина Захариева ще приеме в София министъра на външните работи на Кралство Саудитска Арабия Адел Ал-Джубейр.***София. От 09.30 часа XVI състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за образуване и ръководене на организирана престъпна група.***София. От 10.00 часа V състав на Специализирания наказателен съд ще гледа делото срещу Илчо И., Станко Ж., Евгений И. и др. за организиране и ръководене на организирана престъпна група.***София. От 10.00 часа ХV състав на Специализирания наказателен съд ще гледа делото срещу Персин П. за организиране и ръководене на организирана престъпна група.***София. От 10.00 часа 121 състав на Софийски районен съд ще гледа делото срещу Владимир С., обвинен за престъпление по чл.131, ал.2, т.3, вр. чл.130, ал.1 от НК - причиняване на телесна повреда на медицински специалист.***София. От 10.00 часа в залата на 5-ти етаж в сградата на Висшето училище по застраховки и финанси ще се състои научно-практическа конференция на тема: „Африканска чума по свинете. Намаляване плътността на популацията от диви свине като метод за ограничаване на риска от болестта в Р. България. Трихинелоза\".***София. От 10.00 часа в сградата на Първа инвестиционна банка на бул. България 81 Г, където главният изпълнителен директор на Fibank Неделчо Неделчев ще награди Александра Жекова за силното й представяне на Олимпийскити игри в ПьонгЧанг.***София. От 10.00 часа, в Аулата на Софийския университет „Св. Климент Охридски\" ще бъде открита докторантската конференция „Млади изследователи\", организирана от Докторантския център „Св. Климент Охридски\" с подкрепата на оперативна програма „Наука и образование за интелигентен растеж\".***София. От 10.00 часа в сградата на КЕВР, бул. \"Княз Дондуков\" № 8-10, ет. 4, ще се проведе открито заседание за обсъждане на доклад по заявление с вх. № Е-14-31-12 от 26.10.2017 г. относно изменение на действащите цени на електрическа и топлинна енергия на \"Брикел\" ЕАД.***София. От 11.00 часа в зала „Рубин\" на хотел „Рамада\" ще се състои национален семинар „Изпълнение на общинските мерки от Програмата за развитие на селските райони /ПРСР/\", организиран от Националното сдружение на общините в България /НСОРБ/.***София. От 11.00 часа IV състав на Специализирания наказателен съд ще гледа делото срещу Дандинсон Д., Маркс Б. и Принс Б. за организиране и ръководене на организирана престъпна група.***София. От 11.00 часа XVIII състав на Специализирания наказателен съд ще гледа делото срещу Васил Д., Паскалис Д. и Юксел Х. за образуване и ръководене на организирана престъпна група.***София. От 12.00 часа ул. „Филип Кутев\" 10 ще се състои церемония по официално откриване на новата сграда на МБАЛ и ДКЦ Видиа - ВИТА база 2.***София. От 12.00 часа зала 5 на ул. „Московска\" 33 Екатерина Йорданова - председател на постоянната комисия по транспорт и туризъм към Столичния общински съвет и Зафир Зарков - общински съветник ви канят на брифинг по повод подготовката на нова наредба за реда и условията за пътуване с обществения градски транспорт.***София. От 14.00 часа в Големия салон на БАН ще се проведе Обществена дискусия на тема: „Финансиране на болничната помощ в България\".***София. От 18.00 часа в Енорийския център на софийския храм „Св. св. Кирил и Методий\" (на Женския пазар) ще се проведе лекция на тема „Истанбулската конвенция и православната антропология\".***София. От 18.30 часа в Литературния клуб на Столична библиотека ще се състои среща с разказвача на библиотеката за февруари - Михаил Вешим.***София. От 19.30 часа, в зала „София\" на Гранд Хотел София председателят на Държавната агенция „Електронно управление\" (ДАЕУ) Атанас Темелков ще вземе участие в церемонията за награждаването на победителите в конкурса „ИТ проект на годината\". Атанас Темелков ще отличи победителя в категорията „Централна администрация\".***Благоевград. От 11.00 часа в конферентната зала на Областна администрация ще се проведе общо събрание на Асоциацията по ВиК.***Бургас. От 09.00 до 16.00 часа в зала „Георги Баев\" на Културен център „Морско казино\" ще се проведе обучение на тема: „Предизвикателства по противодействие на детската сексуална експлоатация и трафика на деца чрез Интернет\".***Варна. От 11.00 часа в зала 501 в УМБАЛ „Св. Марина\" председателят на асоциация „Докосни дъгата\" Денислава Ангелова ще връчи поредното дарение - инсулинова помпа и консумативи за дете с диабет.*** Велико Търново. От 11.00 часа в пресклуб на БТА ще се проведе пресконференция във връзка с предстоящата реализация на проект за изграждане на Кризисен център за лица във Велико Търново.*** Велико Търново. От 11.30 часа на етажа на Кардиологията в МОБАЛ \"Д-р Ст. Черкезов\" ще се проведе връчване на дарение от Ротари клуб Велико Търново. Президентът на Ротари клуб Велико Търново Калоян Ганев ще връчи дарението на изпълнителния директор на стационара д-р Стефан Филев и началника на кардиологията д-р Харалампи Бенов.*** Велико Търново. От 17.00 часа в Изложбени зали „Рафаел Михайлов\" ще се проведе откриване на изложбата на Антони Георгиев „Горният път: Фотографии от Шотландия\". Гост ще бъде британският посланик Н. Пр. Ема Хопкинс.***Видин. От 11.30 часа, в Регионалния пресклуб на БТА във Видин, ще бъде представен проект CB007.1.21.129 „Развитие на диагностични центрове за ортостатични имускулно-скелетни смущения при деца в училищна възраст в Сърбия и България\".***Видин. От 15.30 часа в Регионалния пресклуб на БТА пресконференция ще дадат Димитър Делчев, председател на политическа партия \"Движение България на гражданите\" и неговия зам.-председател Найден Зеленогорски.***Враца. От 09.30 часа в митрополитския храм „Св. Николай Мирликийски\" ще започне архиерейска преждеосвещена света литургия.***Враца. От 17.00 часа в малка зала на ХГ „Иван Фунев\" ще се състоят XIX Зимни четения - „Археологически проучвания на обекти от Античността и Средновековието на територията на Врачанско през 2017 г.\" - доц. д-р Нарцис Торбов и Александра Петрова.***Габрово. От 11.30 часа, в Изложбената зала на Етнографски музей на открито „Етър\", Националният исторически музей (НИМ) ще покаже 44 медни съда в експозицията „Гравирани медни съдове от колекцията на Дикран Балабанян\".*** Горна Оряховица. / с. Върбица. От 14.00 часа в НЧ „Градина - Върбица 1894\" продължава Работилница „Седянка\" - традиционна седянка за изработване на мартеници.***Кюстендил.От 15.30 часа в кабинета на председателя на Общински съвет - Кюстендил ще се проведе пресконференция.***Пазарджик. В 18.00 часа в Музея на изкуството ще бъде открита изложбата „Усещане\" с творби на жени-творци от фонда на Художествена галерия „Станислав Доспевски\".***Пловдив.От 09:30 часа, в зала 5 на Окръжен съд Пловдив ще се гледа делото срещу подсъдимите Любен Ч., Иван Т. и Ерол Е., обвинени в това, че са извършвали фактически дейности и функции на данъчно задължено лице и по този начин са избегнали установяването и плащането на данъчни задължения в големи размери.***Пловдив.От 10.00 часа, в зала 2 на Окръжен съд Пловдив ще се гледа делото срещу Рангел Т., който при управление на МПС при непредпазливост е причинил смъртта на две лица, както и средна телесна повреда на трето.***Пловдив.От 11.00 часа пред храм „Свето Преображение Господне\", структурата на ПП ГЕРБ в район „Тракия\" организира благотворителен обяд, на който свещеник ще благослови начинанието и топлата храна ще бъде раздадена на гражданите.***Пловдив.От 13:30 часа в зала 2 на Окръжен съд Пловдив ще се гледа делото срещу подсъдимия Ивелин А., обвинен в това, че на 30.03.2017 г. в с. Козаново умишлено е убил лицето Г. М.***Пловдив.От 14.00 ч. , в Прес клуба на Пловдивския панаир омбудсманът Мая Манолова ще участва в дискусионен клуб, посветен на проблемите в детското и ученическо хранене.***Пловдив.От 15:30 часа в зала 2 на Окръжен съд Пловдив ще се гледа делото срещу подсъдимия Иван Г., който на 3.06.2016 г. на пътя Карлово - Пловдив при управление на лек автомобил е нарушил правилата на движение и по непредпазливост е причинил смъртта на велосипедиста Д. Д.***Пловдив.От 18.00 часа в Камерна зала на Областна администрация - Пловдив ще бъде отбелязан Международния ден на майчиния език с мултикултурна програма.***Радомир. От 11.00 часа в ТПГ „Никола Вапцаров\" в присъствието на областния управител на Перник Ирена Соколова, официално ще бъде открит новооборудвания компютърен кабинет.***Русе. От 10.00 часа в зала 1 на Областна администрация - Русе ще се проведе заседание на постоянната комисия по заетост и тази в областта на образованието, младежките дейности и спорта.***Русе. От 11.00 часа, в Заседателна зала на Община Русе ще се проведе пресконференция по повод отчета на общинска фондация \"Русе-град на свободиня дух\".***Стара Загора. От 11.30 часа пред сградата на Общинската администрация в града ще е проведе протест под надслов „Не на насилието в детски градини и училища\".***Стара Загора. От 13.30 часа в зала „П. Р. Славейков\" общината организира семинар на тема: „Административно обслужване. Удостоверение за наследници\" за служители от отдел „Гражданско състояние\", кметове, кметски наместници, технически сътрудници в кметствата на територията на общината.***Стара Загора. От 15.00 часа в зала 33 на Регионалния исторически музей ще се състои кръгла маса, с участието на изявени специалисти и изследователи на българската история - „Знамето на Старозагорското въстание - първообраз на националното ни знаме\".***Шумен. От 10.00 часа в зала 2 на Областна администрация Шумен ще се проведе заседание на комисията за изработване на Областна здравна карта. ", "date": "2018.02.21", "title": "Събитията в страната на 21 февруари"}
{"url": "http://www.cross.bg/voiina-svetovna-tazi-1568273.html", "text": "/КРОСС/ 1613 г. - Михаил Романов е избран за цар на Русия.1719 г. - Улрика Елеонора се възкача на престола на Швеция и премахва абсолютната монархия в тази държава.1784 г. - Кримският пристанищен град Ахтиар е преименуван на Севастопол.1788 г. - Австрия обявява война на Османската империя.1848 г. - Карл Маркс и Фридрих Енгелс публикуват Комунистическия манифест.1864 г. - Вселенският патриарх Софроний III свиква в Цариград църковен събор по българския църковен въпрос.1878 г. - Великият руски княз Николай Николаевич предава ултиматум на Високата порта за влизане на руски части в Сан Стефано.1885 г. - Във Вашингтон е открит най-високият в света монумент (169,3 м), посветен на първия президент на САЩ Джордж Вашингтон.1907 г. - При корабокрушението на пътническия параход Берлин край Холандия загиват 144 души.1916 г. - Първа световна война: Започва Битката при Вердюн във Франция.1918 г. - Първа световна война: Английските войски превземат Йерихон от турците1929 г. - Франция отказва убежище на Лев Троцки.1938 г. - Във Великобритания Уинстън Чърчил започва протестна кампания срещу премиера Невил Чембърлейн.1941 г. - Втората световна война: 200 германски войници от дивизията за диверсии Бранденбург влизат в България и поемат контрола над основните стратегически обекти.1947 г. - В САЩ за е произведен първият фотоапарат Полароид.1948 г. - Създадени са НАСКАР.1960 г. - Фидел Кастро издава указ за национализация на частната индустрия в Куба.1965 г. - Американският чернокож правозащитник Малкълм Екс е убит в Ню Йорк от членове на \"Нацията на исляма\".1972 г. - Съветският безпилотен космически апарат Луна 20 каца на Луната.1986 г. - Земетресение от 6-та степен по скалата на Медведев-Шпонхойер-Карник разлюлява Стражица и нанася значителни материални поражения в района.1992 г. - 36 Народно събрание на България приема Закон за реституцията, с който се възстановява социалната справедливост по отношение на бившите собственици, нарушена от Народната власт след 9 септември 1944 г.2002 г. - В Египет 370 пътници загиват при най-голямата влакова катастрофа в тази страна.Източник: Уикипедия ", "date": "2018.02.21", "title": "21 февруари в историята"}
{"url": "http://www.cross.bg/zhablyanov-iskaneto-valeri-1568270.html", "text": "/КРОСС/ Депутатите ще гласуват искането на ГЕРБ за оставка на Валери Жаблянов като зам.-председател на парламента. Това се посочва в проектопрограмата за работа на Народното събрание.ПГ на ГЕРБ внесе искането си в деловодството вчера с 81 подписа, при необходими 80 по правилник. Искането за оставка с подписите си са подкрепили и депутати от ПГ на „Обединени патриоти\". Като мотив за искането на оставката от ГЕРБ изтъкват изказванията на Валери Жаблянов срещу Договора за добросъседство с Македония; възпрепятстване на реда в пленарна зала на 1 февруари при отдаването на почит към паметта на жертвите на комунистическия режим; твърдението му в декларацията на БСП против провеждането на „Луковмарш\", че Народният съд е „едно необходимо и неизбежно военновременно правосъдие\".На 15 февруари от ГЕРБ призоваха Валери Жаблянов да си подаде оставка заради твърдението за Народния съд в декларацията на левицата. Искането им беше подкрепено от Съюза на репресираните от комунистическия режим. Валери Жаблянов заяви, че няма причина и мотиви да си подаде оставката.Вчера лидерът на БСП Корнелия Нинова изтъкна, че искането за оставката на Жаблянов не е аргументирано. Тя поясни, че ако той бъде отстранен от зам.-председателското място, БСП най-вероятно няма да предложи друг кандидат.", "date": "2018.02.21", "title": "Гласуват искането за оставка на Валери Жаблянов"}
{"url": "http://www.cross.bg/srok-dvizhenieto-ogranicheno-1568271.html", "text": "/КРОСС/ Информация за състоянието на републиканските пътища към 05:30 ч. на 21.02.2018 г.І. МЕТЕОРОЛОГИЧНА ОБСТАНОВКА:Температурите са в интервала от  - 5° до 6°. Времето над страната е облачно.Слаб до умерен е вятърът в областите Бургас, Варна, Видин, Враца, Добрич, Разград, Сливен, Смолян, София, Търговище и Шумен.Слаб дъжд вали в областите Благоевград, Бургас, Варна, Велико Търново, Кюстендил, Кърджали, Монтана, Пазарджик, Пловдив, Сливен, София, Стара Загора, Търговище и Шумен. Сняг вали в проход „Предел\", Черна Места, Попови ливади /обл. Благоевград/, проход „Ришки\" /обл. Бургас/, област Видин, проход „Троянски\", района на Шипково /обл. Ловеч/, в област Монтана, Пазарджик, района на с. Здравец /обл. Пловдив/, както и в областите Смолян, Стара Загора и София.Пътните настилки са мокри, на местата със снеговалеж, в планинските и усойни райони - частично заснежени и обработени.Намалена видимост поради мъгла:- до 20 м има в района на гр. Сливен, района на тунел „Витиня\" на АМ „Хемус\" и на места в област Стара Загора;- до 50 м има в района на гр. Костенец, гр. Самоков и гр. Боровец /обл. София/;- до 100 м има в района на гр. Априлци /обл. Ловеч/, с. Вършило, гр. Пещера, с. Сестримо /обл. Пазарджик/, гр. Омуртаг и високите части на област Търговище;- до 150 м има в района на област Враца;ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: до 30.04.2018 г. е ограничено движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се преминава идвайки от Бургас в посока гр. Костенец и гр. Ихтиман.АМ „Хемус\": няма ограничения.АМ „Струма\":Област Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и при спазване на ограничението на скоростта до 70 км/ч поради изграждане на забавителен шлюз и вход към локално платно на търговски комплекс до 11.03.2018 г.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - целогодишно е затворен за всички МПС; - „Златишки\" - целогодишно е затворен за всички МПС;- „Троянски\" - забранен за всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - целогодишно е забранено движението на МПС над 10 т;- „Дюлински\" - целогодишно е забранено движението на МПС над 3,5 т;- „Пампорово\" - целогодишно е забранено движението на МПС над 3,5 т; - „Петрохан\" - забранено е движението на МПС над 12 т;- „Твърдишки\" - целогодишно е забранено движението на МПС над 10 т;- „Шипка\" - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради ремонтни дейности. Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.ОПУ-Пазарджик: Временно са въведени следните ограничения за движение на МПС:Път III-842: Движението по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: Път II-48: Движението по път II-48 Градец - Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци. ", "date": "2018.02.21", "title": "Ето каква е актуалната ситуация по пътищата на 21 февруари"}
{"url": "http://www.cross.bg/plovdiv-trakiya-posoka-1568269.html", "text": "/КРОСС/ Магистрала \"Тракия\" е блокирана тази сутрин. Движението е временно е ограничено от 112 до 117 км в посока Бургас, съобщават от МВР.Причината е запалил се тежкотоварен автомобил и силно задимяване на пътното платно е ограничено на 112-ия км в посока Бургас. Сигналът е подаден тази сутрин, малко след 1 часа, като за радост няма пострадали.По първоначални данни, влекач с ремарке, който пътувал от София към Пловдив, се запалил в движение и шофьорът спрял в аварийната лента. Изцяло е изгоряло ремаркетоНаложи се и използването на обходен маршрут: пътен възел Цалапица - път I-8- Пловдив - АМ \"Тракия\".\"Запалилият се ТИР в района на км 116 на АМ „Тракия\" е превозвал мушама, която се е разтекла по пътното платно и продължава да тлее\", обясни говорителят на Областната  дирекция на МВР - Пловдив пред \"Фокус\".Едва след 11 часа движението по магистралата бе възстановено.  ", "date": "2018.02.21", "title": "Запалил се камион блокира магистрала \"Тракия\""}
{"url": "http://www.cross.bg/bulgariya-zhyrnalist-obvini-1568280.html", "text": "/КРОСС/ Скандален коментар на гръцки журналист относно България. В 15-минутен анализ вицепрезидентът на гръцката телевизия \"Алфа\" Димос Верикиос обвини страната ни в заговор с останалите балкански държави, с цел проваляне на преговорите за името Македония.И не само това - журналистът обърка българския президент с премиера Борисов. Посочвайки видео от посещението на Румен Радев в Македония, той заяви: \"Ето, премиерът Борисов, бодигардът на Балканите, който иска да превземе гръцката църква\".А по време на кадрите, на които президентът на България поднася подаръци на монасите, гръцкият журналист обвини Радев, че ги подкупва. ", "date": "2018.02.21", "title": "Скандален коментар на гръцки журналист относно България"}
{"url": "http://www.cross.bg/sreshta-otkrivaneto-vreme-1568281.html", "text": "/КРОСС/ Севернокорейската делегация е отменила в последния момент среща с вицепрезидента на САЩ Майк Пенс по време на Олимпийските игри в Пьонгчанг.Както е известно историческа визита на севернокорейска делегация, водена от сестрата на лидера Ким Чен-ун - Ким Йо-чен, и от председателя на парламента Ким Йон-нам, присъства на откриването на Игрите. Там бе и вицепрезидентът Пенс. Още по време на откриването се заговори, че възможна американско-севернокорейска среща, като за това съдейства и президентът на Южна Корея Мун Дже-ин.И оказва се, че уговорка за такава среща наистина е имало. Това поне става ясно от съобщение на Белия дом. Тя е трябвало да се състои на 10 февруари, но севернокорейците се отказали два часа преди уговорената среща. ", "date": "2018.02.21", "title": "На косъм се е разминала историческа среща между САЩ и Северна Корея"}
