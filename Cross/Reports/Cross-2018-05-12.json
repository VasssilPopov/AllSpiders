{"url": "http://www.cross.bg/berlyskoni-postove-obshtestveni-1574619.html", "text": "/КРОСС/ Италианският съд отмени забраната на бившия министър-председател Силвио Берлускони да заема обществени постове, което означава, че ще може да се кандидатира за министър-председател на следващите избори в страната, предава Reuters.Берлускони бе осъден за данъчни измами през 2013 г., заради което бе изгонен от горната камара на парламента на страната и му бе забранено да се кандидатира за обществени постове за шест години. Въпреки това съдът в северния италиански град Милано реши да отмени присъдата година по-рано за „добро поведение\".„Най-накрая петте години несправедливост приключиха. Берлускони отново може да бъде кандидат\", съобщава партията му „Италия, напред!\" в официално свое заявление. ", "date": "2018.05.12", "title": "Берлускони е реабилитиран, може отново да заема обществени постове"}
{"url": "http://www.cross.bg/rymuniya-moldova-stranata-1574616.html", "text": "/КРОСС/ Правителството на Молдова отхвърли възможността за обединение с Румъния въпреки призивите от определени кръгове в двете страни това да се случи, пише The Guardian.Министър-председателят на Молдова Павел Филип заяви, че страната е независима и суверенна от Румъния.„Твърде много се говори за обединение, идентичност, език, а аз искам да се погрижа за развитието на страната\", заяви Филип. „Всички тези въпроси са сантиментални и трябва да бъдат оставени за по-добри времена\", допълни той. Според него Молдова „трябва да бъде заедно с Румъния в ЕС\". Според последните допитвания близо една трета от жителите на страната искат обединение с Румъния.  ", "date": "2018.05.12", "title": "Молдовският премиер отхвърли обединението с Румъния"}
{"url": "http://www.cross.bg/plovdiv-radev-garata-1574611.html", "text": "/КРОСС/ Министрите на вътрешните работи и на транспорта, информационните технологии и съобщенията откриха обновената сграда на жп гарата в Пловдив. Двамата изразиха задоволство от възстановения културно-исторически паметник в града. По думите на министър Московси реновираната сграда е  добър пример за публично-частно партньорство.Министър Радев подчерта, че благодарение на активното участие на общината е изградено и видеонаблюдение, което е свързано с областната дирекция. По този начин се осъществява контрол не само в периметъра на гарата и автогарата, но и в подлезите. Петима служители работят на място и осъществяват непрекъснатото наблюдение на района.  Министър Радев припомни, че във връзка с годишните отчети на областните дирекция на МВР в страната, той проведе редица срещи и разговори с представителите на местната власт. Вътрешният министър изрази задоволство от постигнатото ниво на комуникации между институциите и посочи, че част от обсъжданите въпроси са обхващали именно изграждането на системите за видеонаблюдение, както и възможността за полицейско присъствие в малките населени места. По думите му тези срещи са изключително полезни и в аванс съобщи, че предстои в понеделник подобен формат и в Перник.Министър Радев коментира и  идеята за възможността кметове на малки населени места да сключват договори с охранителни фирми за опазване на имуществото на общината. Това не е лоша практика,посочи той с уточнението, че въпросът е в баланса. Фирмите могат да отиват и да помагат там, където е необходимо. Те по никакъв начин не отнемат функциите на полицията, която в крайна сметка си върши работата. От друга страна охранителната дейност се развива от години, тя не е от вчера и би могло да бъде използвана в помощ на полицията.Двамата министри инспектираха и строителните дейности в района на отбивката за летището на Пловдив. Проектът Лот 6, съфинансиран от община Пловдив, стартира в началото на август  миналата година. Очаква се той да приключи до края на годината. Разширението обхваща общо 10.700 км  път Пловдив - Асеновград.  ", "date": "2018.05.12", "title": "Министрите Радев и Московски откриха реновирана сграда на жп гарата в Пловдив"}
{"url": "http://www.cross.bg/leva-kasa-zdravnata-1574610.html", "text": "/КРОСС/ Окръжната прокуратура в Пловдив поиска от съда постоянното задържане на двамата висши служители на Здравната каса, обвинени в даване и вземане на подкуп и в документна измама.Според разследващите, чрез аптеки-фантоми Иван Деспотов и Владимир Манев и двама техни съучастници, са източили от Здравната каса над 1 милион лева. В престъпната схема, действала повече от година, са използвали данните на над 40 хепатитноболни пациенти без те да знаят. Така за лечението им, което е между 25 и 35 хиляди лева на месец, Касата е плащала два пъти.Съучастници на двамата служители от Здравната каса са собственика на аптеки Николай Александров, на когото беше наложена парична гаранция от 20 хиляди лева и подставеното лице - социално слаб пловдивчанин, който се е водел управител на виртуални аптеки. Той е също е на свобода с парична гаранция 3000 лева. ", "date": "2018.05.12", "title": "Прокуратурата в Пловдив иска постоянно задържане на шефовете на НЗОК"}
{"url": "http://www.cross.bg/kosovo-ymereni-lektzii-1574617.html", "text": "/КРОСС/ Косово започна програма, целяща дерадикализирането на затворените джихадисти, включително и чрез лекции, изнасяни в затворите от умерени имами, предава AFP. Повече от 90% от жителите на Косово са умерени мюсюлмани.Но през последните години повече от 300 граждани на страната са се присъединили към терористите, воюващи в Сирия ив Ирак. Около 50 от тях са убити. Смята се, че около 100 джихадисти са се върнали в Косово като около 80 от тях са задържани. Министерството на правосъдието на Косово съобщи, че е постигнало споразумение с Ислямската общност на Косово, която ще позволи на умерени имами да водят часове по вероучение на задържаните.„Убеден съм, че организирането на религиозните лекции за затворниците ще увеличи познанието на опасността от религиозната радикализация\", смята министърът на правосъдието на Косово Абелард Тахири. ", "date": "2018.05.12", "title": "Косово ще дерадикализира джихадистите по затворите"}
{"url": "http://www.cross.bg/moskovski-paket-ministur-1574613.html", "text": "/КРОСС/ Безпрецедентна е подкрепата на всички институции за българските превозвачи - заяви в Пловдив министърът на транспорта Ивайло Московски. Шофьорите на тирове са категорични, че ако бъдат приети новите правила в така наречения пакет „Мобилност\" ще последват масови фалити на фирми.\"Аз няколко пъти съм изброявал условията, които притесняват нашия бранш и на практика биха го довели в неконкурентно състояние ако се наложи този пакет. Премиерът Борисов е персонално ангажиран с темата. Провел е необходимите разговори вчера и онзи ден с президента Макрон и с канцлера Меркел. Доколкото аз съм информиран му предстои нов телефонен разговор в неделя с президента Макрон. А в понеделник пристига Виолета Булц комисарят по транспорт.\"Ще се опитаме максимално да  защитим интересите на превозвачите ни, защото условията, които  сега са заложени в пакета са страшно рестрективни за тях, каза още министър Московски:\"Още повече, че това е пакет, който ще влезе в регламент, който да важи само за държавите от ЕС. И тук може да се зададе въпроса, какво се случва с турски, ирански превозвачи или украински и т.н. Да не се окаже, че тези мерки ще бъдат много по-строги и рестриктивни за българи и румънци, а пък съответно да се отвори врата на трети държави, те да не ги спазват\".В Пловдив министър Московски и вътрешният министър Валентин Радев разгледаха обновената централна гара. Сградата е паметник на културата. Тя  е  изцяло реставрирана и запазена в автентичния си вид.  ", "date": "2018.05.12", "title": "Московски: Ще се опитаме максимално да защитим интересите на превозвачите ни"}
{"url": "http://www.cross.bg/grazhdanstvo-avstriya-tyrtziya-1574618.html", "text": "/КРОСС/ Австрия започна анулирането на двойното гражданство на установилите се в страната жители на Турция, съобщава турският в.\"Хюрриет\".Властите във Виена проверяват статута на всички от списъка на гласувалите на конституционния референдум от април м.г. в Турция и по-специално кои от тях имат и турско, и австрийско гражданство. Представителят на крайната десница в парламента на Горна Австрия Елмар Подгоршек обяви, че в избирателния списък са включени 4 000 подозрителни двойни граждани. Срещу 50 от тях е започнало разследване, а на 6-има вече е отнето австрийското гражданство. Двама души са протестирали пред Административния съд в провинцията, но магистратите са отхвърлили възражението им и анулирането на австрийското им гражданство е потвърдено.Започната е съдебна процедура за отнемане на австрийското гражданство и на останалите турци, тъй като законодателството в страната не го позволява.В Австрия живеят 18 500 емигранти от Турция и в момента те са застрашени от отнемане на австрийските им паспорти и лишаване от всички права в страна, както и от екстрадиране, ако не успеят да докажат, че не са турски граждани, съобщава турската редакция на Би Би Си. Цитиран е виенският адвокат от турски произход Казъм Йълмаз, според когото е невъзможно да се докаже липсата на турско гражданство, а и турската държава не може да издаде подобен документ. Сред тези хора има и много, които са родени в Австрия, които биха могли да получат разрешително за престой. Според официалната статистика в Австрия живеят 116 000 турци, от които около 93 000 души са на 18-годишна възраст и имат правото да гласуват.На априлския референдум от 2017 г. в Турция пред австрийските урни обаче гласоподавателите бяха 108 561 души, като 73% подкрепиха концепцията на Реджеп Ердоган за поправките в конституцията. Засега все още няма официална реакция от страна на турските власти за решението на Австрия да анулира двойното гражданство. Новото правителство във Виена е категорично за окончателното прекратяване на преговорния процес за членството на Турция в ЕС.  ", "date": "2018.05.12", "title": "Австрия премахва двойното гражданство за турците в страната"}
{"url": "http://www.cross.bg/bulgariya-evropa-aziya-1574603.html", "text": "/КРОСС/ Азиатските страни са естествен партньор на България, защото ние сме техният мост към Европа. Азия днес е ключов фактор за световния икономически растеж и влияе все по-силно върху динамиката на международните процеси. Това заяви държавният глава Румен Радев, който откри второто издание на фестивала на азиатската култура „Цветовете на традициите\". Президентът изтъкна, че Европейският съюз разширява диалога с глобалните политически фактори и стратегическите си партньори в Азия, а  регионът има нарастващо значение за световната политика, икономика и финанси, за установяването на мир и стабилност, както и за борбата с тероризма и справянето с климатичните промени.„Азия е необятна и не само като географско, но и като историческо и културно пространство. Континентът е люлка на древни цивилизации, които със своите културни постижения привличат вниманието на Европа от стари времена. Многообразието от обичаи, традиции и постижения в изкуството и особено във философията на азиатските народи будят възхищение\", посочи държавният глава в словото си по време на откриването.Румен Радев коментира, че политиката и икономиката обикновено се поставят на преден план, но в ден като днешния значението на културното сътрудничество и особено на преките контакти между хората е огромно. „Значението на тези контакти бе подчертано и на осмата среща на министрите на културата на Азиатско-европейския форум, който се проведе тук, в София\", добави президентът.По думите на държавния глава установените приятелски отношения между България и азиатските страни се базират и на активното културно сътрудничество, което има съществен потенциал за развитие. „Като председател на Съвета на ЕС, България отдава голямо значение за укрепване на диалога между Европа и Азия по линия на Азиатско-европейския форум, както и за укрепване на сътрудничеството с Асоциацията на държавите от Югоизточна Азия\", каза още Румен Радев.Събитието е организирано по инициатива на Индонезийското посолство в България, заедно с още 12 дипломатически представителства - на Китай, Филипини, Пакистан, Палестина, Виетнам, Република Корея, Саудитска Арабия, Индия, Тайланд, Япония, Монголия и Иран. Освен представяне на културата и традициите на държавите, фестивалът е посветен и на благородна кауза - подкрепа за приемните семейства. ", "date": "2018.05.12", "title": "Президентът: Азиатските страни са естествен партньор на България, защото сме техният мост към Европа"}
{"url": "http://www.cross.bg/zagora-stara-restorant-1574600.html", "text": "/КРОСС/ В РЗИ - Стара Загора е постъпил сигнал за развалени яйца, сервирани на закуска в ресторант в Стара Загора, в който са се хранили група деца. Екипи на РЗИ незабавно извършиха проверка на място.Установено е, че четири деца са консумирали от яйцата, но нямат оплаквания и симптоми за хранително натравяне, на този етап.Областна дирекция по безопасност на храните ще извърши проверка за качеството на яйцата.Децата са от различни градове и са били в Стара Загора за участие във фестивал. ", "date": "2018.05.12", "title": "Сигнал за развалени яйца в старозагорски ресторант"}
{"url": "http://www.cross.bg/horo-shtatite-golyamoto-1574601.html", "text": "/КРОСС/ По-късно днес във Вашингтон ученици от четирите неделни български училища в щатите Мериленд и Вирджиния ще се включат в голямото българско хоро. Така те ще станат част от 35-те хиляди души от 43 държави на 5 континента, които се обединяват от инициативата на българското просветното министерство \"Розите на България\".Целта е българските деца заедно да отбележат Деня на Светите равноапостоли братята Кирил и Методий. Те играят хоро под звуците на \"Празнична сюита\", изпълнена от оркестъра за народна музика на Българското национално радио, хор на Фолклорния ансамбъл „Тракия\" и хор „Космически гласове\". ", "date": "2018.05.12", "title": "Ученици от неделните български училища в щатите Мериленд и Вирджиния се включват в голямото българско хоро"}
{"url": "http://www.cross.bg/iran-evropa-trump-1574602.html", "text": "/КРОСС/ Европа продължава с усилията за спасяване на ядрената сделка с Иран. Засилената дипломация дойде след решението на президента Доналд Тръмп да изтегли Съединените щати от нея и да върне санкциите срещу Техеран.Германският канцлер Ангела Меркел разговаря с руския президент Владимир Путин, а британският премиер Тереза Мей говори с Тръмп.Европа продължава да вярва, че споразумението може да спре Иран да разработи ядрено оръжие, категорична е Мей.Съединените щати обаче вече са готови с новите санкции, които ще влязат в сила на два етапа - през август и ноември. ", "date": "2018.05.12", "title": "Европа се опитва да спаси ядрената сделка с Иран"}
{"url": "http://www.cross.bg/priyateli-dinko-bat-1574605.html", "text": "/КРОСС/ Безапелационна победа с 3:0 във финалния мач срещу „Устрем\"Наздраве за момчетата от „Бат Динко и приятели\" (Свети Влас), които заслужено вдигнаха регионалната Фен Купа 2018 за областите Варна, Шумен и Добрич. Класата на тима си пролича още в първите им мачове. В груповата фаза те надвиха „Бягство от терена\" с 2:1, „Спортист\" с 3:2 и „Real\" с 3:1. Осминафиналите ги изправиха срещу костеливия противник „Interstars\", но шампионите отново се наложиха с 2:0. В четвъртфиналите победната им серия продължи с 3:2 срещу „Любимец\", а на полуфиналите отстраниха с 4:1 тима на „MU2\", който е съставен изцяло от немци и швейцарци, учащи във Варненския медицински университет.Финалният мач, както се очакваше, се оказа най-голямото предизвикателство. Той изправи „Бат Динко и приятели\" срещу вторите в регионалната надпревара „ФК Устрем\" (Варна). Срещата започна с мигновен натиск на шампионите и серия от изстрели към вратата на „Устрем\". Пресата, обаче, не даде резултат през първата половина на мача. „Бат Динко и приятели\" откриха резултата в началото на второто полувреме, след което удвоиха преднината си, а буквално в последните секунди изпънаха още веднъж мрежата на „Устрем\" за крайното и безапелационно 3:0.Почетните трето и четвърто място останаха съответно за „МФК Балерини\" (Варна) и „MU2\" (Германия - Швейцария), които решиха спора помежду си чрез дузпи. Титлата „Най-добър вратар\" беше присъдена на Добромир Господинов от „Бат Динко и приятели\", който многократно доказа футболната максима, че „добър вратар е половин отбор\". За „Най-атрактивен състезател\" беше провъзгласен Ария Катесари от „MU2\", а феърплей призът за „Най-спортсменски отбор\" отиде при момчетата от „Interstars\" (Варна), заради образцовото им приятелско поведение на терен.С атрактивни награди се сдобиха и около 500 от посетителите на стадион „Локомотив\". Призовете за тях са осигурени от „Каменица\" и партньорите на Фен Купа 2018 - Telenor, LEGEA и БАМФ. Наградите варират от карти за игра и чаша за бира до оригинална футболна топка, GPS фитнес гривна и 365 литра „Каменица\" за споделяне с приятели.По време на варненската Фен Купа 2018 се случи и нещо безпрецедентно в 16-годишната история на турнира. По време на 1/8 - финалите срещата между „Площадка Стейдиъм\" и „Енигма\" завърши при равен резултат 1:1. Наложи се изходът от мача да се реши чрез дузпи. И двата тима просто отказаха да допуснат грешка и си размениха почти по 15 точни изстрела от бялата точка. В крайна сметка „Площадка Стейдиъм\" „стъпиха накриво\" и отстъпиха победата на „Енигма\" с крайното 14-15.Следващият шанс за феновете да се потопят в уникалната атмосфера на най-големия и вълнуващ футболен турнир за приятели в България е на 19 и 20 май, на игрищата в комплекс „Каменица Арена\" в Бургас. Там ще се проведат регионалните полуфинали за тимовете от Бургас и Ямбол.Междувременно - наздраве за всички предстоящи футболни моменти през сезона! Снимки и още актуална информация за най-големия и вълнуващ футболен турнир за любители в България можете да намерите на  и на официалната страница на турнира .  ", "date": "2018.05.12", "title": "Наздраве за „Бат Динко и приятели“ – регионален шампион на Фен Купа 2018 за Варна, Шумен и Добрич"}
{"url": "http://www.cross.bg/panoto-rachev-vuzstanovyavaneto-1574604.html", "text": "/КРОСС/ Скандал в Бургас заради възстановяването на пано с лика на Кольо Фичето. Заради финансови спорове строителната гимназия в града не може да реставрира знаково произведение на изкуството, което украсява фасадата на сградата, информира НОВА.Образът на Кольо Фичето и един от неговите мостове се появяват на сградата на строителната гимназия преди повече от половин век. Автор на паното е художникът Енчо Рачев. Днес, 50 години по-късно, мостът и майсторът се разпадат.Паното започва да се разпада, от него липсват цели фрагменти. Затова ученици и учители започват да събират пари за реставрация. Събрани са 15 000 лева.Работата започва, след като училището сключва договор с дружеството на художниците, но не за дълго. Малко след старта авторът на паното Енчо Рачев търси правата си и иска да се включи в проекта.Рачев и семейството му се притеснявали дали реставраторите ще се справят със сложната задача по възстановяването. Докато споровете продължават, времето за реставрация на паното изтича.За да продължи работата, а и заради семейни проблеми, авторът към момента се оттегля от спора. Реновирането трябва да приключи най-късно до началото на юни.  ", "date": "2018.05.12", "title": "Скандал заради възстановяването на пано с лика на Кольо Фичето"}
{"url": "http://www.cross.bg/severna-koreya-biiisli-1574608.html", "text": "/КРОСС/ Ръководителят на Световната продоволствена програма към ООН смята, че е налице \"чувство на оптимизъм\" сред лидерите на Северна Корея, след като се зарадвал на осигурения му безпрецедентен достъп до страната, съобщава БиБиСи.Дейвид Бийсли е прекарал два дни в столицата Пхенян и два извън нея, придружен от надзорници на правителството.По думите му, изолираната комунистическа държава работела усилено, за да покрие стандартите за изхранване на населението, като гладът не бил толкова сериозен, колкото през 1990-те години.\"Налице е разбиране за обръщане на нова страница в историята\", коментира Бийсли.Отношенията между Северна Корея и останалата част на света се промениха драматично. През миналата година севернокорейският режим проведе серия от ядрени и ракетни изпитания. Но през следващия месец вождът Ким Чен-ун ще се срещне с американския президент Доналд Тръмп, като това ще бъде първата среща в историята между действащ американски президент и лидер на Северна Корея.Дейвид Бийсли посети Северна Корея в периода между 8 и 11 май. Визитата включваше посещения на финансирани от Световната продоволствена програма проекти - детска градина и укрепена фабрика за бисквити.Той посочва, че земеделието, което е видял в провинцията, отразява факта, че само около една пета от земята е обработваема.\"Едно от най забележителните неща, които видях, беше в провинцията - пролет е, те засаждат - няма механизация, земята се оре с волове, теглещи плугове, мъже и жени на полето.\"Всичко е много структурирано, много организирано, всеки сантиметър земя се обработва с мотики, лопати и гребла, като садят житни култури буквално до ръба на пътя, използвайки всяко свободно пространство, защото това е земя, която е предимно планинска.\"Не видях тежък глад, какъвто имаше през 1990-те години, това е добрата новина. Но няма съмнение все пак, че има проблем с глада и недохранването.Миналия месец ООН поиска помощ в размер на 111 млн. долара, за да се помогне на хората в Северна Корея. САЩ предложиха да помогнат за възстановяването на страната, при условие че се откаже от ядрените оръжия. ", "date": "2018.05.12", "title": "Северна Корея осигури безпрецедентен достъп на ООН до страната"}
{"url": "http://www.cross.bg/byryndi-drygi-sporen-1574607.html", "text": "/КРОСС/ Министърът на сигурността на Бурунди обяви, че 26 души са загинали, а други седем са ранени при среднощно нападение, вината за което властите хвърлиха върху неизвестна въоръжена \"терористична групировка\", съобщава \"Ройтерс\".Уточнява се, че 24 души са били убити в домовете им, а други двама са починали от раните си в местна болница. Сред жертвите има мъже, жени и деца.Терористите са били въоръжени с огнестрелни оръжия и ножове, като нападението е продължило с часове в общността Рухагарика в затънтената северозападна провинция Чибитоке, която граничи с Руанда и Демократична република Конго.Атаката беше извършена малко преди гражданите на Бурунди да гласуват в спорен референдум на 17 май, който може да удължи мандата на президента. Засега не е известно дали атаката е свързана с всенародното допитване.Източноафриканската страна е арена на кръвопролитно политическо насилие от началото на 2015 г. насам, когато президентът Пиер Нкурунзиза успешно започна спорен трети мандат.  ", "date": "2018.05.12", "title": "26 убити при терористична атака в Бурунди"}
{"url": "http://www.cross.bg/borisov-pak-nedovolstva-ot-prezidenta-1574609.html", "text": "/КРОСС/ \"Два коня, като теглят каруцата, е по-добре. Аз много разчитах да сме така с президента, ама той реши друго. Явно ангажиментът към БСП е много голям.\" Това заяви премиерът Бойко Борисов на семинар на ГЕРБ в Стара Загора.\"Колкото и да ви е странно, с Румен Овчаров работим заедно, защото той е един от най-големите капацитети\", призна Борисов. И обобщи: \"Когато е за интереса на България, аз съм готов всяка ръжда да махна и да ползвам всеки капацитет, който може да послужи на държавата.\"\"Много обичам алпиниста Боян Петров, много ми е мъчно. Ходил съм преди и в болницата да го виждам. Дано свърши добре тази работа\", коментира министър-председателят. ", "date": "2018.05.12", "title": "Борисов пак недоволства от президента"}
{"url": "http://www.cross.bg/evropa-bulgariya-hora-1574612.html", "text": "/КРОСС/ \"Обръщението „мон шери\" към Борисов ще струва цял транспортен бранш на една страна. Ако той и правителството му защитят българския национален интерес, аз първа ще му стисна ръката\", това заяви на четвъртата Национална отчетно-изборна конференция лидерът на БСП Корнелия Нинова.\"Радвам се да видя толкова младост, енергия и ентусиазъм в залата. Искам да ви поздравя с провеждането на Националната конференция и да ви пожелая тя да бъде много успешна и с конкретни резултати. Бих искала да ви благодаря за това, което направихме заедно през последната една година\", каза Нинова.\"Преди две години новото ръководство на партията започнахме една болезнена промяна, целта на която беше да дадем път на вас - младите, без да създаваме конфликт между поколенията, да осигурим приемственост, но и да имате възможности за изява и развитие. Вярвам, че след две години усещате резултата. Днес много от вас са новите общински председатели, областни председатели, новите депутати, членове на общински съвети, на областни съвети. Много от вас минаха през обученията на институти, политически школи, за да ви подготвим за онзи момент, в който вие ще поемете от нас нещата. Не се страхуваме, че ще вземете местата ни и ще ни смените. Това е задължително да стане. Но наше задължение е да ви подготвим за този момент, за да бъде приемствеността полезна за БСП и за България. Но по пътя на тази подготовка бих искала да ви кажа и още нещо: ако сте се отдали на политиката за привилегия и облаги, се откажете още сега. Даже нещо повече - очакваме от вас да промените политиката. Днес традиционните политики, статуквото, старите политици приемат политиката като облага и привилегия. Те отказаха да приемат предложението ни сами да направим отстъпка - да се откажем от някои от привилегиите в името на други цели, които са справедливост, солидарност, равни възможности. Ние няма да спрем по този път да се опитваме да променяме политическото статукво. Но вярвам, че истинският успех на тази промяна ще дойде с вашето поколение. Ние просто ви трасираме този път, а вие трябва да го извървите докрай. Защото и българската, и европейската, и световната политика изискват тази промяна. Вярвам, че ще я направите.Признателна съм ви, че през тази една година заедно не отстъпихме нито сантиметър от това, което обещахме на младите хора на България. Заедно подготвихме и внесохме Културния чек, който щеше да даде възможност на младите българи да се докоснат до българска култура, българско изкуство и българска книга. Уви, мнозинството отхвърли това предложение. Заедно с вас изготвихме и внесохме всичките ни предложения в изпълнение на политиката за подкрепа на младите хора и младите семейства - студентите да могат да вземат по-облекчени кредити, родителите да могат да плащат по-малко данъци с 50 лв на дете. Родителите на ученици да могат да бъдат подпомогнати не само в първи, но и във втори и трети клас. Цялата младежка програма, която заедно изработихме, претворихме в реални предложения и действия. Но това беше отхвърлено от управляващото мнозинство. Разбира се, няма да ни спрат да продължаваме. Но ви моля - търсете съмишленици сред българските млади хора, сред вашите приятели, колеги, другари в европейските държави. Търсете съмишленици за каузи, защото се видя, че прогресивните млади хора са много близко до нашите идеи.Аз се възхищавам на реакцията на младите европейци след провеждането на Европейския младежки форум в България. Тези смели и свободни младежи се изправиха срещу цялото статукво и казаха: вие съсипахте многогодишния труд на млади европейски хора с това, което направихте в България. Те се възпротивиха на това някой да ги командва и да им натиска копчетата кога да ръкопляскат и кога не. Те се възпротивиха на това, че не бяха участници в събитието и в политиката, а неми наблюдатели и слушатели. Това са нашите естествени съюзници - млади и смели хора, с които трябва да върнем Европа там, от където тя започна, на принципите, на които започна за свобода, за солидарност и за равни възможности.Ще ви кажа пред какво предизвикателство са изправени България, Европа и българският национален интерес в тези дни и защо се изисква тази младежка енергия в Европа да се обедини и да търсим съмишленици. Тези дни Европа ще вземе решение за така наречения \"пакет за мобилност\" и това е избор и за България дали ще защитим националния си интерес или отново ще бъдем послушните, които ще се задоволим с едно \"мон шери\" или \"скъпи Бойко\". Колко струва това \"мон шери\" - да заличиш цял транспортен бранш на една страна. Вчера, в парламента нашите опоненти казаха: \"Днес правителството и Бойко Борисов пишат историята\". Добре. Ако правителството и Бойко Борисов днес защитят българския национален интерес и спрат този дискриминационен и несправедлив \"пакет за мобилност\", аз ще съм първата, която ще го поздрави и ще му стисне ръката, но се съмнявам. Те пропуснаха точно тази възможност, за която ви моля - търсете съмишленици. Българското правителство пропусна времето, в което можеше да се обърне към румънското, гръцкото, полското, испанското и португалското правителства, да намери съмишленици и да отстоява каузи. Не само българска национална, а европейската кауза за равни възможности.Ще ви върна една година назад. Помните ли преди една година беше кампанията за парламентарните избори. Тогава казахме: \"Не искаме да ни продавате второ качество храна, защото не сме второ качество народ в Европа\". Помните ли каква лавина охулване се изля върху БСП, как бяхме наричани \"антиевропейци\", \"хора, които искаме да извадим България от европейското и бъдеще\". Цялата кампания се съсредоточи върху това. Помните ли преди една година, когато казахме: \"Ние искаме да сме равни на другите Европейски народи, не искаме да сме задния двор на Европа\". Така скочиха десните, че дори доведоха г-н Лопез от Европа да се изправи в кампанията пред българския народ и да каже: \"Не гласувайте за БСП, защото Европа няма да ги подкрепи\". Вижте какво се случва след една година. Днес ЕК приема директиви против двойните стандарти в храните. Днес всички европейски лидери, еврокомисари и премиери, на общи форуми се събират, за да решават как да спрат двойния стандарт в храните. Българският и европейските омбудсмани заседават по този въпрос. Вижте днес как се изказват европейските лидери за това дали да бъдем държави на две скорости и на три в Европа. Нашето изречение: \"Не искаме да бъдем задния двор на Европа и искаме да сме равни с другите европейски народи\", днес придобива измерение \"Не на Европа на две скорости\".Защо ви връщам към тези дни - за да ви дам кураж, да ви дам смелост. Не се страхувайте да бъдете първи! Върху вас ще се изсипе много негативизъм, ще ви хулят, ще чуете и ще прочетете за себе си неща, които никога не сте си и помисляли, че са ви се случвали. Не се огъвайте! Продължавайте! Важното е, че след време тези, които са ви хулили, ще ви последват, а вие сте били първите. Пожелавам ви смелостта да бъдете водачи на България и на Европа\", каза лидерът на партията. ", "date": "2018.05.12", "title": "Нинова: Обръщението „мон шери“ към Борисов ще струва цял транспортен бранш на една страна"}
{"url": "http://www.cross.bg/godini-pleven-tazi-1574591.html", "text": "/КРОСС/ В Плевен отбелязват 60 години от създаването на  Художествена галерия \"Илия Бешков\". Всички музеи отварят врати и за европейската инициатива Нощ на музеите и галериите.Много от експозициите ще се видят само през тази нощ. Какво са подготвили в Регионалния исторически музей, разказва Нели Дакова:\"Четири изложби - \"Градски бит на Плевен от  първата половина на 20-и век\", \"Монетната украса в облеклото от Плевенско\", \"Съкровищата от Плевенско\", \"Хербарии над 100 години\". Има и една пета изложба, която ще бъде качена на сайта на музея. Тя е първата наша дигитална изложба.60 години галерия \"Илия Бешков\" събира любители на изящното изкуство тази вечер. Директорът Мирослав Минчев обясни:\"Богатството на фондовете на галерията са неща, които са събирани близо 60 години и е част от националното богатство. Плевен може да се гордее.\"Единствената панорама на Балканите - \"Плевенска епопея 1877 година\" също очаква своите гости тази нощ. Ще бъдат показани оръжия на воюващите страни в Руско-турската война. ", "date": "2018.05.12", "title": "Нощ на музеите и галериите в Плевен"}
{"url": "http://www.cross.bg/grypa-sofiya-otpadutzi-1574592.html", "text": "/КРОСС/ \"Политическа група 5\" внесе доклад в Столичният общински съвет за отмяна на решението за кандидатстването на Столична община за взимане на заем за изграждането на завод за изгаряне на отпадъци в София. Обектът е третата фаза на интегрирана система от съоръжения за третиране на битовите отпадъци на Столична община или така нареченото преработване на RDF. Предвидено е заводът да бъде на площадка на \"Топлофикация\" в района на Централна гара.Решението бе взето на 20 юли 2017 г. на последната за политическия сезон сесия на СОС с гласовете на ГЕРБ и БСП. \"Политическа група 5\" бяха категорично против, тъй като не бяха предложени и разгледани други технологични, съвременни и екологично чисти решения, както и поради липсата на достъчната информация в обществото.На предстоящото заседание на Столичният общински съвет на 17 май т. г. първа точка от дневния ред на сесията е доклад на кмета Йорданка Фандъкова, с който се иска от общинските съветници да одобрят взимането на огромен дългосрочен заем за изграждането на завода за изгаряне на отпадъци.\"Политическа група 5\" внесе алтернативен доклад, с който се иска и цели да бъдат разгледани подробно всички възможно варианти и след подробен финансов и екологичен анализ и широко обществено обсъждане на всички технологични решения Столичният общински съвет да вземе решение как ще се реализира третата фаза наинтегрирана система от съоръжения за третиране на битовите отпадъци на Столична община.Един от мотивите в доклада на ПГ5 е липсата на обществен и политически консенсус по най-важния стратегически въпрос на София.От \"Политическа група 5\" предлагат кметът Йорданка Фандъкова да сформира работна група от експерти, научни работници, технолози, преподаватели във висшите учебни заведения, общински съветници от всички политически групи в общинския съвет, представители на администрацията, граждански и неправителствени организации, които имат експертиза и отношение по темата, със задача да проучи и изготви доклад на всички технологични решения за оползотворяване на RDF горивото, произведено в завода за  механични и биологично третиране на твърдите битови отпадъци в София.Друг мотив на общинските съветници от \"Политическа група 5\" е, че все още няма становище на Административният съд в София, който назначи експертиза, която да прецени доколко е безопасно разстоянието между бъдещата инсталация за изгаряне на отпадъци на площадката на ТЕЦ - София и жилищните сгради. Докладът по оценка на въздействието върху околната среда (ОВОС) беше обжалван в съда поради факта, че в него липсва оценка на въздействието върху здравето на жителите на близките до инсталацията квартали, както и на живеещите на цяла София. В доклада по ОВОС е оценен само рискът за работещите на площадката на ТЕЦ - София, където се предвижда да бъде изградена инсталацията за оползотворяване на RDF.Според експерти и еколози предвиденото в проекта технологично решение допълнително ще повиши нивата на фините прахови частици в София, които доста често и в момента надвишават допустимите стойности.\"Като общински съветници и граждани сме длъжни да проучим подробно и в дълбочина всички детайли, тъй като се касае за здравето на софиянци и за здравето на нашите деца\", казаха вносителите на доклада общинските съветници от \"Политическа група 5\" инж. Симеон Славчев, Светослав Витков и Иван Велков. ", "date": "2018.05.12", "title": "\"Политическа група 5\" внесе доклад за отмяна на решението на СОС от 2017 г. за завода за изгаряне отпадъци"}
{"url": "http://www.cross.bg/zapochva-bulgariya-kozhi-1574593.html", "text": "/КРОСС/ В пет държави от региона: България, Сърбия, Унгария, Босна и Херцеговина и Черна гора, започва кампания с искане да се прекрати отглеждането и убиването на животни за добив на ценни кожи.Кампанията започва с едновременни шествия в градовете София, Белград, Будапеща, Сараево и Подгорица. По време на шествието ще се събират подписи в подкрепа на забраната на фермите за норки у нас. В столицата кампанията започва от пилоните на НДК. Петя Алтимирска от сдружение \"Кампании и Активизъм за Животните в Индустрията\" обясни:\"тук не става въпрос единствено и само за страданието на животните, но се оказа, че проблемите са много - социални, екологични. Има проблем дори и с нормативната уредба в момента, специално в България. Всички тези неща създават едно впечатление, че трябва да се вземат мерки\".  ", "date": "2018.05.12", "title": "В пет балкански държави започва кампания срещу убиването на животни за ценни кожи"}
{"url": "http://www.cross.bg/koreya-yadrenite-oruzhiya-1574590.html", "text": "/КРОСС/ САЩ са готови да подпомогнат севернокорейската икономика и да дадат гаранции на Ким Чен-ун, ако Пхенян предприеме \"смели мерки за бързо и цялостно освобождаване от ядрените си оръжия\", заяви държавният секретар на САЩ Майк Помпейо, цитиран от АФП.На среща с южнокорейския външен министър Кан Кьон-уа във Вашингтон двамата министри повториха искането си за \"пълно, проверимо и необратимо премахване на ядрените оръжия\" на Корейския полуостров.\"Ако Северна Корея предприеме смели мерки за бързо освобождаване от ядрените си оръжия, САЩ са готови да работят със Северна Корея за издигането й до същото равнище на благоденствие като южнокорейските ни приятели\", увери Помпейо.Той обясни, че на срещата си със севернокорейския лидер Ким Чен-ун тази седмица е обсъдил с него \"задълбочени, сложни проблеми, предизвикателства, стратегически решения\", които по думите му Ким ще трябва да вземе, \"ако е съгласен на пълно освобождаване от ядрените оръжия в замяна на гаранциите, които сме готови да му предоставим\".Южнокорейският външен министър Кан Кьон-уа заяви, че санкциите срещу КНДР няма да се отменят докато не бъдат предприети \"по-конкретни, видими и значими мерки\" за демонтиране на ядрената й програма. Тя добави, че американското военно присъствие в Южна Корея през последните 65 години играе критично важна роля за възпирането, мира и стабилността на Корейския полуостров.Затова промени в числеността на американските войски в Южна Корея не трябва да се обсъждат на срещата на върха между президента Доналд Тръмп и лидера на КНДР Ким Чен-ун на 12 юни, заяви Кан Кьон-уа.Сеул изпитва голяма надежда за успеха на предстоящата среща на върха между Тръмп и Ким и смята за многообещаващ сигнал фактът, че Пхенян освободи държаните в севернокорейски затвор трима американски граждани, каза южнокорейският външен министър, цитирана от ТАСС.Майк Помпейо също заяви, че освобождаването на тримата американци от КНДР помага за създаването на подходящи условия за успешна среща между лидерите на САЩ и Северна Корея. ", "date": "2018.05.12", "title": "САЩ ще помогнат на Северна Корея, ако тя бързо се освободи от ядрените си оръжия"}
{"url": "http://www.cross.bg/zdravnite-rabotnitzi-protestirat-1574594.html", "text": "/КРОСС/ Специалисти по здравни грижи от цялата страна на протест навръх професионалния си празник. Искането им е за достойно заплащане. В момента стартовите възнаграждения са близо до минималните, а в резултат масово младите хора избират чужбина пред родината.Затова и символично носеха куфар с надпис „Тръгваме си\".Те посочват, че работата им е тежка, а апаратурата - недопустимо стара и в много лошо състояние заради липсата на пари. Често работят на по 3-4 места.Сестрите настояват за поне 1500 лв. заплата, за да има и млади хора в професията. ", "date": "2018.05.12", "title": "Здравните работници протестират"}
{"url": "http://www.cross.bg/lager-burzo-alpinista-1574595.html", "text": "/КРОСС/ Алпинистът ни Боян Петров не беше открит в Лагер 2 на осемхилядника Шиша Пангма.Там бяха забелязани по-рано днес две окопани поставени палатки и шерпите се придвижваха бързо натам, за да видят какво има вътре. Това е последната информация от екипа на алпиниста, който обобщава данните от спасителната акция в Хималаите.Надеждата беше той е да е в Лагер 2, тъй като на мястото има всички нужни пособия за оцеляване.Деян Петков, част от Ситуационния център в София, отрече информацията за палатка в Лагер 3. По думите му това означава, че или алпинистът я е взел със себе си надолу, или е била издухана от вятъра.От шерпите, които са тръгнали към Лагер 2 някои ще останат, а други ще се насочат към Лагер 3.Петков добави, че до момента времето в планината е позволявало бързо вървене по височина.Акцията ще продължи докато не бъде обходен целия предполагаем маршрут на алпиниста ни. ", "date": "2018.05.12", "title": "Боян го няма и в Лагер 2"}
{"url": "http://www.cross.bg/deiistviya-prestupnata-ispaniya-1574596.html", "text": "/КРОСС/ Мащабна международна полицейска операция „ARTERO\" се проведе на  8 май след координирани и планирани съвместни действия между служители на отдел „Киберпрестъпност\" ГДБОП, Испанската национална полиция и Европол. Акцията, под ръководството на Специализираната прокуратура, е била насочена срещу организирана престъпна група, занимавала се с трафик на наркотични вещества, изнудване, измами и пране на пари.В хода на разследването било установено, че групата се състои от испански, колумбийски, босненски и български граждани. Средствата от престъпната дейност се легализирали чрез закупуването и продажба на благородни метали, посредством изградена мрежа от компании и банкови сметки на юридически лица, регистрирани на територията на ЕС. В хода на съвместните действия станало ясно, че участниците в групата изградили и иновативен механизъм за „изпиране\" на паричните средства, придобити от престъпната дейност, чрез добиване и търгуване с криптовалути.При проведените полицейски действия на територията на България и Кралство Испания са открити множество фирмени и банкови документи, мобилни телефони, 40 кг злато, оръжия и боеприпаси. Иззети са още криптовалути, наркотични вещества, диаманти, лек автомобил, производния на изкуството. Запорирани са банкови сметки, движимо и недвижимо имущество. На територията на България и Кралство Испания са задържани 16 души, съпричастни към престъпната дейност.Работа по случая продължава.  ", "date": "2018.05.12", "title": "16 арестувани при полицейска акция у нас и в Испания"}
{"url": "http://www.cross.bg/robot-bulgarski-eksplozivi-1574597.html", "text": "/КРОСС/ Български робот ще открива взривове по движещи се кораби. Разработката е на учени от Русенския университет и Българската академия на науките, информира бТВ. Освен за експлозиви, роботът ще проверява за контрабанда и опасност от пробойни.„Робот, който да може да се движи по корпусите на корабите в процес на движение на самия кораб. Корабите, особено военните, достигат до скорост  22 възела, това са 40 км/ч \", обясни проектантът на робота  проф. Даниел Братанов.Роботът ще замени сегашните проверки за сигурност, извършвани от водолази и ще търси за  контрабанда, нещо залепено по корпуса - например експлозиви. „Когато корабът навлезе в акваторията и пилотният катер го поеме, се поставя по един такъв робот от всяка страна на борда и се включва\", обясни Братанов.Предстои изобретението да се патентова, а интерес към него вече има от компании в Панама и Малайзия. ", "date": "2018.05.12", "title": "Български робот ще открива взривове по движещи се кораби"}
{"url": "http://www.cross.bg/durzhava-erdogan-gurtziya-1574598.html", "text": "/КРОСС/ В опит да възрази срещу чуждите рейтингови агенции, които свалят рейтинга на държавния дълг на страната, президентът на Турция Реджеп Тайип Ердоган даде Гърция като пример, заявявайки че тя е банкрутирала държава, предава Independent Balkan News Agency.„Не им обръщайте внимание (рейтинговите агенции). Те увеличиха рейтинга на съсед, който е банкрутирал. Те получават нови дългове и живеят с тях. Моля ви да ме извините, но говорим за държава която не може да плати на държавните си служители. Как е възможно? Говоря за Гърция\", заяви Ердоган.  ", "date": "2018.05.12", "title": "Ердоган обяви Гърция за банкрутирала държава"}
{"url": "http://www.cross.bg/promeni-linehan-kosmosa-1574599.html", "text": "/КРОСС/ Космосът ще промени нашата биология, твърди Ричард Линехан астронавтът изпълнил четири изследователски мисии в Космоса. И той като мнозина е искал да стане астронавт, но е от малкото с реализирана детска мечта и то без да я преследва толкова упорито.Станал ветеринарен лекар и като такъв кандидатствал в НАСА. Изненадващо го приели. \"В космоса изследваме промените, които се случват с човешкото тяло. Загубата на костна и мускулна маса, промяната в обмяната на веществата и нервната система в условията на микрогравитация, загуба на координация между очите и ушите. Хората страдат от морска болест и остеопороза. Астронавтите също, но в космоса процесите текат по-бързо, разказва астронавтът пред БНТ.Линехан казва, че в условия на безтегловност нервната система започва да функционира различно и неврологични процеси, свързани с остаряването, като дегенерация на мозъка и алцхаймер, може би се случват по-ускорено. Перспективата за бъдещо колонизиране на други планети спира да е толкова привлекателна. \"Ако колонизираме планета с по-голяма гравитация, може би ще станем по-силни, с повече мускули, повече кости, но по-ниски. Но това се еволюционни промени след стотици хиляди години. Дотогава се налага човек да се адаптира\", казва Линехан.Може ли в условията на безтегловност да се отключат спящи гени и как ще ни промени това?  \"Определено има вирусна ДНК в нашето тяло. Всеки, който има херпес или е боледувал от варицела, вероятно все още носи такова ДНК, което отвреме на време се събужда и разболява. Един от големите проблеми с тези спящи гени е, че радиацията може да ги активира\", смята астронавтът. Проучванията на космонавтите до този момент показват, че се променя и съдържанието на белтъци.\"Има много голям процент гени, които не се използват, така че има потенциал радиацията и други условия да ги накарат да работят. Някои от белтъците се променят в космоса и белтъчния състав на тялото става различен, разказва Ричард Линехед. Но тази безисвестност няма как да спре стремежите на човечеството, възможни само по пътя на науката.  ", "date": "2018.05.12", "title": "Астронавтът Ричард Линехан: Космосът ще промени нашата биология"}
{"url": "http://www.cross.bg/dvizhenie-produlzhava-politzeiiskata-1574580.html", "text": "/КРОСС/ Продължава полицейската акция срещу нарушителите с велосипеди. Тя започна вчера след инцидент в Южния парк през седмицата, при който велосипедист рани малко дете и избяга.Извършителят по-късно се предаде сам. Днес полицията ще следи за нарушители и ще проверява дали колоездачите имат необходимата екипировка.За миналата година са санкционирани 720 велосипедисти. Колоездачи са причинили 139 пътни инцидента с двама загинали и 140 ранени.Сред най-честите нарушения са промяна на посоката на движение, навлизане в насрещното платно за движение и отнемане на предимство.  ", "date": "2018.05.12", "title": "Продължава полицейската акция срещу нарушителите с велосипеди"}
{"url": "http://www.cross.bg/boyan-ekipa-dnes-1574581.html", "text": "/КРОСС/ В пълен ход е операцията по издирването на българския алпинист Боян Петров, който изчезна безследно по време на изкачване на връх Шиша Пангма в Хималаите.Тази сутрин в 2:30 ч. българско време (5:30 ч. непалско) са излетели два хеликоптера с екип от по двама пилоти, двама спасители и техник. За първи път Китай допуска на територията си непалски хеликоптери.От сутринта двата спасителни екипа кръжат под върха и около всички лагери. На всеки 2 часа екипът, който ръководи операцията от земя прави среща с пилотите за информация.Освен това, шерпите в рамките на следващите часове ще стигнат до Лагер 2, където е палатката на Боян.До момента няма никаква информация за Боян, но спасителите казват, че времето днес е малко по-благоприятно от вчера, въпреки, че и днес има вятър.В екипа по спасителната мисия е българинът Кирил Петков, който е заминавал заедно с баща си, за да помогнат с координацията между правителствата.  ", "date": "2018.05.12", "title": "Търсят Боян Петров по въздух и земя "}
{"url": "http://www.cross.bg/radev-bratzigovo-rymen-1574585.html", "text": "/КРОСС/ „Все повече поколения ни делят от страшния и славен април на 1876 година. И въпреки всичко, невидимата сила на народната памет ни призовава отново в гнездата на бунта. В местата, където се роди свободата на нова България\". Това заяви президентът Румен Радев на церемонията на площад „Централен\" в Брацигово, с която беше отбелязана 142-годишнината от избухването на Априлското въстание. Държавният глава и върховен главнокомандващ Въоръжените сили прие почетния строй и поздрави военнослужещите с подвига на българските въстаници.\"Когато Брацигово въстана, колебания нямаше. Думите на завърналия се от Оборище Васил Петлешков разбуниха предците ни. Храбрият ви градец плати за свободата ни повече от големите български градове\", посочи Румен Радев.Българският държавен глава посочи в речта си, че турските рапорти са определяли Брацигово като „един от най-важните бунтовнически центрове\". \"В полите на Родопите, българите издигнаха своята въстаническа крепост, а самоотвержената отбрана на Брацигово разколеба дори най-жадните за плячка башибозуци\", каза още в словото си Румен Радев. Президентът беше категоричен, че подобни мигове на изпитания са безпогрешно огледало на истината, защото в тях „ясно се отразяват и величавият патриотизъм, и задушливият дим на позора\".„За светлите наши апостоли историята отреди величие. Те не бяха „патриоти за мода\", както пише Захари Стоянов. Бенковски, Каблешков, Волов, Петлешков и много други не видяха възродена България. Но прокараха път там, където нямаше посока. Провидяха бъдещето там, където времето бе спряло\", заяви Румен Радев.Президентът заяви, че предизвестеният военен разгром на въстанието не е бил погром на вярата в свободата. Пред мъченическата гибел дейците на бунта не се отрекоха от своя идеал, граден със слово и пушка. Не отстъпиха и не се смутиха, защото саможертвата бе венецът на тяхното дело, каза държавният глава и призова брациговчани да пазят спомена и да се гордеят със своите предци.Президентът заяви пред изпълнилите площада граждани, че без априлци нашата национална съдба би била различна. „Без себеотрицанието на поборниците духът на България щеше още дълго да остане разколебан. Защото честта на родината е дело на свободните духом. А пътят на отечеството се гради от достойните\", подчерта Румен Радев.След края на вечерната проверка тържествени илюминации озариха небето над общината, с което бяха изпратени знамената на Априлското въстание. В отбелязването на 142 години от Априлската епопея в Брацигово участваха кметът на общината Петко Петков, Пловдивският митрополит Николай, представители на изпълнителната и местната власт, народни представители, хиляди граждани.  ", "date": "2018.05.12", "title": "Румен Радев: Свободата на нова България се роди в бунтовни гнезда като Брацигово"}
{"url": "http://www.cross.bg/irak-mesta-abadi-1574582.html", "text": "/КРОСС/ Иракчаните гласуват днес на първите парламентарни избори, откакто страната им обяви победа над екстремистката групировка \"Ислямска държава\", предаде Ройтерс.Гласът на избирателите ще представлява оценка за управлението на премиера Хайдер ал Абади и обещанието му за по-голямо участие в политическия живот на сунитското малцинство.Сред основните теми в предизборната кампания бяха ширещата се корупция, влиянието на Иран и бъдещето на американските войски, намиращи се в Ирак.За 329 места в парламента ще се борят близо 7000 кандидати от повече от десет политически коалиции.Малцина обаче очакват драстична промяна в управлението. Начело на най-силните коалиции, които се очаква да спечелят най-много места, стоят същите партии, които определят иракската политика от 2003 г. насам.Премиерът Абади ще се бори да запази поста си, но ще срещне силен съперник в лицето на предшественика си Нури ал Малики и кандидатите от коалиция Фатах, които са в тесни отношения с влиятелните, преобладаващо шиитски милиции.Фатах се оглавява от бившия министър на транспорта Хади ал Амири, който стана висш командир на милиция, която водеше борба с ИД. Много от кандидатите в неговата листа също са бивши командири от такива сили, прекъснали официално връзките си с тези милиции, за да се борят за изборна длъжност.Във връзка с изборите в цял Ирак са въведени засилени мерки за сигурност. В изборния ден в Багдад, Мосул и други големи градове ще е в сила полицейски час, а пътуванията между провинциите са ограничени. От вчера са затворени летищата и граничните пунктове. Екстремистите от ИД вече нямат укрепления на територията на Ирак, но все още имат влияние в части от Сирия и на места по иракската граница.За първи път тази година в Ирак ще се използва система за електронно гласуване в опит да се намалят измамите и да се ускори преброяването на гласовете. Резултатите ще бъдат обявени до 48 часа след затваряне на изборните секции.  ", "date": "2018.05.12", "title": "Ирак гласува на парламентарни избори "}
{"url": "http://www.cross.bg/ovtze-bagatyr-petropavlovskiya-1574584.html", "text": "/КРОСС/ Над 1000 овце, стотици изложители и хиляди гости се събраха на поляната над Петропавловския манастир за седмото издание на традиционния събор на овцевъдите. Форумът е уникален за Европа и в него тази година има участници от Австрия, Азербайджан, Босна и Херцеговина, Германия, Грузия Дания, Израел, Испания, Италия, Литва, Латвия, Македония, Молдова,  Румъния, Сърбия, Чехия и Финландия.Той е и възможност стопаните да обменят опит и да търсят заедно решения на сложните ситуации. „Когато обществото е зад нас, решаваме много текущи проблеми\", каза един от организаторите - Симеон Караколев пред бТВ.Представени са 16-17 породи овце, специално подбрани от научен колектив. Освен тях има производители на месни и млечни продукти, селскостопанска техника, оборудване и фуражи и др.Организирани са и състезания по стригане и доене на овце.Междувременно прабългарска школа „Багатур\" прави демонстрации. Възстановяване на традициите и ценностите от далечните времена чрез показване на танци, ритуали и бойни умения - това е целта на школата, обясни нейният ръководител Явор Гънчев.„Ние сме една от най-големите групи за реконструкция на Първо българско царство\", посочи той и обясни, че дрехите, оръжията и аксесоарите за изработени на база на изследователска информация за това как са изглеждали оригиналите преди столетия.Какво искат да постигнат от „Багатур\"? Да запазим историята си такава, каквато е била наистина, отговаря Гънчев.  ", "date": "2018.05.12", "title": "Овцевъди си дават среща край Петропавловския манастир"}
{"url": "http://www.cross.bg/lager-sapkota-lagera-1574587.html", "text": "/КРОСС/ Няколко подозрителни обекта и палатка са забелязани от спасителните екипи в района на Лагер 3 под връх Шиша Пангма в Хималаите, по пътя за който изчезна българският алпинист Боян Петров. Това каза за bTV Йогеш Сапкота, маркетинг директор на Simrik Air, който координира спасителната акция по въздух и земя от Непал.По думите му шерпи ще стигнат до няколко часа до лагера и ще проверят палатката. Хеликоптер е в готовност да излети веднага, ако бъде открито нещо в лагера.По-рано днес се появиха информации за находка в по-ниския Лагер 2, но Сапкота обясни, че в крайна сметка това се е оказала просто скала.", "date": "2018.05.12", "title": "Спасителите видяха палатка в лагер 3 под Шиша Пангма"}
{"url": "http://www.cross.bg/iran-trump-sanktzii-1574586.html", "text": "/КРОСС/ Британският премиер Тереза Мей и президентът на САЩ Доналд Тръмп са разговаряли по телефона в петък и са се обединили около мнението, че трябва да се обсъди как американските санкции срещу Иран ще засегнат чуждестранните компании, работещи в Ислямската република.Решението на Тръмп да изтегли САЩ от иранското ядрено споразумение и да възобнови икономическите санкции разтревожиха лидерите на Великобритания, Франция и Германия, които остават ангажирани със споразумението и имат активни търговски връзки с Техеран, информира Ройтерс.Премиерът засегна въпроса за евентуалното отражение на американските санкции за тези фирми, които сега имат бизнес в Иран, каза говорител на Мей.Според говорителя на британския премиер Мей е казала на Тръмп, че Великобритания и нейните европейски партньори продължават да са \"твърдо ангажирани\" в отстояването на споразумението като най-добрия начин да не се допусне Иран да разработи ядрено оръжие. Иран твърди, че ядрената програма на страната е само мирни цели.  ", "date": "2018.05.12", "title": "Мей и Тръмп на телефона заради санкциите срещу Иран"}
{"url": "http://www.cross.bg/sreshtata-balkani-prevozvachi-1574588.html", "text": "/КРОСС/ В писмено изявление на Съюза на международните превозвачи се подчертава, че насроченият за срещата на върха на Западните Балкани протест не е насочен срещу изпълнителната власт, а срещу предложенията на част от държавите в Европейския съюз. Според превозвачите, предложенията ще доведат до унищожаването на българския транспортен бизнес. Те добавят, че подкрепата към исканията им от страна на депутатите и правителството е без прецедент.Превозвачите у нас се готвят да проведат протест по време на срещата на високо равнище в София за Западните Балкани идната седмица, защото не са съгласни с предложенията на Франция за новия начин на организация на работата им в Европейския съюз, стана ясно вчера. Франция обаче продължава да настоява за промяна на европейския проект за пакета мобилност. Министърът на транспорта Елизабет Борн заяви, че със сега действащите правила се улеснява \"икономическият и социален дъмпинг\" от фирмите за пътен транспорт от Централна и Източна Европа. Париж и Берлин ще представят обща позиция в понеделник в Брюксел на среща на девет държави, които също са против нелоялната конкуренция.Споровете се водят за статута на шофьорите - превозвачи, които според Франция и Германия  трябва да бъдат третирани като командировани работници още от първия ден на тяхна територия.Българският парламент с единодушно решение вчера възложи на правителството да защити интересите на българските превозвачи . Президентът Румен Радев също определя като основателни исканията на транспортния ни бранш да не се приемат европейските изисквания за работещите в сектора:\"За мен това е дискриминационна политика и тя не трябва да се допуска. И се надявам българското правителство да води тези разговори и преговори безкомпромисно\".Френският президент Еманюел Макрон ще посети България в рамките на срещата на върха ЕС-Западни Балкани, потвърдиха от френското посолство в София. Макрон ще участва в разговорите на 17 май.  ", "date": "2018.05.12", "title": "Превозвачите у нас се готвят за протест"}
{"url": "http://www.cross.bg/maae-iran-yadreno-1574589.html", "text": "/КРОСС/ Шефът на инспекторите на Международната агенция за атомна енергия (МААЕ) подаде оставка, съобщи организацията, без да посочва причина за решението му, предаде ДПА.Оставката на Теро Варьоранта от МААЕ идва броени дни, след като президентът Доналд Тръмп изтегли САЩ от сключеното през 2015 г. иранско ядрено споразумение. В качеството си на заместник-генерален директор на МААЕ и ръководител на департамента по гаранциите на Секретариата на МААЕ Варьоранта отговаряше за следенето дали Иран спазва ядреното споразумение.Той ще бъде заменен от ядрения инженер Масимо Апаро, който е и.д. ръководител на управлението по проверки на Иран от март 2016 г., каза говорител на МААЕ. Тази седмица МААЕ защити иранското ядрено споразумение от обвиненията на Тръмп, че то не е достатъчно да попречи на Иран да се сдобие с ядрено оръжие.\"Иран е подложен на най-строгия режим на ядрени инспекции в света. Към днешна дата МААЕ може да потвърди, че Иран изпълнява ангажиментите си по ядрените въпроси\", заяви генералният директор на МААЕ Юкия Амано.", "date": "2018.05.12", "title": "Шефът на инспекторите на МААЕ внезапно подаде оставка"}
{"url": "http://www.cross.bg/yniversitet-osnovan-naii-stariyat-1574573.html", "text": "/КРОСС/ 254 г. - Папа Стефан I наследява папа Луций I като 23-и папа.1364 г. - В Краков, Полша, е основан най-старият полски университет, Ягелонския университет.1551 г. - В Лима, Перу, е основан Националният университет Сан Маркос - най-старият университет в Америка.1876 г. - В Тетевенския Балкан при засада е убит Георги Бенковски, един от водачите на Априлското въстание.1881 г. - В Северна Африка Тунис става френски протекторат.1926 г. - Норвежецът Руал Амундсен, италианецът Умберто Нобиле и американецът Линкълн Елсуърт прекосяват Северния полюс с аероплан.1937 г. - Джордж VI и Елизабет Боуз-Лайън са коронясани за крал и кралица на Обединеното кралство на Великобритания и Северна Ирландия.1945 г. - Влиза в сила наредбата-закон за гражданския брак.1949 г. - Студената война: Съветският съюз вдига Берлинската блокада.1957 г. - Българският спортен тотализатор започва своята дейност с игра на СПОРТ ТОТО 1.1965 г. - Съветският космически апарат Луна 5 се разбива на Луната.2001 г. - За първи път се излъчва шоуто Стани богат.2008 г. - При Земетресение в Съчуан, Китай, загиват повече от 69 000 души, други 374 000 са ранени, а около 4,8 милиона стават бездомни.", "date": "2018.05.12", "title": "На 12 май през..."}
{"url": "http://www.cross.bg/epifaniii-nego-vreme-1574572.html", "text": "/КРОСС/ Св. Епифаний, който се прославил със своя живот, ученост и чудеса, бил син на беден еврейски земеделец във Финикия. Той от детство останал без баща, и майка му с труда си издържала двете си деца - син и дъщеря. Живеели в голяма бедност, случвали се дни, когато нямали дори хляб.Веднъж майката на Епифаний пратила сина си в близкия град да продаде магарето, понеже нямало с какво да си купят хлаб. Добичето било твърде упорито и негодно за работа. Момчето повело магарето на пазара и скоро дошъл един евреин, който пожелал да го купи. Като видял, че Епифаний е негов сънародник той му казал:- Ние с тебе се покланяме на един и същ Бог, Който обича справедливостта и истината, затова не трябва да ощетяваме никого. Да оценим твоето добиче по истинската му цена, за да не би, измамвайки се един друг, да прогневим Бога!Момчето отговорило:- Аз няма да ти продам магарето, защото не го бива за работа. Майка ми от нужда ме прати да го продам, понеже нямаше какво да ядем. Но щом ти ми говориш, че е грешно заради печалба да се ощетява ближния, то аз няма да ти го продам, понеже се боя от Бога и не ти желая зло.Евреинът бил поразен от ума и честността на момчето, дал му пари за хляб и Епифаний се отправил за дома си заедно с добичето.На връщане го срещнал човек, който също така искал да купи магарето, но Епифаний отказал да го прададе, като му обяснил - защо. В това време магарето започнало да рита и хвърлило момчето, което се ударило. Непознатият го дигнал и му оказал помощ, като го прекръстил и молитвено призовал името на Иисуса Христа.- Кой е тоя Иисус Христос, Когото ти призоваваш? - запитало момчето.- Син Божи, Когото разпнали евреите - отговорил непознатият.Епифаний като чул, че евреите разпнали Сина Божи, не посмял да каже че сам е евреин, и тръгнал за дома си, като мислел за Разпнатия Христос и желаел да узнае повече за Него.Сиромашията на семейството му още повече се усилила. Майката била принудена да продаде нивата си и търсела някъде да нареди сина си да учи на занаят, когато изведнъж им дошла неочаквана помощ. Един богат еврейски законоучител на име Трифон, се съжалил над тяхната сиромашия, помогнал им и взел при себе си Епифаний. Той го обикнал и започнал да го учи.Момчето, което било разсъдливо и умно, скоро придобило големи знания по закона и Библията. Трифон го осиновил и го направил наследник на целия си имот. Майката на Епифаний по това време се поминала. Той взел сестра си при себе си и те живеели заедно в доволство и благоденствие.Станало нужда Епифаний да отде в село, за да прегледа останалото му наследство. По същия път вървял един инок на име Лукиан, който пишел книги, и с парите, получени от продажбата им, хранел просяците. Епифаний влязъл в разговор с него и те тръгнали заедно, когато неочаквано ги срещнал просяк, който паднал в нозете на Лукиан и извикал: \"Смили се над мене, човече Божи! Ето вече три дни не съм ял нищо!\" Лукиан нямал пари, но снел горната си дреха и я дал на просяка, като му казал: \"Продай тази дреха и си купи хляб!\"Епифаний се чудел на милосърдието на инока и изведнъж се удостоил с чудно видение: той видял, че от небето слиза към Лукиан светла, бяла дреха. Епифаний паднал пред нозете на инока, като го молел да му каже от каква вяра е. Лукиан разбрал, че благодат свише се е докоснала до душата на младия момък и че Господ го призовава. Той почнал да му говори за Христа и му обяснил истините на християнската вяра.Думите му дълбоко трогнали Епифаний. Той повярвал от цялото си сърце и помолил инока да дойде при него в къщи. Лукиан се съгласил и скоро Епифаний и сестра му повярвали и пожелали да се кръстят. Когато те чрез молитва и изучаване на християнския закон се приготвили да приемат светото тайнство Кръщение, епископът на тоя град един неделен ден ги повикал в църква, за да ги кръсти. По време на богослужението епископът погледнал случайно Епифаний и видял, че лицето му е озарено от необикновена светлина и че над главата му сияе венец. Той разбрал, че Божията благодат почива върху него.Скоро след това Епифаний поверил сестра си на благочестиви жени и постъпил в манастир. С удивителна ревност тоя започнал да изучава Свещеното писание и скоро със своя строг и свят живот спечелил уважението на всички иноци. Бог му дал сила да прави чудеса и мнозина започнали да прибягват до неговата помощ и молитви. След като проживял доста дълго в манастира, Епифаний пожелал пустинен живот. Но славата на неговите чудеса, мъдрост и светост привлякла към него и в пустинята ревностни подвижници, които се заселили близо до него.Епифаний се стараел да избягва славата и известността и често оставял мястото, където се бил прославил чрез някое чудо, и заминавал другаде, за да може в усамотение и безмълвие да се предаде на молитва. Но навсякъде се събирали при него ученици, понеже той бил твърда мъдър, с удивителна яснота обяснявал Свещеното писание и с поученията си обърнал много езичници към истинския Бог.Епифаний бил на около 60 години, когато по чудесен начин бил възведен в сан епископ Кипъркси. Веднъж Епифаний говорел на свети Иларион Палестински за своето желание да живее в усамотение. Иларион му отговорил:- Иди в град Саламин! Там трябва да живееш.Но Епифаний предпочел да отиде в Аскалон и Газа, като се надявал там да заживее усамотено.- Аз ти казвам - повторил Иларион, - иди в Саламин, там ти трябва да живееш!Епифаний обаче на послушал съвета на стареца, а постъпил по собственото си желание. Отишъл на пристанището, където имало два кораба - единият трябвало да отиде в Саламин, а другият в Аскалон. Епифаний се качил на последния и тръгнал. Изведнъж се вдигнала страшна буря. Корабът дълго се носел по вълните и най-после бил изхвърлен на брега близо до Саламин.В това време в Саламин ставал избор на епископ, на мястото на неотдавна умрелия. Там се събрали епископите от разни градове на острова и били в затруднение - кого да изберат. И поискали съвета на един свят старец, епископ Папий, когото всички уважавали за неговите добродетебли и за страданията му по време на последното гонение. Папий бил на повече от сто години. Той молил Бога да го научи и молитвата му била чута.Епифаний, след като си поотпочинал малко в Саламин, се готвел да напусне града и с един свой ученик отишъл на пазара да си купи нещо за път. Той взел два хубави грозда и искал да заплати за тях, когато изведнъж около него тълпата взела да тича насам-нататък и да говори, че идат епископите. Епифаний погледнал: двама дякони водели под ръка почтения старец и подир тях вървели няколко епископи. А какво било учудването на Епифаний, кагото видял, че те идват направо към него и пред него спират!- Чедо Епифание - нарекъл го старецът по име, - остави гроздовете и дойди с нас в църква!Изуменият Епифаний тръгнал подир тях. В църква духовенството го посрещнало с думите:- Бог те е пратил при нас! Бъди архиепископ на тоя град и на целия Кипърски остров!Епифаний започнал да отказва и със сълзи молел епископите да изберат другиго. Тогава Папий му казал:- Би трябвало да замълча за даденото ми откровение. Но понеже ти се отказваш, аз съм принуден да ти съобщя, че Господ те е избрал. Тези свети отци, епископите, в недоумението си кого да изберат, възложиха това на мене грешния. Аз дълго се молих и Господ насън ми каза: \"Иди на пазара! Там ще видиш един инок да купува грозде: той да бъде тук епископ! Името му е Епифаний.\"След това Епифаний не могъл повече да се съпротивлява. Той бил ръкоположен за епископ и със своите добродетели и мъдрост заслужил любовта и уважението на паството си.Не много време преди смъртта си Епифаний, вече обременен от годините, трябвало да отиде в Цариград. Там в това време императрица Евдоксия, съпруга на Аркадий, преследвала св. Йоан Златоуст. Тя се стараела да склони на своя страна епископ Епифаний, като му представяла Йоан за еретик. Епифаний я увещавал към милосърдие и кротост и не се съгласил да изпълни волята й. Йоан предсказал, че Епифаний няма да се върне в Кипър, а Епифаний предсказал, че Йоан няма да стигне до мястото на изгнанието си. Двете предсказания се изпълнили. Йоан бил върнат, без да стигне до определеното му място за изгнание, понеже императрицата се уплашила от народното вълнение. А Епифаний заболял на връщане и чувствайки, че болестта му е смъртна, повикал учениците си, които били с него на короба, дал им наставления, благословил ги и на третия ден с молитва починал в Господа на 115-годишна възраст. Известието за неговата смърт опечалило всички жители на острова.Епифаний бил много учен, знаел пет езика - гръцки, латински, еврейски, египетски и сирски - и написал няколко духовни книги, между които \"Изложение на ересите\" и \"Тълкуване на библейските пророци\".  ", "date": "2018.05.12", "title": "Св. Епифаний, еп. Кипърски и св. Герман, патр. Константинополски"}
{"url": "http://www.cross.bg/opiti-vremeto-bezsmisleno-1574574.html", "text": "/КРОСС/ Безсмислено бе да си губим времето в опити да променим света; достатъчно бе да не допускаме той да ни промени.Карлос Руис Сафон ", "date": "2018.05.12", "title": "Безсмислено бе да си губим времето в опити..."}
{"url": "http://www.cross.bg/plovdiv-kasa-pari-1574615.html", "text": "/КРОСС/ Източването на Здравната каса в Пловдив не е изолиран случай, работи се в тази посока в цялата държава и натискът е повсеместен. Това каза пред журналисти в Пловдив министърът на вътрешните работи Валентин Радев в коментар на разкритата схема за източване на пари от Регионалната здравна каса, предаде Радио „Фокус\" - Пловдив.„Започнахме с болницата във Враца, сега в Пловдив, а утре може да се окаже друг град. Навсякъде натискът е повсеместен. Подпомагаме другите органи в държавата, които работят, най-вече Прокуратурата. Проблемът с големите изтичания на пари чрез лекарства, Здравна каса и по други начини са във фокуса ни от много време. Наблюдаваме навсякъде, включително и болниците, където има недобри практики\", коментира министър Валентин Радев.„Фокус\" припомня, че на 9 май Прокуратурата в Пловдив задържа за 72 часа четири лица за източване на пари от Регионалната здравноосигурителна каса в Пловдив. На тях бяха повдигнати обвинения за документна измама и за подкуп в особено големи размери. Задържаните бяха общо четирима, между които двама висши служители на Здравната каса, един фармацевт, който е бил в основата на схемата за източване, и едно подставено лице. Престъпната схема е използвала аптека фантом и реални данни на болни от хепатит лица, които са получавали лекарства от Касата. ", "date": "2018.05.12", "title": "Радев: Източването на Здравната каса в Пловдив не е изолиран случай"}
{"url": "http://www.cross.bg/na-maii-sa-rodeni-1574575.html", "text": "/КРОСС/ Емил Чолаков, синоптикБранимир Ботев, изпълнителен директор на Европейския институт за стратегии и анализи, бивш зам.-министър на икономикатаГаля Георгиева-Лозанова, пресаташе на СОСГен. Димо Гяуров, юрист, бивш директор на НРСДонка Соколова, зам.-председател на УС на Българската асоциация на туристическите агенцииКлавдия Ганчева, депутатНиколай Калчев, актьор и режисьор ", "date": "2018.05.12", "title": "На 12 май са родени"}
{"url": "http://www.cross.bg/gradysa-obyad-valezhi-1574606.html", "text": "/КРОСС/ През нощта над западната половина от страната облачността все още ще е значителна и на места ще превалява, но до сутринта преваляванията ще спрат и облачността ще намалее. Ще е почти тихо. Минималните температури ще са предимно между 9 и 14 градуса.В неделя преди обяд ще бъде предимно слънчево. След обяд над Западна и Централна България ще се развива купеста и купесто-дъждовна облачност и на много места там ще има краткотрайни, временно интензивни валежи. В югозападните и планинските райони от страната валежите ще са значителни, придружени с гръмотевици и временно усилване на вятъра. Максималните температури, в повечето места, ще са между 20 и 25 градуса.По Черноморието ще бъде предимно слънчево, след обяд ще има временни увеличения на облачността, но ще остане почти без валежи. Ще е почти тихо. Максималните температури ще са 22 и 24 градуса. Вълнението на морето ще е 2-3 бала. Температурата на морската вода ще е 17-19 градуса.Преди обяд над планините ще преобладава слънчево време. След обяд ще се развива купеста и купесто-дъждовна облачност, ще има валежи, гръмотевици и временно усилване на вятъра. Значителни ще са явленията в Рило-Родопския масив. Ще духа умерен, по високите и открити части и силен вятър от западната четвърт. Максималната температура на височина 1200 метра ще е около 13 градуса, на 2000 метра - около 7 градуса.В понеделник, 14 май, и във вторник, 15 май, въздушната маса над страната ще остане неустойчива. Отново ще се развива купесто-дъждовна облачност. Ще има краткотрайни, но интензивни превалявания, през втория ден, главно в следобедните часове. По-голяма е вероятността за валежи в Западна и Централна България. Температурите ще са близки до обичайните за средата на май - в много райони дневните ще достигат 21-26 градуса, а минималните - между 9 и 14 градуса. ", "date": "2018.05.12", "title": "В Западна България ще превалява и утре"}
{"url": "http://www.cross.bg/kazanluk-organizatziya-rymyana-1574614.html", "text": "/КРОСС/ Румяна Друмева е новият председател на общинската организация на БСП в Казанлък. За първи път в 126-годишната история на казанлъшката организация жена застана начело на  социалистите. Тя спечели лидерското място  срещу Катя Киликчиева при таен вот на отчетно-изборна конференция, която се проведе по решение на Националния съвет на БСП. Гости на форума бяха зам.-председателят на НС на БСП Деница Златева, зам.-председателят на Общопартийната контролна комисия Мадлен Стоянова и областният лидер Румяна Динева.Присъстващите  115 делегати, от общо 125, избраха 43-членен състав на Общински съвет и 11-членен състав на общинска контролна комисия с председател  адв. Моника Динева.„Успех и много мъдрост на новоизбраните председатели и членове на партийните органи\", пожела Златева.  Тя поръча на новото ръководство „да достигне до всеки социалист в организацията, дал своя принос, за да я има БСП, за да сме силни, за да сме активна опозиция на управляващите. Вярвам, че все по -отчетливо ще се чува силната опозиция в лицето на БСП и алтернативите, които тя предлага за развитието на община Казанлък\", подчерта зам.-председателят на НС на БСП.„С тази енергия, която демонстрираме днес и желанието  да бъдем единни и  консолидирани в партийната организация, вярвам, че със силата на диалога и смирението, ще поведем организацията към победи\", каза новоизбраният председател на Общинския съвет Румяна Друмева. Тя припомни, че мандата задължава всеки член на ръководните органи да представлява партийната организация с взетите решения, за да се постигнат целите. „Обединението е необходимо за доброто бъдеще на БСП. С нашата отговорност ние трябва да дадем самочувствието и смелостта на всеки един българин, който се бори срещу управлението на ГЕРБ и иска достоен живот в България\", каза народният представител от „БСП за България\" Донка Симеонова.Единодушно делегатите  на конференцията приеха политическа позиция, с която се разграничиха от публичните прояви на досегашното ръководство, с които се уронваше авторитета на БСП и на местно и на национално равнище. Те заявиха волята си да участват активно „в изпълнението на партийните решения, взети на национални и общински форуми, с оглед консолидация, организационно укрепване и идейна сплотеност на социалистите от община Казанлък. Изразяваме нашата категорична подкрепа на политиката, провеждана от Българската социалистическа партия и нейното ръководство, като декларираме нашата готовност да върнем силата и авторитета на общинската партийна организация, като водеща политическа сила в община Казанлък\", се казва в позицията.Румяна Друмева е родена на 17 октомври 1961 г. в Казанлък. Магистър е по специалността „Икономика и управление на промишлеността\" от Икономическия университет във Варна. В периода 1995-1999 г. е председател на Общинския съвет в Казанлък. През 2003-2005 г. е зам.-кмет на Община Казанлък с ресори икономика и строителство. От 2005 до 2009 г. е зам. областен управител на Стара Загора. През февруари 2017г. тя бе назначена отново за зам.областен управител в служебния кабинет от премиера Огнян Герджиков. ", "date": "2018.05.12", "title": "Румяна Друмева е новият председател на БСП в Казанлък"}
{"url": "http://www.cross.bg/tema-bulgariya-subota-1574576.html", "text": "/КРОСС/ Нова телевизия, „Събуди се\"Тема: Колко калории изпиваме? За алкохола, етикетите и здравето.Тема: Една история на Галя Щърбева: 30-годишна юристка изостави държавната администрация, за да реставрира къщи на село.Тема: Тя е любимата актриса на България - Йоана Буковска - Давидова.Тема: Дъщерята на Андрей Слабаков и Ернестина Шинова - Йоанна, пред Ива Софиянска - Божкова.БТВ, „Тази събота и неделя\"Тема: „Бага тур\", със специално изпълнение за зрителите на „Тази събота\".Тема: Боян, в когото се огледахме, за да видим най-доброто от българите.Тема: Тя е българката, покорила Шиша Пангма. Историите на д-р Карина Сълова.Тема: Каква е новата мисия на маратонеца Красимир Георгиев?Тема: „Екуинокс\", българската амбиция за победа на „Евровизия\", в специално включване от Лисабон.Тема: Тя е една от трите най-красиви „Мис България\", тя е момиче с нелека съдба и с осъществена американска мечта. Ексклузивно от Лос Анджелис се включва Теди Бургазлиева.Тема: Големият Емил Димитров оживява в родния Плевен, в спомените на съучениците си и в един паметник.БНТ, „Денята започва с Георги Любенов\"Тема: Протест на празник. Защо България може да остане без медицински сестри?Тема: Гастролът на Софийската опера в „Болшой театър\", на живо от Москва. Говорят академик Пламен Карталов, посланик Бойко Коцев и звездите на балета Марта Петкова и Никола Хаджитанев.Тема: Как да търсим правата си като потребители? Говори Димитър Маргаритов.Тема: Фестивал на азиатската кухня в София.Тема: \"Евровизия 2018\", треска преди финала в Лисабон. ", "date": "2018.05.12", "title": "По телевизиите в събота"}
{"url": "http://www.cross.bg/pleven-oblast-putya-1574578.html", "text": "/КРОСС/ Близо 18 млн. лв. се инвестират в подобряване на пътната безопасност в Област Плевен през 2017 г. и 2018 г. Това става ясно от писмени отговори на министъра на регионалното развитие и благоустройството Николай Нанков в парламентарния контрол.С 14,6 млн. лв. от управляваната от министерството Оперативна програма „Региони в растеж\" 2014-2020 г. се рехабилитират 11,8 км от пътя Плевен - Ловеч и още близо 9,5 км от пътя Червен бряг - Чомаковци, се посочва в отговорите на министъра.През миналата година с над 17 000 лв. от държавния бюджет са извършени частични ремонти по третокласния път Искър - Староселци - Ставерци. До края на месец юни за отстраняване на повреди по настилката на пътя, както и в участък от с. Староселци до път ІІІ-137 ще бъдат инвестирани още близо 23 хил. лв.В отговора на министър Нанков се посочва още, че за извършване на проучвателно-проектантски работи на свлачище при с. Козар Белене на първокласния път Бяла - Ботевград Агенция „Пътна инфраструктура\" е инвестирала 18,5 хил. лв. Предстои проект да бъде разгледан от Експертния технико-икономически съвет на АПИ, след което ще бъде обявена обществена поръчка за избор на строително-монтажни работи за укрепване на свлачището. Индикативно необходимите за това 3 млн. лв. са осигурени в бюджета на агенцията за 2018 г.До края на месец юли се предвижда да бъде подновена маркировката дългия почти 43 км третокласен път Ясен - Катунец, става ясно от друг отговор на министър Николай Нанков. 30,2 км от трасето се намират на територията на Област Плевен, а 12,5 км от него са в Област Ловеч.  ", "date": "2018.05.12", "title": "Близо 18 млн. лв. се инвестират за подобряване на пътната безопасност в Област Плевен"}
{"url": "http://www.cross.bg/sestri-valentina-sistemata-1574579.html", "text": "/КРОСС/ Медицинските сестри излизат на протест на професионалния си празник - Международния ден на сестринството. Така те ще изразят недоволството си срещу проблемите в системата, срещу ниските си заплати и недостига на кадри.В момента у нас работят около 25 000 медицински сестри, въпреки че в системата са нужни поне 30 000. Акушерките са около 4000, необходими са още толкова.Исканията си за по-добри условия на труд протестиращите ще заявят на площад „Независимост\". По предварителна информация на организаторите на протеста ще се съберат около 3000 души.„Работим при критично ниско заплащане, липсват специалисти по здравни грижи, липсва и елементарно уважение към нашите професии\", казват медицинските сестри.Средната заплата е между 600 и 700 лева. Студентите, които завършват, отиват в чужбина, за да работят за по-добро заплащане. Ето защо медицинските сестри се определят като \"изчезващ вид\".Валентина Атанасова е старша сестра в Спешното отделение на Националната кардиологична болница. Откакто се е дипломирала, друго работно място не познава. Да спасяваш животи се превръща в лукс, обяснява Валентина, който все по-малко медицински сестри могат да си позволят.И докато колегите им в Европа получавали между 1800 и 2000 евро минимална заплата, финансирането на спешните отделения у нас намалявало все повече.  ", "date": "2018.05.12", "title": "Медицинските сестри протестират"}
{"url": "http://www.cross.bg/chasa-provede-sofiyaot-1574577.html", "text": "/КРОСС/ ***София.От 11.00 часа на сцената „Лятна Естрада\" в Борисовата градина държавният глава Румен Радев ще даде началото на второто издание на фестивала на азиатската култура „Цветовете на традициите\".***София.От 08.00 часа в Технически университет - София, зала 3239 „Проф. Михаил Константинов\", ще се проведе Втори международен турнир по скоростно нареждане на кубa на Рубик.***София.От 11.00 часа на площад \"Независимост\" специалистите по здравни грижи ще излязат на протест с искане за достойни заплати.***София.От 10.00 часа на голямата поляна в Южния парк ще се проведе десетия поред Фамилатлон - празник на семейството, спорта и здравословния начин на живот.***София.От 11.00 часа в Сердика Център ще се проведе благотворително събитие Time 2 Care/ „Време е да се погрижиш\" за бездомни животни.***София.От 11.00 часа в зала Триадица ще се проведе Национален ученически шампионат по художествена и спортна гимнастика-зона София.***София.От 11.00 часа, на площад \"Независимост\" в София, над 3 000 специалисти по здравни грижи излизат на протест за достойни заплати. Организатор е Българската асоциация на професионалистите по здравни грижи с подкрепата на Федерацията на синдикатите в здравеопазването - КНСБ и Конфедерацията на независимите синдикати в България. Поводът за протеста е 12 май - Международния ден на сестринството.***София.От 13.00 часа в 121 СУ „Георги Измирлиев\" ще се проведе първи детски шахматен турнир „Столичен дебют\", организиран от столичните шахматни клубове.***София.От 14.00 часа пред посолството на Великобритания ще се състои протест под надслов „Стига фалшификации. Искаме спазване на международното право\".***София.От 14.30 часа, в зала Рубин на хотел Рамада, Младежко обединение в БСП ще проведе четвъртата си национална отчетно-изборна конференция, на която ще избере свои ръководни органи и нов председател. Официални гости на форума ще са лидерът на левицата Корнелия Нинова, която ще поздрави младите хора, народни представители от БСП и др.***София.От 16.00 часа в Античен комплекс Сердика, от северната страна на църквата Св. Петка Самарджийска, ще бъде представена историческа възстановка, разказваща основаването на римско селище.***София.От 17.00 до 18.00 часа ще се проведе мирно протестно шествие под надслов „Справедливост за Макс\". То ще започне от сградата на МВР (ул. „Шести септември\") и ще стигне до сградата на Съдебната палата.***София.От 18.00 часа в Борисовата градина ще се проведе второто издание на азиатския фестивал „Цветовете на традициите\".***София.От 19.00 часа в театър Азарян ще се проведе спектакълът „Кралят Елен\".***Благоевград.От 10.30 часа на площад „Македония\" ще започне XV Ретро парад.***Велико Търново.От 09.00 часа по маршрут Велико Търново - Арбанаси - конна база ще се проведе Втори етап от пролетния дял на спортно-туристическата кампания „Движи се и победи\".***Велико Търново.От 11.00 часа в салона на НЧ „Искра\" Театър ВЕСЕЛ представя: „Момче и вятър\" - детски куклен спектакъл, представен от ДКТ - Пловдив.***Велико Търново.От 16.00 часа в Клуб 7 ще бъде изнесена лекция на тема „Здраве с диабет\" с лектор д-р Георги Русков - ендокринолог.***Велико Търново.От 18.00 часа по улица „Васил Левски\" ще се проведе Дефиле на участниците в XXII Старопланински събор „Балканфолк\".***Велинград.От 11.00 часа в Боров парк Българската асоциация „Спорт за всички\" и Община Велинград организират „Ден на предизвикателството\".***Горна Оряховица.От 10.00 часа в НЧ „Напредък 1869\" ще се проведе V-ти Национален фестивал на руската поезия, песен и танц „Пусть всегда будет солнце\" - областен етап за област Велико Търново.***Горна Оряховица./с. Драганово.В НЧ „Съединение - 1888\" продължава VII-ми Национален преглед на селските любителски читалищни театри / от 8 до 13 май/.***Пловдив/с. Калояново.От 10.00 часа на Писта Дракон, с. Калояново, ще бъде представен „Анализ на резултатите от първия етап на Най-добър млад шофьор на България\".***Пловдив.В 10.00 часа в парк „Лаута\" ще се състои откриването на третото издание на двудневното събитие „Народен събор\".***Пловдив.От 11.00 часа в 6-а аудитория на Ректората на висшето училище на ул. „Цар Асен\" №24 ще се състои представяне на книгата „Атентатът срещу папата - истинската история\" и среща с автора проф. Джузепе Консоло.***Пловдив.От 13.00 часа на Централна жп гара Пловдив (бул. „Христо Ботев 46) Министърът на транспорта, информационните технологии и съобщенията Ивайло Московски ще посети обновената Централна жп гара.***Русе.От 17.00 часа на Градския стадион в Русе ще се проведе шестото издание на турнир \"Младост\".***Свищов. /с. Овча могила.От 10.00 часа в салона на НЧ „Съзнателност - 1899\" ще се проведе Осми национален фестивал на детски и младежки фолклор „С песни и танци в Овча Могила\".***Смолян.От 18.00 часа в НЧ „Орфееви гори-1870\" - Смолян ще бъде открита Традиционна изложба - базар „Родопски занаятчии\" - XIV издание.***Стара Загора.От 11.00 часа на централната алея в парк „Пети октомври\" в Стара Загора ще бъде открита Фотоизложбата „За да го кръстиш, трябва да се роди\" от Национално кръщене, което се проведе миналата година в различни градове на страната.***Стара Загора.От 14.00 часа, в хотел „Калиста\" на Старозагорските минерални бани, зам.-председателят на ГЕРБ Цветан Цветанов ще участва в Регионалната политическа академия на ГЕРБ - Стара Загора и ще изнесе лекция тема: „Европейски и местни избори 2019 г. - подготовка и предизвикателства\". От 15.30 часа председателят на ПГ на ГЕРБ ще се включи и в семейния спортен празник, който Младежи ГЕРБ-Стара Загора организират.***Стара Загора.От 14.30 часа в пространството около езерото в парка Младежи ГЕРБ организират семеен спортен празник.***Силистра.От 09.30 часа в салона на Драматичен театър Силистра Над 500 самодейци от 35 състава от област Силистра ще вземат участие в 5-ия фолклорен събор „Надпяване пенсионерски клубове - 2018 г. ", "date": "2018.05.12", "title": "Предстоящи събития за 12 май 2018"}
{"url": "http://www.cross.bg/protestite-dyshi-ortega-1574583.html", "text": "/КРОСС/ Новата вълна от протести в Никарагуа коства живота на още трима души, съобщи телевизия Univision, цитирана от РИА Новости. Двама души на възраст между 18 и 35 години загинаха при атаки на полицейски сили срещу сгради на два университета в Манагуа, където продължават протестите срещу правителството на Даниел Ортега. ДУбитите имат огнестрелни рани. Още един мъж на 55 години почина в болница - отново от нараняване, причинено от куршум.Протестите започнаха на 18 април на фона на предложената от властите реформа, която предвиждаше увеличаване на сумата за отчисления на работодателите и трудещите се във фондове за социално застраховане. Президент Ортега вече я отмени.Общият брой на загиналите досега не е установен, това количество варира от 48 до 64 души, сред тях са и двама правителствени служители. По данни на правозащитниците над 400 са ранени.Отбелязани бяха и случаи на незаконно задържане, изтезания, изчезване на журналисти, отразяващи протестите.  ", "date": "2018.05.12", "title": "Нови три жертви на протестите в Никарагуа"}
