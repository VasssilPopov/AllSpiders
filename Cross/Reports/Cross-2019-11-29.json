{"url": "http://www.cross.bg/pristrastenost-povedenie-prekarvat-1619162.html", "text": "/КРОСС/  Почти четвърт от младите хора са толкова зависими от своите смартфони, че това започва да прилича на пристрастяване, сочи изследване на британски психиатри, цитирани от Би Би Си.Проучването на лондонския Кингс Колидж посочва, че пристрастеното поведение означава, когато хората се „паникьосват\" или „разтревожват\", ако им бъде отказан постоянен достъп.Младите освен това не могат и да контролират времето, което прекарват пред екраните на телефоните си.Изследването предупреждава, че подобна пристрастеност има „сериозни последствия\" за психичното здраве.Изводите са базирани на 41 проучвания с участието на 42 000 младежи, при което е установено, че 23% имат поведение, съпоставимо с пристрастеност, когато нямат достъп до смартфона си. И прекарват толкова дълго време пред телефона, че това се отразява пагубно на другите им дейности. ", "date": "2019.11.29", "title": "Учени: Младежите развиват пристрастеност към смартфоните си"}
{"url": "http://www.cross.bg/onlaiin-godini-godina-1619161.html", "text": "/КРОСС/  Онлайн пазаруването става все по-популярно в рамите на Европейския съюз. Потребителите оценяват предимствата, като например възможността да пазаруват по всяко време и навсякъде, да имат достъп до по-широка гама от продукти и да могат лесно да сравняват цените.Днешният Черен петък, както и предстоящият Кибер понеделник, са особено популярни за купувачите, които търсят някои изгодни онлайн ценови оферти.В тази връзка Евростат представи данни, според които 60% от хората в ЕС на възраст от 16 до 74 години са пазарували онлайн през 2018 година в сравнение с 32% десет години по-рано (през 2008 година).Най-високият процент на хората, които са пазарували онлайн през предходната година, е в Дания (84%), следвана от Обединеното кралство (83%), Холандия (80%), Швеция (78%) и Германия (77%).На другия полюс са Румъния (с едва 20%) и България (със скромните 21%). През 2008 година обаче едва 3% от българите са ползвали услугата за онлайн пазаруване, докато през 2017 година делът има е нараснал до 18%, показват днешното прочуване на Евростат.Въпреки че мъжете са малко по-склонни от жените да пазаруват онлайн, през последните десет години делът на онлайн купувачите се е увеличил повече сред жените (от 30% през 2008 г. на 59% през 2018 г.), отколкото сред мъжете (от 35% до 61%).Проучването на Евростат също така отчита, че през последните 10 години делът на онлайн купувачите в ЕС се увеличава сред всички възрастови групи, но най-вече при по-младите потребители на интернет на възраст от 16 до 24 години (от 40% през 2008 г. на 72% през 2018 г.) и тези на възраст от 25 до 34 години (от 46% през 2008 г. до 78% през миналата година). ", "date": "2019.11.29", "title": "60% от европейците пазаруват онлайн, в България - три пъти по-малко"}
{"url": "http://www.cross.bg/leva-chisla-miroslav-1619167.html", "text": "/КРОСС/ Печалби на килограм и дузина щастливи играчи - така може да бъде описана ситуацията след тегленията в пунктовете на  през последните няколко дни.Играта, която излъчи ТОП попаденията е  а ключът към успешните прогнози отново беше истинският късмет.Мирослав Коцев е участникът, който застава на символичния връх с печалбата от  лева. 46-годишният познавач от София играе с 11 числа, познава 9 от тях, и грабва петцифрена печалба.Тодор Явашев от Лясковец е абсолютно безупречен в прогнозата си и с резултат 8 от 8 познати числа отнася  лева.Пловдивчанинът Михаил Михайлов залага на любимите си числа и те не го подвеждат, а му носят  лева.За Красимир Митов от Железница „битката\" се решава в последните секунди, тъй като 3 от неговите числа го държат в напрежение до края и излизат чак на последните 3 позиции в тегленето. Така Краси си осигурява съспенс и печалба от  лева в едно.Мирослав Христов от Габрово се среща с „Еврошанс\" за първи път и най-вероятно ще помни тази среща завинаги, защото тя му носи  лева. Голямото събитие за Мирослав се случва след като той познава 9 от 10 числа при залог от 50 стотинки.Мирослав не е единственият с печалба от  лева. Още  участника регистрираха този успех и завоюваха немалката сума. Това са: Михаил Вутев от Плевен, Радослав Христов от Пловдив, Бахтияр Юсеин от Кърджали, Роман Русев от Лесново, Антон Игнатов от Пловдив, Кирил Христов от Нови Искър и Красимира Камберова от Смолян.Тегленията на играта  можете да следите в пунктовете на  и на  Забавлявайте се и с мобилното приложение, което можете да свалите от Т. ", "date": "2019.11.29", "title": "„Еврошанс“ донесе страхотни печалби на много играчи"}
{"url": "http://www.cross.bg/borisov-politika-tryda-1619165.html", "text": "/КРОСС/ Министър-председателят Бойко Борисов поиска и прие оставката на министъра на труда и социалната политика Бисер Петков, съобщават от пресцентъра на Министерски съветКадровото решение на премиера е въз основа на натрупани във времето основания. Министър-председателят Борисов счита, че темповете, с които Министерството на труда и социалната политика работи, не отговарят на обществено-политическите очаквания. ", "date": "2019.11.29", "title": "Борисов освободи социалния министър Бисер Петков"}
{"url": "http://www.cross.bg/gripa-zimniya-sezon-1619143.html", "text": "/КРОСС/  Ниски температури сутрин, мъгли и валежи придружават дните ни. Въпреки тях обаче, често се радваме на слънчеви лъчи в следобедите.И колкото и да е хубаво, това си има и лоша страна.Рязката промяна в температурите през деня не ни позволява да се облечем нито много дебело, нито пък да ходим само по блуза в офиса, което предполага бърза настинка.За да се предпазите от грипа през зимния сезон, вижте някои прости правила, които може да спазвате с лекота и да бъдете здрави.1. Заменете сутрешното кафе с чаша горещ билков чай. Може да добавите лимон и мед, да го изпиете на гладно или след закуска. За разлика от кафето колкото и чаши чай да изпиете на ден, те няма да ви повлияят зле, напротив ще се почувствате по-добре.Освен това чаша чай е най-бързият и лесен начин да се сгреете в студените дни.2. Хранете се с повече протеини. Храната е важен фактор срещу настинката и грипа. Тя ви дава енергия и снабдява организма ви с необходимите му вещества.В сезона, когато трябва да сте силни, консумирайте повече протеини. Яйца и кисело мляко за закуска, или риба за обяд.3. Спортуването през зимата също е задължително, за да бъдете здрави и във форма. Бъдете внимателни, когато сте във фитнеса.Не излизайте потни веднага след тренировка, защото студеният въздух ще ви повали.Освен това почиствайте добре уредите преди да започнете упражненията.4. Дезинфекцирайте работното си място. Преди кафето с колеги сутрин, избършете с мокра кърпичка бюрото и компютъра си.Въпреки че вие работите на него, в сезона на настинките и грипа, микробите са навсякъде.5. Прибавете към менюто си прясно изцедени сокове. Няма по-добър враг на грипа от витамините.6. Използвайте нощта пълноценно! Добрият сън е едно от най-важните неща за здравето.Учени установиха, че 7-8 часа сън са необходими, за да може човек да си почине максимално. Затова не спестявайте от времето си за сън и за почивка.7. Глезете се по-често. През зимния сезон нямате възможност да спортувате навън или да се разхождате в парка. Но дори през студените дни тялото ви има нужда от релакс.Ходете на масаж веднъж месечно, по този начин ще си отпочивате и ще възстановявате организма си от стреса и работата по-бързо.8. Дезинфекцирайте телефона си един - два пъти на ден.Телефонът е най-използваното нещо през деня. Говорите, проверявате пощата си, влизате в социалните мрежи и всичко става, докато се храните, работите или сте на пазар.Това прави устройството най-големия носител на микроби. ", "date": "2019.11.29", "title": "Как да се предпазим от настинка през зимния сезон"}
{"url": "http://www.cross.bg/nasekomi-yastiya-mravki-1619142.html", "text": "/КРОСС/  Пролетни рулца с мравки, индийско хлебче самоса от тарантула, понички от копринени червеи, шишчета от скорпиони...Ресторант, отворен от двама французи и специализиран в ястия на базата на насекоми, привлича много клиенти в Камбоджа, предаде Франс прес.Консумацията на насекоми е честа практика в тази страна в Югоизточна Азия, но те обикновено се предлагат на улицата, като са пържени и поляти със сос.Заведението \"Бъг кафе\" отвори врати преди 5 години в Сием Реап, близо до Ангкор, и предлага кулинарни специалитети. \"Искаме да покажем, че е възможно да се приготвят вкусни ястия с насекоми\", заяви съоснователят на заведението Дави Блузар. Той създал рецептите заедно със свой братовчед и камбоджанския майстор-готвач Сейха Соен.Летящи мравки с резени гуава, пармезан и сос винегрет с мед, крем от сладки картофи с ларви на пчели, галета от пюре от мравки, пчели, щурци със сирене и кисели краставички, чийзкейк със скакалци - с тези специалитети двамата французи се стремят също да изпратят послание.Насекомите са евтин източник на протеини и, според Блузар и братовчед му, може да допринесат за намаляване на огромната консумация на месо, която има значимо въздействие върху климатичното затопляне и обезлесяването.Според Организацията по прехрана и земеделие на ООН (ФАО), вече 2 милиарда души в света консумират насекоми. ", "date": "2019.11.29", "title": "Меню на ресторант включва ястия от скорпиони и тарантули "}
{"url": "http://www.cross.bg/nyakolko-london-bridzh-1619168.html", "text": "/КРОСС/  Полиция евакуира \"Лондон Бридж\" заради стрелба, при която е ранен един човек. По първоначална информация група мъже са се сбили и минувачи повикал силите на реда. При опит да се намесят избухнала стрелба. Чути са 2 изстрела.От британската полиция потвърдиха информацията за случилото се на моста в сърцето на столицата. Има един задържан и няколко ранени. От спецчастите предупреждават хората намиращи се в района да следват инструкциите на полицията.„Само преди няколко минути се разхождах по моста. Дочух разправия и в следващия момент няколко човека нападнаха един. Полицията реагира много бързо и веднага след като дойдоха заедно със спецчастите се чуха няколко изстрела\", разказва минувач за BBC.Видеоклипове и снимки в Twitter показват няколко полицейски коли и автобуси на моста и камион, който препречва няколко ленти.\"Лондон Бридж\" беше сцена на нападение през юни 2017 г., когато трима терористи се врязаха с микробус в група пешеходци, а след това нападнаха хора в околността, убивайки осем души. ", "date": "2019.11.29", "title": "Стрелба на \"Лондон Бридж\", има жертва"}
{"url": "http://www.cross.bg/ninova-bulgariya-korneliya-1619148.html", "text": "/КРОСС/  Лидерът на БСП Корнелия Нинова се срещна с новоназначения посланик на Гърция, Н. Пр. г-н Димитриос Хронопулос. На срещата, състояла се на Позитано 20, Нинова запозна посланика с оценката на БСП за политическата обстановка в страната.Бяха представени и основните приоритети в работата на партията, заложени във „Визия за България\". Двамата обсъдиха развитието на двустранните отношения в областта на енергетиката, туризма и миграцията, както редица теми от политическия дневен ред както на региона, така и на Европейския съюз.Това е поредната среща на лидера на БСП с посланици на ключови за България партньори, сред които САЩ, Русия, Франция и Полша.   ", "date": "2019.11.29", "title": "Корнелия Нинова се срещна с посланика на Гърция"}
{"url": "http://www.cross.bg/miyatovich-pravata-choveka-1619146.html", "text": "/КРОСС/  Министърът на правосъдието Данаил Кирилов се срещна с комисаря по правата на човека на Съвета на Европа г-жа Дуня Миятович. Той я поздрави за встъпването й в длъжност на тази важна и отговорна позиция. На свой ред г-жа Миятович заяви, че министерствата на правосъдието играят ключова роля в работата на комисаря по правата на човека. По време на срещата министърът запозна гостът си с напредъка на страната ни при противодействието на расизма и дискриминацията, както и при защита на лица от домашно насилие.  Двамата постигнаха консенсус, че в страната ни е необходимо да бъдат изградени повече кризисни центрове за подпомагане на жертвите на домашно насилие. В момента у нас функционират шест такива центъра. В заключение комисар Миятович и министър Кирилов се договориха да задълбочат сътрудничеството си, включително и на експертно ниво.  ", "date": "2019.11.29", "title": "Данаил Кирилов се срещна с комисаря по правата на човека на Съвета на Европа Дуня Миятович"}
{"url": "http://www.cross.bg/izvursheno-smurt-prebi-1619151.html", "text": "/КРОСС/  Мъж на 50 години преби до смърт баща си във Враца, научи NOVA. Престъплението е извършено във вила във врачанските лозя.Към момента се разследва кога точно е бил нанесен побоя над 77-годишния мъж. Работи се и по версията, че престъплението е извършено след употреба на алкохол.", "date": "2019.11.29", "title": "Мъж преби до смърт баща си "}
{"url": "http://www.cross.bg/aviatziya-bulgarskata-rosen-1619153.html", "text": "/КРОСС/  Държавата е длъжна да продължи да полага цялото усърдие, необходимо за развитието на българската авиация, следвайки принципите на приемственост и признателност. С тези думи министърът на транспорта, информационните технологии и съобщенията Росен Желязков се обърна към присъстващите на церемонията по връчването на почетните награди на ветераните от българската авиация.„Прогнозите показват, че въздушният трафик ще се увеличава с големи темпове, като през следващото десетилетие през летище София ще преминат три пъти повече пътници. Това означава повече туристи, сериозен принос за българската икономика и развитие на българската авиация\", заяви министър Росен Желязков. По думите му, за да се отговори на това предизвикателство, от голямо значение е подготовката на новото поколение авиационни специалисти.„От следващата година във Висшето военно-въздушно училище \"Георги Бенковски\" в Долна Митрополия ще се обучават студенти и по граждански специалности за нуждите на гражданската авиация, което е стъпка в правилната посока\", допълни Росен Желязков. ", "date": "2019.11.29", "title": "Министър Росен Желязков връчи отличията на ветерани от българската авиация"}
{"url": "http://www.cross.bg/peralnyata-twinwash-prane-1619152.html", "text": "/КРОСС/  Наближава сезонът на голямото готвене, голямото цапане и...голямото пране. Все се случва така, че имате точно 2-3 мръсни неща, които ви трябват точно сега, но пък не върви да пускате цяла пералня за тях.Е, LG има решение - пералнята Twinwash е с 2 барабана, което ви позволява да разпределяте по-лесно прането и времето си. Основната пералня е с капацитет за пране 12кг и капацитет на сушене 8 кг, а малката побира пране до 2кг. Освен, че можете да пускате малко количество дрехи в MINI пералнята, тя е перфектна за деликатни тъкани и материи.Освен практичността, която предагат двата барабана, машината е оборудвана с TrueSteam технология, която притежава антиалергенна защита Allergy Care, функция за освежаване с пара Steam Refresh и функция за омекотяване с пара Steam Softener.Twinwash е снабдена с два инверторни мотора, които чрез директно задвижване увеличават ефективността при изпиране. Тази технология използва по-малко движещи се части, което намалява вибрациите, шума и разхода на енергия, но същевременно увеличава живота на машината. Колко често се случва да откриете забравен чорап под масата, който е можело да пуснете с пералнята, която вече върти? Е, Twinwash има бутон „Add Item\" (Добавяне на артикул), който ви позволява да отворите пералнята дори повреме на работата ѝ и да добавите всичко, което сте забравили.И за да е още по-пълно изживяването и практичността от тази пералня, също като останалите уреди на LG, Twinwash може да се управлява през ThinQ приложението.  ", "date": "2019.11.29", "title": "Пералнята, която ще направи празниците по-лесни"}
{"url": "http://www.cross.bg/detza-bolnitza-initziativa-1619160.html", "text": "/КРОСС/  Началото на тазгодишната благотворителна кампания \"Българската Коледа\" беше дадено от президента Румен Радев в университетската болница \"Света Марина\" във Варна.17-ото издание на инициативата е под надслов \"Да дарим бъдеще на болните деца\".Средствата ще бъдат насочени към купуване на високотехнологична медицинска апаратура.Фокус на кампанията 2018-2019 на благотворителната инициатива беше подкрепата за деца с тежки заболявания и увреждания. Те получиха възможността за диагностика, лечение, рехабилитация, медицински изделия и помощни средства, благодарение на даренията на хиляди българи.Държавният глава посочи, че през последната дарителска кампания са набрани над 2,4 млн. лева: \"С тези средства бе подпомогнато лечението и рехабилитацията на 551 български деца - най-големият брой от началото на инициативата през 2003 г. и бе осигурена високотехнологична медицинска апаратура в 19 лечебни заведения в цялата страна\".В Университетската болница \"Св. Марина\", както и в Многопрофилната болница за активно лечение \"Света Анна\" във Варна, от съществена необходимост за детските клиники са доставените по тази инициатива анестезиологични апарати със съвместими пациентски монитори, подходящи за новородени и деца до 18-годишна възраст.С осигуряването на анестезиологичните апарати ще се създаде възможност дейността в отделенията да се подобри, тъй като обслужват малките пациенти на цяла Североизточна България. ", "date": "2019.11.29", "title": "Президентът даде старт на благотворителната инициатива \"Българската Коледа\" "}
{"url": "http://www.cross.bg/geshev-prokyror-glaven-1619155.html", "text": "/КРОСС/  Назначавам Иван Стоименов Гешев за главен прокурор на Република България. Това постановява президентът Румен Радев с указ № 273. Решението е обявено днес в Държавен вестник.ВСС гласува повторно избора на Иван Гешев за нов главен прокурор на 14 ноември.На първото гласуване на 24 октомври Гешев беше избран с 20 гласа \"за\" и 4 \"против\". На 7 ноември президентът Румен Радев върна обратно във ВСС избора на Гешев, с мотива, че не е имало истинско състезание между кандидати.След повторното гласуване на Гешев, президентът Радев подписа указа за назначаването на новия главен прокурор. Конституцията казва, че главният прокурор се назначава и освобождава от президента по предложение на пленума на Висшия съдебен съвет за срок от 7 години без право на повторно избиране. Президентът не може да откаже назначаването или освобождаването при повторно направено предложение. ", "date": "2019.11.29", "title": "Държавен вестник обнародва указа за назначаването на Иван Гешев"}
{"url": "http://www.cross.bg/bolnitza-zavedenie-lekari-1619128.html", "text": "/КРОСС/  Задържаха мъжа, за когото се предполага, че е вилнелият в столичната болница „Св. Анна\". Той е на 50 години и се казва Здравко Инджов. След нападението той успя да избяга и беше обявен за общодържавно издирване.В петък по обяд Инджов сам дойде пред лечебното заведение. Пред NOVA заяви, че е бивш полицай и твърди, че не е посягал на никого. Казва, че сестрите не му давали да пуши в отделението. Според него една от тях се е свила сама в ъгъл на стаята, без той да я е удрял.В нощта срещу петък лекари в болница „Св. Анна\" в София станаха обект на брутална агресия. Около 4 ч. в Клиниката по хирургия е извикан за консултация лекар от КАИЛ на болницата. Консултацията се е налагала заради лечението на тежко болен пациент. В това време друг пациент, приет за планова операция, започнал да вилнее в коридора на Първо отделение на Клиниката по хирургия. Той удрял, блъскал, душил и обиждал лекари и сестри, оплакаха се от лечебното заведение. Размахвал и белезници и заплашвал с арест. Предварително е сложил на камерите гумени ръкавици, за да попречи на видеозаснемането. Счупил и врата на клиниката. Удрял е главата на едната от лекарките в стената. ", "date": "2019.11.29", "title": "Задържаха мъжа, за когото се предполага, че е вилнелият в столична болница"}
{"url": "http://www.cross.bg/merci-turgovski-banka-1619129.html", "text": "/КРОСС/  Банка ДСК обяви, че предоставя на всички свои клиенти с дебитна или кредитна карта нова програма за лоялност „Merci\". С нея клиентите получават отстъпки при плащания с карта в над 900 търговски обекти в цялата страна. Отстъпката се начислява директно в момента на плащане на ПОС терминал в съответния магазин, като намаление в общата дължима сума за покупка.„Merci\" е нововъведение за клиентите на Банка ДСК, а за тези на Експресбанк е валидна от есента на миналата година. Създадена с цел да улеснява притежателите на всички видове дебитни и кредитни карти, издавани от двете финансови институции, инициативата предоставя преференциални условия с атрактивни отстъпки между 5% и 50% от цената, при пазаруване в различни видове търговски обекти.В „Merci\" са включени 30 добре познати търговски марки на българския пазар, разполагащи с над 900 обекта в цялата страна - от сферата на фармацията, здравеопазването, мода, пътувания, спорт, детски стоки, книжарници, горива, автомобилни услуги и много други. Освен постоянните фиксирани отстъпки, предлагани от тези търговци, картодържателите на двете банки могат да бъдат приятно изненадани с допълнителни ексклузивни предложения и комплименти, валидни за лимитиран период от време. Разработеното мобилно приложение „Merci\" позволява на потребителите да се възползват в пълна степен от предлаганите възможности - могат да намират всички търговски обекти в близост, посредством геолокация на мобилните устройства и да се информират за отстъпките спрямо индивидуалните условия на всеки търговец. Също така могат да получават информация за намаления и известия за нови оферти.Всички картодържатели на Банка ДСК и Експресбанк участват автоматично в програмата, като е необходимо само да инсталират безплатното приложение на своите мобилни устройства (от App Store и Google Play) и да регистрират своята карта за разплащания. Двете банкови организации продължават да работят съвместно по прилагането на други нововъведения, които са част от цялостния процес на интеграция, и имат за цел да подобрят допълнително  потребителското преживяване.Допълнителна информация за „Merci\":  ", "date": "2019.11.29", "title": " Банка ДСК пуска нова програма за лоялност „Merci” "}
{"url": "http://www.cross.bg/kycheta-strah-mestnite-1619130.html", "text": "/КРОСС/  Домашни кангали убиха и оглозгаха до кости ловджийски кучета край кърджалийско село. Местните пък отдавна живеят в страх заради няколкото четириноги животни на местен животновъд. Това разкриват пред всекидневника „24х7 Родопи\" авджии от дружинката в Перперек, които са били потърпевши от агресивните овчарски кучета.„В неделя бяхме на лов за дива свиня в района на село Кокиче. Две от гончетата влязоха в гората и така и не се върнаха. Видяхме три кангала по баира. Стадото обаче бе на няколко километра от тях. След няколко часа открихме кучетата си. От моето бяха останали само главата и краката. От гончето на колегата открихме единствено опашката\", разказа един от ловците.Авджиите потърсили собственика, 65-годишен мъж. Свързали се обаче със сина му, който категорично им отказал да заплати убитите кучета. Оказва се, че кангалите на животновъда свободно обикаляли в района на селото. Местните хора изпитвали страх.„Цялото семейство отиваме на спирката, за да чакаме автобуса. За да сме повече хора, за да не ни нападнат кучетата\", оплакаха се в Кокиче. ", "date": "2019.11.29", "title": "Кангали изяждат ловни кучета в Родопите"}
{"url": "http://www.cross.bg/ystroiistva-grypa-gdbop-1619132.html", "text": "/КРОСС/  Специализираната операция е проведена вчера на територията на София и с. Нови Хан. Действията са осъществени от служители на ГДБОП, под ръководството на Специализираната прокуратура. В хода им е неутрализирана  четиричленна организирана престъпна група - двама от които са братя от Нови хан. Разследването по образуваното досъдебно производство е във връзка с получена в сектор „Фалшификация\" в ГДБОП оперативна информация за български граждани, извършващи действия със скимиращи устройства и теглени парични средства от подправени банкови карти. Изяснено е, че единият от участниците е съден през 2015 г. във Виетнам  за скимиране на банкови карти, друг е задържан през 2017 г. в Чили за неправомерно теглене на средства и е излежал ефективна присъда, трети е задържан за същото в Талин, Естония, съобщи говорителят на Специализираната прокуратура Сийка Милева.  Групата е действала при строга конспирация, един от тях е изработвал самите сканиращи устройства, други набирали и обучавали мулета, които да теглят парите , като това ставало в страни като Индонезия, Бали, Тайланд, Перу, където  банкоматите не са осигурени с ЧИП и ПИН система. Финансовите постъпления се връщали в България на малки суми. Мулетата, след като теглели средствата, ги превеждали чрез системите за бързо разплащане на имената на роднини на членовете на престъпната група. Скимиращата техника се пращал по шофьори на транспортни компании или спедиторски фирми и била най-вече за страни от Европейския съюз.В рамките на операцията са претърсени 7 адреса и 3 автомобила, установени са две помещения - работилници. От там са иззети външни хартдискове, заготовки, флаш памети, мемори карти и други устройства,  предназначени за изготвянето на скимиращи устройства, част от които бивали поставяни в самия слот на банкоматите, като по този начин те ставали незабележими, уточни прокурор Милева.Много компетентни действия бяха осъществени от колегите от отдел \"Разследвания\" и ги поздравявам за работата, добави заместник-директорът на ГДБОП ст.комисар Стоян Темелакиев.  Работихме усилено почти две години, защото целта ни не беше да задържим мулетата, а да стигнем до организаторите и лицата, които реално изработват устройствата. По думите му групи от такъв характер са много конспиративни и трудно се стига до тях - липсват телефони, пазят се от контакти.  По думите му заловените членове на престъпната схема са продавали изработените устройства и на други групи, занимаващи се с аналогични престъпления. Той отново припомни, при теглене на пари, гражданите да закриват въвеждането на ПИН кодовете си.Четиримата членове на групата са задържани, повдигнати са им обвинения и са им наложени мерки „парична гаранция\". ", "date": "2019.11.29", "title": "Пресякоха дейността на престъпна група, обирала банкомати"}
{"url": "http://www.cross.bg/bulgariya-mystafa-poslanik-1619131.html", "text": "/КРОСС/  България и САЩ са установили дълбоко приятелство и стратегическо партньорство, увери американският посланик у нас Н. пр. Херо Мустафа. Посланик Мустафа изнесе публична лекция пред Атлантическия клуб, посветена на „Американско-българските отношения: Следващите 30 години\", в която постави специален акцент на резултатите от срещата в Белия дом между президента Доналд Тръмп и премиера Бойко Борисов и върху сътрудничеството ни в енергетиката.„Тази година съм особено благодарна, че живея в тази чудесна страна - България. Работя с най-добрия екип и всеки ден научавам повече за българите и тяхната древна култура. Именно заради българският народ, аз съм оптимист за бъдещето на България и за отношенията между нашите две страни\", започна посланик Мустафа на отличен български език, въпреки че е в страната ни само от няколко седмици.Пред препълнената зала, в която имаше много политици, дипломати и представители на различни институции, американският посланик припомни, че тази година се навършват 30 години от падането на Берлинската стена и 15 години на членството на България в НАТО. „САЩ и България са постигнали много, най-вече в засилването на нашите търговски, военни и икономически отношения\", увери тя.Посланикът на САЩ у нас определи срещата между Тръмп и Борисов като „историческа\", в която двете страни са заздравили още повече връзките и сътрудничеството си в областта на сигурността, икономиката и енергетиката.На всяка една от темите посланик Херо Мустафа отдели специално внимание. В сферата на отбраната и сигурността тя отбеляза, че САЩ и България са осъществили здрава връзка след падането на комунизма, а за пример посочи обучението на американски военни у нас, както и американските инвестиции за развитието на българските военни обекти. „Базата в Ново село прекрасен пример за добрата съвместна работа\", отбеляза тя.Херо Мустафа похвали страната ни и за предприетите стъпки за модернизация на армията и увери, че двете страни ще започнат нов диалог за изграждането на 10-годишен план и двустранно сътрудничество. „САЩ ще продължат да подкрепят усилията на България за получаване на достъп до високотехнологични средства за отбрана\", допълни тя.В областта на икономическото сътрудничество американският посланик отбеляза, че Американски компании са инвестирали над 3 млрд. долара в България, а тези взаимоотношения ще се задълбочават. „Ще работим с вашето правителство и водещи икономически групи, за да помогнем на България да стане жизнено важен член на регионалната и глобална икономика\", подчерта Мустафа, но препоръча за целта страната ни да работи за подобрение на инвестиционния климат у нас.„Сътрудничеството в областта на енергетиката е ключова тема в Белия дом\", увери посланикът и подчерта, че САЩ подкрепя страната ни за усилията за постигане на диверсификация на енергийните доставки, както и да се превърне в регионален център за търговия с газ. \"Тръм и Борисов разговаряха как България ще стане истински енергиен хъб. САЩ ще следи отблизо как се развива интерконекторът с Гърция. За разлика от „Турски поток\", където България е транзитна страна, газовата връзка с Гърция и терминалът за втечнен газ Александруполис ще ви направят надежден доставчик на потоци от газ\", смята Мустафа. Специален акцент тя постави и на ядрената енергетика, като подчерта, че ще помага за това да бъде прехвърлен американски опит и експертиза в тази област. За целта у нас се очаква да дойдат експерти, които да помогнат за бъдещето изграждане на АЕЦ \"Белене\".В близките дни към екипа на посолството в САЩ ще се присъедини и нов съветник по въпросите на върховенството на закона, свободата на словото и борбата с корупцията. ", "date": "2019.11.29", "title": "Херо Мустафа: Сътрудничеството в областта на енергетиката е ключова тема за Белия дом "}
{"url": "http://www.cross.bg/nova-broydkasting-gryp-1619154.html", "text": "/КРОСС/  Българската национална телевизия и Нова Броудкастинг Груп и ще излъчват съвместно всички мачове от Европейското първенство по футбол - УЕФА ЕВРО 2020. Това ще е юбилеен турнир, който ознаменува 60-годишнината на състезанието.Всички български фенове на футбола ще могат да се насладят на вълнуващите двубои от 12 европейски града, всеки от които предстои да се превърне в бляскава арена на спортното събитие на годината.„Щастливи сме, че отново в партньорство с обществената телевизия, ще дадем шанс на многобройните футболни привърженици в България да проследят най-важното събитие следващата година. Нова Броудкастинг Груп има утвърдени позиции в предлагането на богато и качествено спортно съдържание. УЕФА ЕВРО 2020 е още едно доказателство, че медийната компания гарантира достъп на зрителите до най-атрактивните спортни първенства\" - коментира изпълнителният директор на Нова Броудкастинг Груп Николай Андреев.„Българската национална телевизия продължава многогодишната традиция да показва мачовете от финалите на Европейските първенства по футбол. Отново, благодарение на професионализма и опита на екипа от коментатори, редактори, репортери и оператори БНТ ще ни направи свидетели на вълнуващите битки на юбилейното първенство на Стария континент. С интересни и впечатляващи като гости студийни програми, с атрактивно и модерно представяне на всичко свързано с шампионата, ще помогнем на зрителите не само да усетят, но и да бъдат част от празника на Великата игра.\" заяви Емил Кошлуков, генерален директор на БНТ.Телевизионните канали на двете медии ще покажат на живо всички мачове от УЕФА ЕВРО 2020, което започва на 12 юни 2020 г. в продължение на 1 месец.Своят дебют в домакинството на Европейското първенство по футбол ще направят 8 града и 7 държави. Футболните двубои ще се проведат в Лондон, Мюнхен, Рим, Баку, Санкт Петербург, Букурещ, Амстердам, Дъблин, Билбао, Будапеща, Глазгоу и Копенхаген. За първи път мачове от финалния турнир ще има на територията на Азербайджан, Русия, Румъния, Република Ирландия, Унгария, Шотландия и Дания.Като телевизия с опит и традиции в отразяването на големи футболни форуми, БНТ залага на своите утвърдени имена. В коментаторския екип влизат Ивайло Ангелов, Петър Василев, Стефан Георгиев и Петър Иванов.Едно от лицата на първенството в ефира на БНТ ще бъде Илия Илиев, познат на публиката от дългогодишните си изяви в Сутрешния блок на медията, както и като водещ на студийните програми за „Лига Европа\". За да бъде предадена пълноценно емоцията и обхвата на „УЕФА ЕВРО 2020\", БНТ поставя особен акцент върху собствения репортерски екип на място. Росен Станчев ще представя ежедневни репортажи от градовете, в които ще се играят мачовете.Опитният спортен екип на Нова Броудкастинг Груп ще предложи атрактивна студийна програма с анализи и новини от горещите точки на първенството. Домакини на студийните програми от София ще бъдат утвърдените спортни журналисти Борислав Борисов, Петър Виденов и Мирослав Арабаджиев. Сред коментаторите на футболните срещи са Георги Драгоев, Виктор Врачев, Лъчезар Пройнов, като всички журналисти от футболния екип на спортния отдел на медията ще имат възможността да коментират поне един мач.Мачовете от УЕФА ЕВРО 2020 ще бъдат предавани на живо по БНТ1, БНТ3, DIEMA и NOVA, както и в каналите на DIEMA XTRA.Окончателната схема на мачовете, предавани на живо и на запис в каналите на Българска Национална Телевизия и Нова Броудкастинг Груп ще стане ясна след жребия на 30 ноември 2019 г. ", "date": "2019.11.29", "title": "БНТ и Нова ТВ ще излъчват съвместно всички мачове от Евро 2020"}
{"url": "http://www.cross.bg/ministur-problemi-problemite-1619133.html", "text": "/КРОСС/  „Педиатър съм с почти 40 години стаж. Моля ви, г-н министър, с Вас се познаваме почти от 20 години, обърнете се наистина, не използвайте лексика като „актуализация\", „синхронизация\", „модернизация\". Вие, като много интелигентен човек, не виждате ли, че има много сериозни проблеми в здравната помощ за децата?\", това попита народният представител проф. Георги Михайлов министъра на здравеопазването от трибуната на Народното събрание. „Това са мерки на парче, които не решават основните въпроси на здравеопазването. Моля ви като българин, като човек, който е преживял съдбите на много деца в моя живот, обърнете се наистина към тези деца и към българската нация, опитайте се да решите тези проблеми. Останалото са само думи\", категоричен беше той.„Току-що министърът на здравеопазването каза, че организират спешното лечение на децата, които изпадат от една болница и имат нужда от интензивни грижи. Точно по тази пътека мина за съжаление и детето, което почина. Това дете, което се нуждае от реанимация, ние трябва да го установим, да извикаме линейката и да го закараме в „Пирогов\" - то вече няма да има нужда. Това не е пътят. Може ли болница да съществува без спешно отделение?, това попита народният представител Георги Йорданов.„Виждате ли, г-жо председател, когато отхвърлихте процедурата за изслушване - вместо да беше приета тя и да обсъждаме важен въпрос, сега министърът излезе да обяснява, че не иска да се обръщаме към него с „уважаеми господин министър\". Уважаеми господин министър, събрали сме се тук да дебатираме и спорим, да решаваме проблеми. Да се уважаваме е задължително и ние го спазваме. Но за да се уважаваме, трябва да дебатираме, за да решаваме проблеми. Криенето на проблемите задълбочава проблемите ни\". Това заяви от трибуната на НС зам.-председателят на ПГ на „БСП за България\" Христо Проданов.„Министърът излезе и каза, че тук не е мястото за политизиране на проблемите. Редно е да му обясните, че това е най-политическият орган и тук се правят политиките, които разрешават проблемите. Ако един министър не знае това и си мисли, че идва просто да разговаря на експертно равнище, много е сгрешил. Интензивно отделение на национална педиатрична болница е с 4 легла. Какви политики има, когато интензивното в София има 4 легла? Раздаването на пари, наливането в кофа без дъно, не разрешава никакви проблеми.  Вие, г-жо председател, трябва да го призовете от тази трибуна да каже как и чрез какви политики ще реши най-накрая проблемите в българското здравеопазване. И ако не може да отговори на този въпрос, да си подаде оставката\". Това каза секретарят на ПГ на „БСП за България\" Стоян Мирчев.„Каквато е организацията на Народното събрание, такова е и състоянието на българското здравеопазване. Проблемът с липсата на кадри в болниците е хроничен проблем и не е само с педиатричната болница\". Това заяви народният представител Илиян Тимчев. Той обясни, че много от болниците имат по две легла и са кръстени като интензивни отделения. „Много болници, включително и  педиатрията, отговарят на условията само по документи.Трябваше да се случи нещастието с това дете, за да лъснат и тези проблеми със здравеопазването в България\", завърши Тимчев.„За съжаление от ГЕРБ спазват правилника само когато имат интерес от това. В правилника не е  написан точен час за изслушване на министър. От БСП искахме изслушване на министър Ананиев, но процедурата беше отхвърлена от ГЕРБ\". Това каза депутатът от БСП  Филип Попов. Той коментира, че управляващите бягат от разговори за състоянието на българското здравеопазване и са скрили министъра от този разговор. „Парламентът е място за разискване на политики, а не даване на калпак на болниците от министър председателя от стъклото на джипа\", допълни Попов.  ", "date": "2019.11.29", "title": "Георги Михайлов: Предлагате мерки на парче, които не решават основните въпроси на здравеопазването"}
{"url": "http://www.cross.bg/ministur-ananiev-vsichki-1619137.html", "text": "/КРОСС/  Няма да бъде закривано интензивното отделение на Педиатрията. По-рано тази седмица, съвместно с представители на Центъра за спешна медицинска помощ - София и на болниците „Проф. д-р Иван Митев\", „Н. И. Пирогов\", „Александровска\" и Националната кардиологична болница, е създадена  пълна организация - алгоритъм на действие, начин на комуникация между отделните лечебни заведения - така че на всички деца да бъде оказана адекватна и навременна медицинска помощ. И трите болници - „Пирогов\", НКБ и „Александровска\" разполагат с необходимия кадрови ресурс, апаратура и техника, за да гарантират лечението на децата. Това стана ясно от изказването на министъра на здравеопазването Кирил Ананиев от парламентарната трибуна във връзка с преустановения прием на деца в интензивното отделение на СБАЛДБ „Проф. д-р Иван Митев\".Той посочи, че усилията на Министерството на здравеопазването са насочени към изчистване на кадровите проблеми, които стоят в момента пред интензивното отделение на Педиатрията. „Назначил съм комисия, която ще направи пълен анализ на капацитета на отделението и ще бъдат предприети всички необходими действия за привеждането му в нормален работен режим\", беше категоричен Ананиев.„Използвам случая, за да се обърна отново към всички родители - няма да остане нито едно дете, на което да не бъдат оказани необходимите медицински грижи. Ние имаме прекрасни лекари и лечебни заведения, които се грижат за децата\", посочи още министър Ананиев.Той припомни, че през май месец тази година правителството отпусна 1,7 млн. лв. за Педиатрията. Освен това бяха увеличени цените на основните клинични пътеки, по които работи лечебното заведение, а лимитирането на легла в детските отделения и клиники беше премахнато.От парламентарната трибуна министър Ананиев призова въпросът да не се политизира, защото са предприети всички необходими мерки за справяне със ситуацията.Относно резултатите от проверката във връзка с починалото 3-годишно дете здравният министър информира, че по-рано днес е получил втори предварителен доклад. Причината е, че все още в Изпълнителна агенция „Медицински надзор\" не са постъпили всички медицински документи по случая, в т.ч. и докладите от независимите експерти. „За съжаление се изисква още технологично време и за да бъде проверката напълно обективна, се налага срокът да бъде удължен отново\", коментира министър Ананиев пред журналисти.Пред медии министърът взе отношение и по случая с проявената спрямо лекар агресия в Окръжна болница „Св. Анна\": „Не приемам и осъждам всякакви форми на насилие към медицинския персонал в нашата страна. Върху жената е оказано и физическо, и психическо насилие, което е недопустимо за всяко уважаващо себе си общество. Очаквам от директора на „Св. Анна\" доклада по случая и веднага ще го предам на главния прокурор. Имаме споразумение с прокуратурата за съвместни действия в такива ситуации, като аз и моят екип винаги оказваме пълно съдействие\".През бюджета на МЗ за следващата година ще бъде реализирана хоризонтална политика, имаща за цел да ограничи нападенията над работещите в сферата на здравеопазването - ще бъде инвестирано във видеонаблюдение за местата в лечебните заведения, на които рискът от проява на агресия спрямо персонала е най-висок. Това стана ясно още от думите на здравния министър. ", "date": "2019.11.29", "title": "Няма да бъде закривано интензивното отделение на Педиатрията"}
{"url": "http://www.cross.bg/tzeremoniya-evropeiiskiya-suvet-1619135.html", "text": "/КРОСС/  На кратка церемония в Брюксел председателят на Европейския съвет Доналд Туск предаде своите правомощия върху най-важния политически орган на ЕС на своя наследник, бившия белгийски премиер Шарл Мишел.Новият председател на Европейския съвет започва своята работа на 1 декември.Символичната церемония се проведе в Брюксел, в залата, в която се провеждат европейски срещи на високо равнище и големи международни форуми. ", "date": "2019.11.29", "title": "Доналд Туск предаде официално щафетата на новия председател на ЕС"}
{"url": "http://www.cross.bg/dzhon-lenun-ochila-1619140.html", "text": "/КРОСС/  Кръгли слънчеви очила на Джон Ленън и получен от Ринго Стар билет за паркиране, които били съхранявани от бивш шофьор на \"Бийтълс\", ще бъдат изложени на търг на интернет сайта на \"Сотбис\" следващата седмица, предаде Франс прес.Бившият шофьор Алън Херинг, който работел за двама от членовете на легендарната група - Ринго Стар и Джордж Харисън, заяви, че решил да се раздели с тези вещи и да съхрани единствено \"спомените\".Херинг съхранил билет за паркиране на стойност 2 британски лири, издаден на 25 април 1969 г. пред седалището на звукозаписната компания \"Епъл рекърдс\", основана от \"Бийтълс\". Смачканият къс хартия в кафеникав цвят е оценен на 1500 лири.Слънчеви очила, оставени от Джон Ленън на задната седалка в мерцедеса на Ринго Стар през 1968 г., също ще бъдат предложени за продажба.\"Те са неотменима част от имиджа на Ленън от средата на 60-те години на миналия век до смъртта му\", отбеляза експертът по книгите и ръкописите в \"Сотбис\" Гейбриъл Хийтън.Той няколко пъти промени стила си. Онова, което остана непроменено, са слънчевите очила. Ако искате да направите карикатура на Джон Ленън, изображението му ще е с дълга коса и слънчеви очила\", допълни той.Херинг поясни, че навремето в шофирания от него автомобил се качили Ринго, Джордж и Джон.„Когато Ленън излезе от колата, забелязах, че е оставил слънчевите си очила на задната седалка и че едното стъкло се е отделило от рамката\", разказа бившият шофьор.„Попитах Джон дали иска да ги поправя. Той ми каза да не се безпокоя, защото ги носи заради имиджа си. Не ги поправих. Те са във вида, в който Джон ги остави. За мен спомените от този специален период от живота ми с групата \"Бийтълс\" са по-важни, отколкото свързаните с нея вещи, които съм съхранил\", допълни той. ", "date": "2019.11.29", "title": "Кръглите очила на Джон Ленън отиват на търг "}
{"url": "http://www.cross.bg/vaksinatziite-vlasti-vaksinatziya-1619139.html", "text": "/КРОСС/  Здравните власти в Москва използваха авангарден подход срещу нарастващия скептицизъм към ваксинациите - чрез кампания с образа на вампири.Във видеоклип, публикуван от здравните власти тази седмица, главни действащи лица са дългокос вампир и оголилата зъбите си негова дъщеря. По време на посещение при лекар те питат дали е безопасно момичето да пие кръв от неваксинирани, пише БГНЕС. След като намеква, че е по-добре изобщо да не се пие кръв, лекарят предупреждава, че ако няма ваксинация то би било много опасна. После излага ползите от ваксинациите.„Значи затова някои родители отхвърлят ваксинациите?\", пита бащата вампир. \"Да ни попречат да хапем децата им?\"Видеото завършва със съобщение, призоваващо родителите да ваксинират децата си.Той стана публично достояние, докато градските власти търсят начини да увеличат процента на ваксинациите. В четвъртък местните депутати, включително ръководителят на градската комисия по обществено здраве, препоръчаха ваксинирането да стане задължително.Световната здравна организация (СЗО) и УНИЦЕФ предупредиха през юли, че нивото на ваксинация по света \"опасно\" ниско - в много случаи поради нарастващо подозрение към ваксините.СЗО също заяви през август, че случаите на морбили нарастват бързо в Европа и подават сигнал за тревога за степента на ваксинация.Русия беше сред четири държави - заедно с Украйна, Казахстан и Грузия - в които са 78% от случаите на морбили през първите шест месеца на 2019 г.Движението на антиваксърите е подхранвано от спекулативни твърдения, че ваксинациите причиняват разни заболявания или състояния като аутизъм.Проучване на университета „Джордж Вашингтон\" миналата година установи, че ботовете в социалните медии и руските тролове „разпространяват невярна информация за ваксините\" онлайн в опит да посеят раздор в Съединените щати.  ", "date": "2019.11.29", "title": "Здравните власти в Москва използваха иновативен подход за насърчаване на ваксинирането"}
{"url": "http://www.cross.bg/riton-programa-filma-1619120.html", "text": "/КРОСС/  24-ят фестивал на българското документално и анимационно кино \"Златен ритон\" започва днес в LUCKY Дом на киното. Откриването тази вечер от 18 часа ще започне с документален филм в памет на Стефан Данаилов с режисьор Коста Биков.  След това е  специалната прожекция, посветена на 100-годишнината от подписването на Ньойския договор с филма „Сага за пропилените възможности\" на режисьора Ралица Димитрова по сценарий на проф. Иван Илчев.До 6 декември във фестивалните дни на \"Златния ритон\" в Пловдив ще бъдат представени 76 нови документални и анимационни филми от последните две години. В конкурсната програма лентите са 56, като документалните са 37, а анимационните -  19.Те ще бъдат оценявани от петчленно жури с председател Светослав Стоянов, носител на „Златен ритон\" от предишния фестивал. Пловдивският представител в журито на това издание е художникът Ангел Гешев. 20 нови филма, но  извън конкурсния раздел,  са  в програмата „Открити хоризонти\". Включена е и програма In memoriam.Входът е свободен. ", "date": "2019.11.29", "title": " В Пловдив започва кино фестивалът \"Златен ритон\" "}
{"url": "http://www.cross.bg/magazinite-gurtziya-klienti-1619119.html", "text": "/КРОСС/  Българите масово атакуват магазините в Гърция, заинтригувани от намаленията на \"Черния петък\".С щедри отстъпки, които за много от стоките достигат 70% от цената, търговците в Гърция привличат клиенти днес.Гърците дори се наредиха на опашки пред някои от търговските вериги, часове преди да отворят магазините.Българите смятат, че на гръцкия пазар марковите стоки са оригинални и затова пристигат, предимно в Северна Гърция, за да направят покупки.Български автобуси и леки автомобили има пред големите молове , където се предлагат разнообразни продукти. Сънародниците ни купуват предимно бяла техника, електроника, облекла и обувки. Много от българите са пристигнали само за днес. Предварително са се запознали с реалните цени на търсените от тях стоки, споделят българските клиенти.Специалистите съветват да се пазарува разумно в рамките на възможностите и да се внимава с офертите, които изглеждат нереални.Същевременно екипи на финансови инспектори извършват масови проверки по магазините, за да не се допусне нелоялна търговска практика и подвеждане на клиентите. ", "date": "2019.11.29", "title": "Български клиенти атакуват магазините в Гърция на \"Черния петък\" "}
{"url": "http://www.cross.bg/nezavisimo-putyvane-imat-1619118.html", "text": "/КРОСС/  Wizz Air обяви до 30%* намаление за избрани полети, резервирани днес с неограничен период на пътуване.Независимо дали искате да резервирате коледна почивка в последната минута, новогодишно празненство в непознат град или да избягате от зимния студ, като планирате полет до слънчева дестинация, сега е моментът да го направите. Тези, които резервират билетите си днес, също автоматично ще бъдат добавени към томбола, при която ще имат шанс да спечелят ваучер за пътувания в мрежата на WIZZ на стойност 1500 евро.Независимо от дестинацията, която изберете, имайте предвид, че отстъпката до 30% е валидна само днес**, така че българските пътешественици имат време до полунощ, за да направят резервация и да подарят на себе си или на близките си пътуване. ", "date": "2019.11.29", "title": "Wizz Air с 30%* намаление за Черен петък "}
{"url": "http://www.cross.bg/letishteto-vlasti-makedonka-1619123.html", "text": "/КРОСС/  Фолклорни танцьори от Петрич за малко не се превърнаха в нелегални емигранти на летището в руския град Санкт Петербург. Дамите от група „Македонка\" пристигнали в Русия за участие в международен фестивал. На летището обаче местните власти забелязали, че в електронните им визи фигурират само име и фамилия без бащини имена. Служителите на летището бързо оформили документите и написали акт за депортация. На танцьорите било предложено или да хванат веднага обратния полет за България, или да бъдат настанени в близък бежански център.След месеци подготовка в самолета за фолклорния фестивал в Русия се качили 18 танцьори и 18 придружаващи лица. Заявленията си за визи всички попълнили онлайн.„В съответния срок всички 36 пътуващи, от които 18 танцуващи, заявихме такива визи и съответно на всеки от нас бе издадена такава виза\", обясни Албена Кубратова.На летището обаче част от групата била отделена от другата. И самодейците разбрали, че има проблем. Руските власти обяснили, че визите на 9 от пътуващите не са валидни.„Казаха ни: „Имате 5 минути да решите, дали ще се качите на самолета за Германия, за България, или после ще ви третираме като нелегални емигранти\". Порязват те жестоко и решаваш на момента за секунди\", заяви Мария Янева, ръководител на клуб „Македонка\".На летището дамите от групата разбират, че част от тях в заявленията си за електронна виза, което са попълнили на сайта на руското външно министерство, не са написали бащиното си име. Просто защото не е имало такава графа.„Ние се опитвахме да им обясним, че пропускът не е съществен, че другите данни отговарят на електронната виза и личния паспорт, но въпреки всичко от тяхна страна абсолютно никакво съдействие. И само изслушване и директно връщане, за тях просто бяхме проблем, с който трябваше да се справят в рамките на 10-15 минути\", разказва Илияна Илиева.Според жените от група „Македонка\" има сериозен пропуск в сайта на руското външно министерство, защото дори при грешно попълване на визата, такава се издава.От българското външно министерство обясниха, че отказът българските граждани да бъдат допуснати на територията на Руската федерация е изцяло от компетенцията на руските гранични власти. / Нова ТВКадър от Нова тв.", "date": "2019.11.29", "title": "Руските власти депортираха български фолклорен ансамбъл"}
{"url": "http://www.cross.bg/glavna-direktziya-zhandarmeriya-1619121.html", "text": "/КРОСС/  Депутатите гласуваха на първо четене създаването на нова Главна дирекция \"Жандармерия, специални операции и борба с тероризма\" с приемането на промени в закона за МВР. Други изменения предвиждат 2 000 лева глоба при използване на физическа сила срещу полицай или пожарникар. Левицата оспори законопроекта с мотива, че с него се заличава ролята на полицията.Новата мегаструктура ще обедини Специализирания отряд за борба с тероризма и Дирекция \"Жандармерия\" на Главна дирекция \"Национална полиция\". Тя ще е юридическо лице като другите главни дирекции в МВР и ще осъществява дейности, които пряко  се отнасят до защита на националната сигурност на страната и опазване на обществения ред.Предвижда се и преобразуване на Научно изследователския институт по криминалистика, който ще стане Национален институт. С промените в закона за МВР се въвежда още изискването да се прави тест за наркотици на кандидат служителите.От БСП настояха за изцяло нов закон за МВР. Депутатът Красимир Янков оспори създаването на новата структура:\"Виждаме все по-нарастваща роля на звена, чиито предназначения по същество са акционни действия\".Красимир Ципов от ГЕРБ контрира:\"Какво по-логично от това е да бъде преструктурирано звено като Дирекция \"Жандармерия\" към Главна дирекция \"Национална полиция\" и на нея да се придадат едно такова правомощие, свързано с противодействие на конвенционалната престъпност\". ", "date": "2019.11.29", "title": "Създава се Главна дирекция \"Жандармерия, специални операции и борба с тероризма\" "}
{"url": "http://www.cross.bg/tzurkva-pravoslavna-patriarh-1619124.html", "text": "/КРОСС/  Името на главата на новата православна църква на Украйна (PCU) Епифаний Думенко за първи път се споменава в литургия, която бе извършена от митрополит на Българската православна църква.Според гръцкия сайт Romalewfronimati, Пловдивският митрополит Николай, пристигнал от България в сряда, 27 ноември, е водил сутрешната служба в църквата \"Св. Атанасий и свети Акакий и Дамаскин Студит\" в Лангада (Гърция). По време на литургията дяконът прочете местния диптих (литургичен ред за споменаване на приматите), който включваше главата на ЦИК.Епархията Лангада е включена в списъка на епархиите на Гърция, които Московската патриаршия препоръчва като нежелателни за посещениеот поклонници: техните управляващи епископи влизат в богослужебно или молитвено общение с представители на PCU.Досега Българската православна църква не е дала окончателен отговор дали признава неканоничната църква на Украйна, създадена преди година с подкрепата на Константинопол и тогавашната украинска администрация.В началото на ноември Александрийският патриарх Теодор призна неканоничния PCU. Веднага след това Московската патриаршия обяви невъзможността за по-нататъшно почитане на името на патриарх Теодор, което на езика на църковната дипломация означава действително прекъсване на комуникацията. На 25 ноември стана известно, че патриарх Кирил спира работата на двора на Александрийската църква в Москва.В края на октомври ръководителят на Гръцката православна църква архиепископ Йероним II призна ПКУ, въпреки противопоставянето на собствения си епископ. ", "date": "2019.11.29", "title": "Интерфакс: Българската църква направи крачка към признаването на Православната църква на Украйна?"}
{"url": "http://www.cross.bg/danailov-stefan-spektakul-1619122.html", "text": "/КРОСС/  Последният актьорски клас на Стефан Данаилов ще посвети на своя учител премиерния си спектакъл „Лодкарят\". Постановката ще се играе на Голяма сцена в НАТФИЗ.\"Нека се съберем заедно. Стефан Данаилов би искал така\" - призовават последните 22-ма студенти на Мастера - четвъртокурсници от специалност „Актьорство за драматичен театър\". В негова памет те ще играят дипломния си спектакъл „Лодкарят\" от Джез Бътъруърт.Пиесата е писана през 2017 година и е вдъхновена от темите за силата на безмълвната любов, другостта, илюзорният свят и вечно сигурната смърт. Постановката е на д-р Сава Драгунчев, възпитаник и асистент на покойния Стефан Данаилов, който уверено заявява, че Мастера може да се гордее с това, което студентите са постигнали с техния дипломен спектакълПремиерата на \"Лодкарят\" ще се играе днес и утре от 19.00 ч., Голяма сцена, Театър НАТФИЗ. ", "date": "2019.11.29", "title": "Последните ученици на Стефан Данаилов играят премиерно \"Лодкарят\" в негова памет"}
{"url": "http://www.cross.bg/sgradi-leva-zhilishtni-1619127.html", "text": "/КРОСС/  Нови 18 687 123,16 лева се отпускат от Министерството на регионалното развитие и благоустройството чрез Оперативна програма „Региони в растеж\" 2014-2020 г. за повишаване на енергийната ефективност в многофамилни жилищни и административни сгради в 28-те малки общини в страната. Размерът на средствата по процедурата може да бъде увеличен след одобрение на промени в програмата от Европейската комисия в съответствие с решението на Комитета за наблюдение за пренасочване на други 25 млн. лв. за прилагането на такива мерки.За финансиране могат да кандидатстват общините: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг.Процедурата е насочена към продължаване и надграждане на инвестициите за повишаване на енергийната ефективност в обществени и жилищни сгради. Всеки кандидат по нея може да подаде до три проектни предложения. Няма ограничение в броя и вида на обектите на интервенция в едно предложение. Проектите може да включват както многофамилни жилищни сгради, така и публични. Допустими са сгради на държавната и общинската администрация, както и общински от образователната, културната и социалната инфраструктура. Предимство се дава на жилищните блокове, като по програмата вече могат да кандидатстват и такива с над 35 самостоятелни обекта в тях.Очаква се в резултат от изпълнението на проектите да се подобрят енергийните и експлоатационните характеристики на одобрените за финансиране здания, което ще позволи устойчивото им управление и поддръжка и намаляване на крайното потребление на енергия. Спестените в следствие на приложените мерки вредни емисии ще доведат до подобряване на средата в малките градове.Срокът за кандидатстване е 27.03.2020 г. Минималният размер на заявената безвъзмездна финансова помощ по всеки проект е 200 000 лева, а максималният не може да надхвърля 1 500 000 лева.Насоките за кандидатстване и необходимите документи могат да бъдат намерени на интернет страницата на МРРБ и на сайта на оперативната програма. ", "date": "2019.11.29", "title": "МРРБ отпуска 18,7 млн. лв. за енергийна ефективност в 28-те малки общини"}
{"url": "http://www.cross.bg/kosovo-popovich-bulgariya-1619125.html", "text": "/КРОСС/  Сръбският министър отговарящ за иновациите и технологичното развитие Ненад Попович призова \"правителството на България да преразгледа решението си за признаване на лъжливата държава Косово\".Ненад ПоповичТова стана по време на официалната среща на Попович с министъра на икономиката Емил Караниколов. Двамата участваха в Третата сесия на смесената Българо-сръбска междуправителствена комисия за икономическо сътрудничество в София. Попович дори поиска \"Караниколов да предаде това послание на колегите си от правителството\".\"Ще използвам тази възможност да предадете на Вашето правителство, така както правят много държави и то да преразгледа признаването на лъжливата държава Косово. Ние сме дълбоко убедени, че нарушаването на международното право при което се стига до създаването на подобно нещо на Балканите, не е в полза на мира и икономическото развитие\", каза още Попович, чието изказване бе разпространено от държавната агенция в Белград Танюг.Според Попович \"Косово е неделима част от Сърбия, съгласно резолюция 1244 на СС на ООН и съгласно Конституцията на Сърбия\". \"През 2008 г. българското правителство призна т.нар. независимост на лъжливата държава Косово. Извършеното от косовските албанци и тяхното решение да обявят лъжлива независимост бе нелегално и в противоречие с международното право. Днес много държави по света разбират този факт и през последните 2 години 17 държави са оттеглили признаването на тази лъжлива държава\", каза още Попович. Според Танюг \"Караниколов е обещал да предаде това послание на колегите си в правителството и добавил, че страната ни разбира \"тяхната болка\". \"България е една от страните, която ви разбира, защото и нашата страна в миналото е била разделена поради политически и други причини. Много добре осъзнаваме какво означава да ви разделят от вашите братя и и сестри\", казал още Емил Караниколов.БГНЕС припомня, че Косово обяви независимост през февруари 2008г. До момента над 100 държави, включително и България са признали независимостта на Косово. ", "date": "2019.11.29", "title": "Сръбски министър: България да анулира признаването на Косово"}
{"url": "http://www.cross.bg/zdraveopazvane-puti-zdraveopazvaneto-1619126.html", "text": "/КРОСС/  ДЕКЛАРАЦИЯ ОТ ИМЕТО НА ПГ „БСП ЗА БЪЛГАРИЯ\"УВАЖАЕМА ГОСПОЖО ПРЕДСЕДАТЕЛ,УВАЖАЕМИ ГОСПОДИН МИНИСТЪР,УВАЖАЕМИ НАРОДНИ ПРЕДСТАВИТЕЛИ, Вчера излезе докладът на ЕК за състоянието на здравеопазването у нас за 2019 г. Изводите от този доклад са стряскащи и смятаме, че е необходимо по него да се вземе отношение още сега, а именно:България има най-висок дял на директните плащания от пациенти, почти три пъти по-висок от средните за ЕС.Българите имат най-ниска средна продължителност на живота в ЕС и висок процент на предотвратима смъртност, т. е. живеем нездравословно, имаме неефективно здравеопазване и умираме най-рано в ЕС.Разходите за здравеопазване растат и натоварват все повече джоба на българите, като правят здравеопазването недостъпно за хората с ниски доходи, освен това те потъват в неефективно структурираната система. Отлагането на реформата в сектора не позволява балансирането на тези диспропорции. На фона на всичко това- броят на хоспитализациите в България е значително по-голям от този в ЕС. Частните болници са се увеличили 6 пъти, а хоспитализациите в тях 78 пъти. Същевременно високите нива на задлъжнялост на публичните болници са траен проблем, към който се подхожда чрез палиативни мерки, нерешаващи дълготрайни проблеми.Уважаеми дами и господа, тазгодишният доклад на практика не се различава по нищо от предходния! Три години очаквахме от вас ефективни мерки, три години вие ни предлагате една и съща структура на бюджета за здраве, без изобщо да се вслушате не само в нашите препоръки, а и в констатациите на европейските  институции. Колкото и повече да увеличаваме бюджета за здравеопазване, парите ще потънат отново. Наливаме от пусто в празно. Реален ефект без реформа няма да има. Ярък пример за разпада на системата са продължаващите вече десет месеца протести на специалистите по здравни грижи и обявеното преди няколко дни закриване на спешния прием в Националната педиатрична болница, което е нормативно недопустимо за нейното съществуване. Станахме свидетели как едно непремерено изказване и действие води до оставки на лекари.Вие сте некомпетентни да управлявате системата на здравеопазване. Това е не само нашата оценка, но и на европейските институции! ", "date": "2019.11.29", "title": "Десислав Тасков към Ананиев: Вие сте некомпетентни да управлявате здравеопазването"}
{"url": "http://www.cross.bg/predi-chasa-kniga-1619111.html", "text": "/КРОСС/ „12 часа преди Коледа\" е дебютният роман на младата българска авторка Десислава Чучулайн. Книгата е магическа история, която отвежда читателя на приключение през различни светове и измерения, за да им напомни какъв е истинският смисъл на празниците. Романът е насочен към всеки, който иска да се потопи в стойностна и смислено написана книга, която носи топлина и уют. „12 часа преди Коледа\" може да бъде намерена по книжарниците от 27 ноември, а официалното ѝ представяне ще се състои на 3 декември от 19 часа в бар Black Flamingo.Някои вълшебни истории оживяват малко преди Коледа... Златни символи засияват по ръбовете на една книга и това ще преобърне живота на няколко души...Един книжар и една млада жена, отдавна изстинали към уюта на празниците, ще се отправят на пътешествие във времето, което ще предопредели не само тяхната съдба, но и Баланса на Реалността. Някъде на Земята има тайнствена книга, която ги свързва, и макар те да не го знаят, дванайсет часа преди Коледа, страниците ѝ ще засияят, а по ръбовете ѝ ще изпъкнат мистериозни символи. В търсене на своя нов Книжар Главната книга ще се телестранира на Земята и ще припомни на двама души кои са истински важните неща в живота. Шепа магьосници, катерица с глава на койот, призрак и един телепортер ще забъркат магории и смръкотии, за да притежават книгата. Но кой ще бъде избраният?Десислава Чучулайн е мениджър „Корпоративни комуникации\" в голяма финансова институция. Работи предимно в областта на дигиталните комуникации. Завършва бакалавър „Връзки с обществеността\" в СУ „Св. Климент Охридски\" , а след това се дипломира като магистър Икономист със специалност Маркетинг в УНСС. Дълги години трупа опит в едни от най-големите PR и рекламни агенции в България. Реализира комуникационни кампании за редица световни брандове.От четиригодишна обожава да рисува и за нейн късмет родителите ѝ я записват да кандидатства в първи клас в паралелка с разширено изучаване на изобразително изкуство. Приемат я и така прави първите си стъпки. Неин преподавател е художникът Панайот Панайотов. Участва с картините си в множество национални и международни конкурси за детска рисунка и получава отличия за работите си. Още от най-ранна възраст развива въображението си и се научава да цени изкуството във всичките му форми. ", "date": "2019.11.29", "title": "„12 часа преди Коледа“"}
{"url": "http://www.cross.bg/direktor-glaven-godini-1619107.html", "text": "/КРОСС/  LG Electronics (LG) обяви, че Брайън Куон, настоящият ръководител на звената за мобилни комуникации и домашни развлечения, ще заема поста на главен изпълнителен директор от 1 декември. Други промени в ръководството на компанията за 2020 г. включват също така и Парк Хюн-сей като президент на LG Home Entertainment Company, Морис Лий - новият президент на LG Mobile Communications Company, Уилям Чо на новата позиция като главен стратегически директор и Бей Ду-йънг на позицията главен финансов директор.В продължение на повече от три десетилетия Брайън Куон заемаше важна роля в LG. Куон (56) се присъедини към Goldstar през 1987 г. и е заемал различни позиции, включително бизнес планиране в LG Wales и ръководител на отдела за монитори, преди да бъде повишен да ръководи компанията Home Entertainment през 2014 г. Куон е родом от Пусан, получава бакалавърска степен от Националния университет в Сеул и MBA от университета в Аалто във Финландия.Изпълнителният вицепрезидент Парк Хюн-сей застава начело на LG Home Entertainment Company след 25 години опит с телевизори, компютри и монитори, като по-голямата част от времето се фокусира върху пазара в САЩ. Парк е завършил Университета на Мичиган и получава своя магистър от университета в Индиана, и двете в САЩ.Старшият вицепрезидент Морис Лий се присъедини към Goldstar през 1988 г. и заема различни позиции в мобилния, телевизионния и информационния бизнес на LG, както и пет години в компанията-майка LG Corp. като вицепрезидент. Родом от Сеул, г-н Лий завършва университета в Корея със специалност бизнес администрация.Изпълнителният вицепрезидент Бей Ду-йънг поема ролята на главен финансов директор след седем години като ръководител на отдела за данъци и търговия на LG. Ветеран с 30-годишен опит в индустрията, г-н Бей се присъедини към LG през 2005 г. Завършил Националния университет в Сеул, г-н Бей също учи в университета Джордж Вашингтон в Съединените щати.Новото ръководство ще фокусира усилията си в следващите години да ускори „дигиталната трансформация\" на LG във всички операции. Към този момент, главният стратегически директор бе назначен да работи във всички бизнес звена, както и в сестринските компании на LG. Позицията на главен стратегически директор ще заема Уилям Чо, който ще се върне в централата, след като ръководи операциите на LG в Северна Америка през последните шест години.В бъдеще LG ще разшири фокуса си върху бъдещите основни и общи технологии със създаването на Център за бъдещи технологии за подкрепа на съществуващата лаборатория за изкуствен интелект. Бъдещите бизнеси със силен потенциал, като например умен дом, партньорства за съдържание и грижа за красотата, ще бъдат засилени и разширени.Всички назначения влизат в сила на 1 декември 2019 г., като повишенията влизат в сила на 1 януари 2020 г. ", "date": "2019.11.29", "title": "LG Electronics  с промени в ръководството през 2020"}
{"url": "http://www.cross.bg/bulgariya-detzata-iiotova-1619109.html", "text": "/КРОСС/  „Най-голямата награда за всеки учител са успехите на неговите ученици. Но освен знанията трябва да дадем на децата си любовта към България. Най-ценното признание за вашия труд, отдаденост и енергия, уважаеми учители, открих в думите на един от вашите възпитаници: Всеки път, когато посещавам българското училище, се чувствам по-близко до родния ми дом България.\" С тези думи вицепрезидентът Илияна Йотова се обърна към учителите от Български детски хор и училище „Гергана\" - Ню Йорк.Вицепрезидентът бе гост на концерт-спектакъла „Дойдох! Изпях! Победих!\" на Класа по музикален театър. Учениците представиха оригинална драматизация на български език по 13 известни бродуейски песни. След представянето на спектакъла в Българското училище във Виена „Св. св. Кирил и Методий\" децата гостуваха в София. Концертът бе заключителното събитие от честванията на 15-ата годишнина на Български детски хор и училище „Гергана\" в Ню Йорк. По повод годишнината и като признание за професионализма и активната дейност за съхранение и разпространение на българския език и култура Илияна Йотова удостои училището с почетния плакет на вицепрезидента.„През последните няколко години успях да се срещна с наши сънародници в  различни точки на света - от Франция, през Украйна, Молдова, Казахстан, до Сиатъл и Лос Анджелис в САЩ. Извън границите на България почувствах толкова много любов към родината. Докоснах се до малки парченца от България, разпръснати по целия свят. Днес вълнението ми е още по-голямо, защото имам честта да ви посрещна в България, на родна земя и да ви поздравя с „Добре дошли!\", заяви в приветствието си вицепрезидентът Йотова.Илияна Йотова поздрави учителите за нестандартния метод, с който привличат интереса на децата към българския език и българската култура - чрез силата и красотата на музиката.Вицепрезидентът пожела на учителите и родителите заедно да продължават да разказват на децата славната приказка за България, да ги учат да бъдат горди българи. „Съхранявайте и разпространявайте българщината\", призова Илияна Йотова.Вицепрезидентът бе подготвила подарък-изненада за участниците и зрителите - рецитал от актрисата Иванка Шекерова на „Похвално слово за българката\" по стихове на Ивайло Балабанов, в които се възпява силната, непокорна и предана на род и родина Гергана.  ", "date": "2019.11.29", "title": "Вицепрезидентът: Освен знанията трябва да дадем на децата си любовта към България"}
{"url": "http://www.cross.bg/polovin-plovdiv-milion-1619112.html", "text": "/КРОСС/  Окръжната прокуратура в Пловдив ще поиска най-тежката мярка \"задържане под стража\" за психиатърката, която е заподозряна в източването на половин милион лева от Здравната каса. В кооперацията, където се помещава кабинетът ѝ, рядко са виждани пациенти. Схемата е започнала да действа според анализа на първите данни още през 2017 година.Една от версиите, говоря абсолютно примерно, тъй като говоря за версии за дело, по което разследването е на една седмица. Една от версиите е, че недобросъвестни лекари грубо казано са лъжели пациентите си, че ще им го инжектират срещу пари и са ги продавали на пациентите тези лекарства. Това коментира Атанас Илиев, зам.-районен прокурор. Може да има и пациенти, които не желаят да влизат в процедурата с НЗОК, просто защото желаят анонимност. Едва ли на всеки е приятно да знаят за него, че страда от това заболяване, допълни прокурорът.Чавдар Грошев, районен прокурор на Пловдив, коментира, че възползвайки се от тази схема и от това, че лекарствата са скъпо струващи, лекар психиатър създава едни фиктивни диагнози на лица с такова заболяване - пароидна шизофрения, след което създавайки документи с невярно съдържание или неистински документи, фактически накрая се снабдяват с тези лекарства, които те продават и по този начин сме установили към настоящия момент. че НЗОК е ощетена с близо половин милион.На този етап прокуратурата в Пловдив е събрала достатъчно доказателства, за да повдигне обвинения на д-р Инна Бончева. Разследването е в много начален етап, обясниха прокурорите. ", "date": "2019.11.29", "title": "Задържане под стража за психиатърката, източила половин милион от НЗОК"}
{"url": "http://www.cross.bg/bili-vzriv-kislorod-1619108.html", "text": "/КРОСС/  Разследването на пожара в \"Пирогов\" за сега изключва версията с взрив на кислородна бутилка. Преди по-малко от два месеца са били проверени съдовете за течен кислород в \"Пирогов\", увериха от Държавната агенция за метрологичен и технически надзор. Със системата са били направени всички регламентирани по закон проверки и всичко е било изправно.В студиото на \"Сутрешен блок\" темата коментираха пулмологът д-р Александър Симидчиев, началник на функционалното отделение към Медицинския институт към МВР, и председателят на Камарата на инженерите в инвестиционното проектиране инж. Иван Каралеев.По принцип ако стане взрив, той може да стане от кислородна бутилка, но разрушенията биха били невероятни. Аз съм виждал разрушения, които могат да се получат от взрив на кислородна бутилка - трудно човек може да си представи какво може да предизвика това нещо. Това коментира инж. Иван Каралеев.Григор Къшов - директор на ДАМТН, коментира, че кислородните бутилки са били проверени на втори октомври тази година. Видно е от ревизионния акт. По принцип проверки се правят на четири години. За съдовете се докарва специален камион, където се изпразва кислородът, изпробват се на налягане и след това отново се напълват. Тази проверка протича между два и четири дена. И е показало, че всичко със съдовете е наред.Пулмологът д-р Александър Симидчиев коментира, че не е възможно да се повиши концентрацията на кислород в самата стая, защото има голям процес на вентилация. Тези кислородни точки, които отделят кислород, те отделят от порядъка на 3 до 4 литра в минута кислород, които пациентът поема и то ги поема с маска или с катетър, така че концентрацията е висока само пред дихателните пътища. В самата стая тя може да се повиши единствено, ако всички кислородни точки са отворени и пускат въздух постоянно и вратата, и прозореца, и всичко останало е затворено. ", "date": "2019.11.29", "title": "Разследването на пожара в \"Пирогов\" засега изключва взрив на кислородна бутилка"}
{"url": "http://www.cross.bg/ymbal-lekari-patzient-1619113.html", "text": "/КРОСС/  Лекари в УМБАЛ „Св. Анна\"-София АД бяха обект на брутална агресия, през тази нощ. Около 4 ч. сутринта в Клиника по хирургия е викната за консултация лекар от КАИЛ на болницата. Консултацията се налага заради лечението на тежко болен  пациент. (Води се следствие. Имена няма да бъдат оповестявани).В това време друг пациент, който е приет в УМБАЛ „Св.Анна\"-София АД за планова операция, започва да вилнее в коридора на Първо отделение на Клиника по хирургия. Удря, блъска, души и обижда лекари и сестри.Размахва и белезници и заплашва с арест. Предварително е сложил на камерите гумени ръкавици, с цел да предотврати видеозаснемането. Чупи и врата на клиниката. Пострадалите лекари и сестри освен физически травми са в психически шок.Подадено е оплакване и тече разследване! Ръководството на УМБАЛ „Св.Анна\"- София АД категорично застава зад лекарите работещи в болницата и вярва, че спрямо виновникът ще бъде приложена цялата сила на закона.", "date": "2019.11.29", "title": "Брутална агресия срещу лекари, пациент вилня в столична болница"}
{"url": "http://www.cross.bg/kaloyan-pargov-sofiya-1619115.html", "text": "/КРОСС/  Кметът Йорданка Фандъкова няма легитимността да взима сама толкова важно решение като вдигане на данъци. Това заяви лидерът на БСП - София и председател на групата на социалистите в СОС Калоян Паргов в сутрешния блок на Нова телевизия \"Здравей, България\". Той обясни, че столичният градоначалник беше избран на местните избори с прекалено малка разлика, за да си позволява подобни еднолични действия.\"Това решение трябва да бъде взето от общинските съветници в СОС, а не от кмета и администрацията, заяви той. - Преди това трябваше да го обсъдим по комисиите, да чуем различни мнения и да преценим. А не да чуем от кмета и администрацията какво са решили и предстои да бъде гласувано\".Според Калоян Паргов, подходът на управляващите в Столична община е сбъркан. \"Получаваме още от същото - като в предишния мандат, коментира той. - Ако искаха да подходят професионално, трябваше от началото на следващата година да започнем обсъждане на различни данъчни ставки в комисиите в СОС. И в края на следващата година, след като гражданите са били запознати и напълно наясно, промените да бъдат включени в бюджета за 2021-ва. Какво се случва сега? Набързо, след две предстоящи обсъждания ще осъмнем на Нова година с по-високи данъци и със сериозното съмнение, че те ще постигнат целта, за която претендират вносителите - по-чист въздух в София и подобряване на инфраструктурата в кварталите\".Лидерът на БСП - София припомни, че Столична община има приети 100 мерки за справяне със замърсения въздух в града. \"С колегите от БСП първи повдигнахме въпроса за проблема с чистотата на въздуха в София, управляващите промениха стратегията, приехме 100 мерки, но замърсеността остава, каза Калоян Паргов. - Сега предстои да приключи конкурсът за чистотата на града. Задължително е в договорите с новите фирми да бъде записано, че улиците трябва да бъдат мити и метени по-често. Това е елементарната и първа мярка за добрата хигиена в града и за подобряване на въздуха. Сега говорим за старите автомобили. Добре, увеличението на данъка им с 5 лева - говоря условно - ще откаже ли собствениците им да ги ползват? Не мисля, че това е добър начин да накараме хората да използват повече градския транспорт. Нали знаете приказката за вятъра и слънцето. Колкото по-силно духа вятърът, толкова повече човек се увива в кожуха си. А като изгрее слънцето, човек сам сваля кожуха. Така е и с данъците\".Според Калоян Паргов, исканото от кмета Фандъкова и администрацията на Столична община увеличение на данъците не отговаря на реалността. \"Ако харчим по-ефективно парите от наличния бюджет, можем да постигнем целите, поставени сега с вдигането на данъците, категоричен е той. - Имаме 100 милиона преходен остатък за тази година. Има пари бюджета. Това, което трябва да направят сега управляващите, е децентрализацията му. Да отпуснат повече средства на районите, за да може да оправят инфраструктурата. А по отношение на екологията - да се съсредоточим върху тези, които най-много замърсяват въздуха, а именно битовите потребители, използващи неекологични отоплителни средства. Да помислим как да ограничим това въздействие върху околната среда по време на зимните месеци, вместо да говорим за Евро 2, 3, 4...\".Калоян Паргов е убеден, че увеличаването на данъка върху възмездното придобиване на имущество също няма да доведе до очаквания резултат. \"Когато става дума за това, защо да не помислим в посока на разрешителните за строеж, коментира той. - Всички сме наясно, че инвеститорите и строителите сами поемат ангажимента да оправят прилежащата инфраструктура около обекта, който изграждат. А това не е тяхна работа. Защо не помислим за размера на строителните разрешителни, както са го направили в другите балкански държави. Но преди увеличението им да го обсъдим внимателно по комисиите и с всички заинтересовани лица. Освен това, в нашата платформа имахме разчет - бяхме планирали, ако БСП управлява в Столична община, за 4 години да изградим 400 км квартална инфраструктура. Бяхме направили и сметка - 1 км за 500 000 лв. Сега от ГЕРБ може да поемат и този наш ангажимент, след като заговориха, че ще влизат в кварталите. Е, 4 години ги чакахме, време е вече да го направят\". ", "date": "2019.11.29", "title": "Калоян Паргов: Фандъкова няма легитимността да взима сама решение за вдигане на данъците"}
{"url": "http://www.cross.bg/prokyratyrata-kontrol-ninova-1619114.html", "text": "/КРОСС/  „Днес внасяме промени в Закона за изменение и допълнение на наказателно-процесуалния кодекс, с който предлагаме да се наложи контрол върху безконтролни досега актове на прокуратурата. Много време в българското общество се води дискусия за необходимите промени в съдебната власт, за правомощията на прокуратурата и главния прокурор. Това заяви в Народното събрание председателят на БСП Корнелия Нинова. Тя обясни, че ако някой подаде сигнал до прокуратурата и тя откаже да заведе досъдебно производство по различни причини - икономически, лобистки, политически, този процес приключва той е затворен в рамките на прокуратурата и до главния прокурор.„Това създава чувство за несправедливост у хората и предпоставки за произвол - ето защо, принципно и от доста време настояваме за налагането на контрол върху действията на прокуратурата. Внасяме предложение този контрол да се осъществява от независимия български съд\", заяви още Нинова. Председателят на левицата поясни предложението на БСП - всеки, който е подал сигнал и не е получил според него адекватен отговор, може да обжалва действията на прокуратурата пред съда. Съдът може да потвърди решението на прокуратурата или да го отмени и да го върне обратно, със задължителни указания за прилагане на закона.„Смятаме, че това е възможност - чрез закона да се създаде рамка, в която да не се допускат произволни действия, злоупотреби от страна на прокурори и че ще се възстанови чувството за справедливост у онези, които очакват истинско правосъдие в България\", каза още Нинова. Тя обърна внимание, че този въпрос е поставен на дискусия многократно от Комитета на министрите на Съвета на Европа, от осъдителни решения в Съда в Страсбург, в заключенията на проведения наскоро форум на европейски прокурори, независим анализ на българската прокуратура, но досега нищо не е правено. „Днес предприемаме конкретни действия, за да се наложи контрол върху действията на прокуратурата\", заключи тя.  ", "date": "2019.11.29", "title": "Нинова: Предлагаме да се наложи съдебен контрол върху безконтролни актове на прокуратурата"}
{"url": "http://www.cross.bg/bulgariya-nyama-ministurut-1619116.html", "text": "/КРОСС/  „Детската болница спира спешния си прием и от БСП  сме изключително притеснени от ситуацията. Още вчера поискахме министърът на здравеопазването да бъде изслушан. Оказа се, че за политиците от ГЕРБ е най- важното да е ясен денят и часът за този спешен случай, без да вземат предвид, че става въпрос за деца\". Това заяви Драгомир Стойнев, зам.-председател на ПГ \"БСП за България\". Той коментира, че министърът много добре трябва да знае, че когато има извънредна ситуация, няма значение  дали има определен  ден и час. „Когато един родител води детето си в болницата, няма значение кой ден и час е. „В момента вие, управляващите,  пазите  министър Ананиев от изслушване. Считаме този подход за недопустим, още повече, че министърът идва днес тук, но за да отговаря на други въпроси\", обясни още Стойнев. „Срам и позор. Детска болница се закрива в съвременна България и вие гласувате въздържали се и против изслушването на министъра. Госпожо Караянчева, вчера ПГ на „БСП за България\" внесе предложение за изслушване по член 113 с право на парламентарните групи да се задават по два въпроси. Единствено вие имате право като народен представител в деня да предложите тази точка за гласуване. Случаят е важен, спешен и няма нужда от дата, час и минута. Молбата ми е към вас - апелирайте народните представители от всички парламентарни групи да подкрепят това предложение, за да успокоим българските граждани и народните представители\". Това призова от трибуната на Народното събрание зам.-председателят на ПГ на „БСП за България\" Георги Свиленски.   ", "date": "2019.11.29", "title": " Драгомир Стойнев : От ГЕРБ пазят Ананиев от изслушване за спирането на детската болница  "}
{"url": "http://www.cross.bg/knsb-tryd-natzionalnata-1619163.html", "text": "/КРОСС/  Над 40 000 подписа са събрани до момента от КНСБ в националната акция под наслов \"Заедно да защитим труда си!\".Тя се провежда от началото на октомври съвместно с КТ \"Подкрепа\".Сред основните искания са заплащането за нощен труд да бъде повишено, извънредният труд да бъде плащан върху реално изработените часове, а сумарно изчисляване на работното време да се прави само в предприятия с непрекъснат процес на работа.Всеки, който желае да подкрепи синдикалната подписка, може да направи това и чрез сайта на КНСБ. ", "date": "2019.11.29", "title": "Над 40 000 подписа в националната акция \"Заедно да защитим труда си!\""}
{"url": "http://www.cross.bg/otdelenieto-patzienti-podariha-1619110.html", "text": "/КРОСС/  Водосвет за здраве и благополучие на екипа в Отделението по Неонатология в УМБАЛ-Пловдив отслужиха отец Теодосий и отец Петър в параклиса на болницата - „Св. Пантелеймон\". В навечерието на големите християнски празници те осветиха хляб и червено вино, които бяха раздадени на пациентите и персонала. След службата двамата свещеници обиколиха отделението, за да благословят най-малките пациенти на болницата и техните родители.Медиците отправиха благодарност към Бог, че в последната година им изпрати толкова щедри и човечни дарители, с тяхна помощ Неонатология разполага с високотехнологична медицинска апаратура и има възможността да прилага  най-съвременно лечение. Със съдействие на младежите, членове на Rotaract Club Plovdiv-Puldin, бе закупен билирубинометър, който по щадящ начин изследва кръвните показатели на новородените с жълтеница. От фондацията на световноизвестната френска изпълнителка Силви Вартан подариха две реанимационни маси, а от Асоциацията на банките в България - висок клас кувьоз. Благородните жестове започнаха преди година, когато отделението получи Pampers Preemie Protection - единствените пелени в страната, предназначени за бебета, родени през втория триместър на бременността с екстремно ниско тегло.  Специална благотворителна инициатива организираха в помощ на отделението преподаватели и ученици от училище „Черноризец Храбър\" в район „Тракия\", към която се присъединиха и родители. Събраната сума бе връчена на ръководството.След участие във форум, организиран от puls.bg - \"Бременност и детско здраве\", от фирма ИКЕА подариха обзаведен кът за кърмене и преповиване. От преди около месец ръка на най-малките пациенти протегнаха възпитаниците на Езикова гимназия „Иван Вазов\", които провеждат кампания за събиране на капачки и вече подариха средствата от първите предадени количества. В момента отделението ни е пълно - грижим се за около 30 бебета, сред тях има 3 двойки близнаци, а всяка година лекуваме 1100-1200 бебета, посочи началникът д-р Диана Аргирова. Тя отбеляза, че голяма част от малките пациенти идват от всички общини в Пловдивска област, от региона на Смолян и Кърджали. Постъпват недоносени деца,  но и значителен брой от новородените, на които медиците помагат да преодолеят редица проблеми.  „Изключително благодарни сме на всички спомоществователи, дори и тези, които не споменаваме, защото без тяхната подкрепа качеството на живот на тези деца няма да е същото, заяви д-р Аргирова. - Нека отбележа, че в кореспонденцията с Франция безкористно ни помага пловдивската преводачка Петя Пейчева.\"", "date": "2019.11.29", "title": "Неонатологията в УМБАЛ-Пловдив с благодарност към дарителите"}
{"url": "http://www.cross.bg/izberat-konferentzii-mestni-1619164.html", "text": "/КРОСС/  ДПС избира ново ръководство на национална отчетно-изборна конференция на 26 април 2020 г.Датата е избрана, защото точно преди 30 г.  в същия ден е получена съдебната регистрация на движението. Това съобщи лидерът на ДПС Мустафа Карадайъ след заседание на Централния съвет, на което бе направен анализ на отминалите местни избори и бе насрочен форумът.Лидерът на ДПС заяви, че не се притеснява от конкуренция, защото всичките му съпартийци са свободни да издигат кандидатури.\"Най-нормално е\", каза той по повод очакваната конкуренция с други кандидатури. \"Уставът го позвовлява, отиваме на конференция\".\"Всеки е свободен да избира, да бъде избиран и да предлага\", коментира Карадайъ.Номинациите за лидер на ДПС ще се събират писмено до 19 април, уточни още той.\"По устав предстоят много отчетно-изборни събрания на местните ни съвети, които, освен че ще изберат ръководствата на местните съвети, ще изберат делегати и за общинските конференции. Предстоят ни 265 общински конференции, които ще изберат общинските ни ръководства,  предстоят ни 28 областни конференции, които ще избират областните ръководства и делегати. Целият този процес до провеждането на националната ни конференция предпоставя взимане на решения и правене на предложения\", обясни Карадайъ.На заседанието е била дадена много добра оценка на резултата на партията на отминалите местни избори.ДПС отчита, че е единствената политическа сила, която запазва еднакъв резултат от трите последни избора - парламентарни, европейски и местни. ", "date": "2019.11.29", "title": "ДПС избира ново ръководство напролет "}
{"url": "http://www.cross.bg/lechkov-iiordan-vitzeprezident-1619106.html", "text": "/КРОСС/  Продължавам да съм първи вицепрезидент на БФС. Това заяви в студиото на Сутрешния блок на БНТ Йордан Лечков. Продължават да взимат колегите, според мен, неправомерни решения, защото ние имаме върховен орган, който се нарича конгрес. Само конгресът може да решава, той си взима решенията - той избира президент и вицепрезиденти и изпълком. Лечков каза, че не е подал оставка, за да може да продължи да функционира Българският футболен съюз.Конгресът за избиране на нов президент на БФС ще се проведе на 7 юни. Това реши на заседание вчера Изпълнителният комитет на централата в Националната база в Бояна. Йордан Лечков коментира, че клубовете не са изявили желание за свикването на конгрес, а по повод насрочването за 7 юни допълни, че е внесъл жалба в съда. По думите му не си е правил отвод, нещо, което твърди вицепрезидентът на футболната централа Атанас Фурнаджиев. Не е необходимо вицепрезидентът, в случая Фурнаджиев, да си прави отвод, защото той не е първи вицепрезидент. Първи вицепрезидент е Йордан Лечков. Не съм си направил отвод. Според него единственото решение от вчерашното заседание на Изпълнителния комитет е било прекратяването на трудово-правните взаимоотношения с Борислав Михайлов. ", "date": "2019.11.29", "title": "Йордан Лечков: Продължавам да съм вицепрезидент на БФС"}
{"url": "http://www.cross.bg/broyat-na-zhertvite-na-zemetresenieto-v-albaniya-raste-1619096.html", "text": "/КРОСС/  Жертвите при земетресението в Албания вече са 48, съобщи днес в. \"Коха йоне\", цитиран от ТАСС. Пострадали са около 790 души.Изпод развалините бяха извадени 45 човека. Издирвателно-спасителните операции продължават.Земетресението с магнитуд 6,4 стана рано сутринта, 26 ноември, във вторник на дълбочина от 10 километра. ", "date": "2019.11.29", "title": "Броят на жертвите на земетресението в Албания расте"}
{"url": "http://www.cross.bg/ninova-poslanika-polsha-1619100.html", "text": "/КРОСС/  Председателят на НС на БСП Корнелия Нинова се срещна с посланика на Република Полша  Мачей Шимански. На срещата, състояла се в централата на БСП, на Позитано 20, бяха обсъдени редица въпроси от взаимен интерес.Нинова запозна посланика с основните приоритети в работата на БСП. Акцент в срещата бяха предложенията на социалистите във „Визия за България\" и позициите на партията по актуални обществени проблеми. Бяха обсъдени и възможностите за сътрудничество и развитие на отношенията между България и Полша както на двустранно ниво, така и в рамките на ЕС. ", "date": "2019.11.29", "title": " Корнелия Нинова се срещна с полския посланик"}
{"url": "http://www.cross.bg/initziativa-bolnitza-detza-1619098.html", "text": "/КРОСС/  Президентът Румен Радев ще обяви началото на 17-ото издание на благотворителната инициатива „Българската Коледа\", която се провежда под патронажа на държавния глава и е в помощ на болни деца. Темата и целите на кампанията ще бъдат представени в 14.00 часа в Университетската болница „Света Марина\" във Варна.Президентът Румен Радев ще отчете резултатите от кампанията 2018-2019 на благотворителната инициатива, чийто фокус беше подкрепата за деца с тежки заболявания и увреждания. Те получиха възможността за диагностика, лечение, рехабилитация, медицински изделия и помощни средства, благодарение на даренията на хиляди българи.В Университетската болница \"Св. Марина\", както и в Многопрофилната болница за активно лечение \"Света Анна\" във Варна от съществена необходимост за детските клиники са доставените по тази инициатива анестезиологични апарати със съвместими пациентски монитори, подходящи за новородени и деца до 18-годишна възраст.С осигуряването на анестезиологичните апарати ще се създаде възможност дейността в отделенията да се подобри, тъй като обслужват малките пациенти на цяла Североизточна България. ", "date": "2019.11.29", "title": "Президентът дава старт на благотворителната инициатива \"Българската Коледа\""}
{"url": "http://www.cross.bg/fenek-premiera-pravitelstvoto-1619099.html", "text": "/КРОСС/  Членовете на правителството на Малта бяха извикани на спешно заседание в офиса на премиера Джоузеф Мускат тази нощ в момент, в който разследването на убийството на журналистката Дафне Каруана Галиция достигна висшите ешалони на малтийската политика, предаде ДПА.\"Ситуацията е много сериозна\", заяви заместник-премиерът Крис Ферне на път за заседанието, без да навлиза в повече подробности.Разследващата журналистка Дафне Каруана Галиция, разкрила в блога си данни за корупцията в правителството, беше убита при бомбен атентат през октомври 2017 г. Тази седмица двама министри и началникът на канцеларията на премиера подадоха оставка, след като имената им бяха свързани с разследването. Двамата министри не са обвинени. А Кийт Шембри, бившата дясна ръка на премиера Мускат и  началник на канцеларията му, беше освободен вчера от ареста, без да бъде обвинен.Разследването на убийството на журналистката постигна напредък миналата седмица с ареста на влиятелния бизнесмен Йорген Фенек. Според местни медии таксиметров шофьор е разказал на полицията, че е действал като посредник между Фенек и предполагаемите убийци на журналистката. Таксиджията е казал, че е получил 150 000 евро от Фенек, за да плати на тримата мъже, които са били обвинени в извършването на атентата и очакват процес.Според малтийски медии Фенек е заявил, че разполага с доказателства, които замесвали Шембри, но искал имунитет, преди да разкрие всичко. Той подал молба до президента на Малта Джордж Вела за помилване, допълва Ройтерс. В писмото с искането за помилване адвокатите на Фенек казват, че клиентът им може да предостави информация, свързана с Шембри, с бившия министър на туризма Конрад Мици и министъра на икономиката Крис Кардона, както и с други хора близки до премиера.Адвокатите на Фенек казват, че президентското помилване се дава по препоръка на правителството и че правителството делегира правата в тази насока на премиера. Но тъй като в случая става дума за замесени хора близки до премиера то не трябва нито премиерът, нито членове на кабинета му да дават подобна препоръка. Според малтийски медии среднощното правителствено заседание може би да касае именно въпроса с помилването на Фенек. ", "date": "2019.11.29", "title": "Разследването на смъртта на малтийската журналистка достигна политическите върхове "}
{"url": "http://www.cross.bg/vnimanie-povisheno-dvizhenieto-1619101.html", "text": "/КРОСС/  Движението по АМ \"Струма\" в района на Сандански се осъществява с повишено внимание поради намалена видимост от гъста мъгла.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.11.29", "title": "Движението по АМ \"Струма\" в района на Сандански се осъществява с повишено внимание"}
{"url": "http://www.cross.bg/prevozvachi-sredstva-miltenova-1619102.html", "text": "/КРОСС/  Автобусните превозвачи планират да започнат от 13 декември символичен протест, който да стане ефективен от 13 януари.Причини за недоволството им са нерегламентираният превоз, липсата на средства за финансиране на бранша, на ясна законодателна рамка, елементът „бонус-малус\" при застраховката Гражданска отговорност и неяснотите около тол системата. Това обясни за БНР Магдалена Милтенова - председател на Браншовия съюз за стопанска инициатива в транспорта и член на Националното сдружение на автобусните превозвачи и на Конфедерацията на автобусните превозвачи, която обединява сдруженията в автобусния сектор.Тя отчете, че проблемите, които превозвачите са поставили в началото на тази година на среща при премиера Борисов, не са били разрешени.В бюджета за догодина са „предвидени повече средства за субсидии компенсации, които отново няма да бъдат достатъчни, но все пак имаме някакъв напредък. Но проблемът не е само предоставянето на тези средства и в начина им на разпределение. В момента големите градове усвояват почти цялата субсидия и за останалите общини остават много малко средства, много малко като компенсация\".В Шуменско има населени места, които рискуват да останат без транспорт догодина, обясни Милтенова в предаването \"Преди всички\" по \"Хоризонт\". Масово се съкращават транспортните схеми, допълни тя:„Ако хората са имали транспорт всеки ден, сега имат през ден. Ако са имали през ден, имат през два...\".Милтенова изтъкна, че ако се въведат предложенията за бонус-малус и тол системата, според МРРБ би това да се отрази с около 7% на цените, но според превозвачите завишението „ще бъде много по-голямо\". ", "date": "2019.11.29", "title": "Автобусните превозвачи на символичен протест от декември "}
{"url": "http://www.cross.bg/yuzhen-raiion-skobi-1619104.html", "text": "/КРОСС/  Седеметажен блок с няколко входа остава без места за паркиране, алармират жители на пловдивския район „Южен\". От общината започват монтаж на ръчни антипаркинг скоби, които ще регламентират паркирането, но срещу заплащане.Жителите на блока се притесняват от дефицита на паркоместа и от междусъседски войни. Те заявяват, че са изненадани от започналото маркиране и не били известени предварително, че на това място ще има скоби. В момента пред блока паркират на две редици. Това обаче няма да е възможно след поставянето на скобите.С проблема се запознах вчера, след като постъпи жалба, заяви кметът на район „Южен\" Костадин Язов. Няма да ги слагаме, обеща още кметът. ", "date": "2019.11.29", "title": "Нови правила за паркиране в Пловдив доведоха до междусъседски войни"}
{"url": "http://www.cross.bg/petuk-cherniya-stoki-1619105.html", "text": "/КРОСС/  Днес е денят на голямото пазаруване. Последният петък на ноември е познат още като Черен петък заради големите отстъпки в цените и истерията около шопинга.Топ 5 на най-купуваните стоки у нас по време на днешните намаления са битова техника, парфюмерия, електроника, обувки и дрехи.Комисията за защита на потребителите и БТВ направиха специално проучване, което проследи цените на 3 групи стоки в рамките на 4 седмици - от 31 октомври до 21 ноември.При проследените обувки се забелязва, че няма промяна в цената. По думите на председателя на КЗП Димитър Маргаритов е възможно артикулът да не е включен в кампанията за Черния петък. При посещение на сайта обаче се вижда маркетингово съобщение за 30% отстъпка, само в днешния ден при въвеждането на промо код. При проследения лаптоп се забелязва отстъпка, маркирана на 25.11, но не и днес. Това показва, търговците намаляват цените не само на Черния петък, а и в дните около него. Маргаритов посочи, че тази година редица магазини са изтеглили промоциите си по-рано, защото тази година датата е в края на месеца.При проследения фотоепилатор цената е намалена чувствително на 22.11., в разгара на Черния петък обаче е на стандартната си цена, а наличността е изчерпана.За две от трите стоки видяхме, че има коректно поднесени намаления, защото старата цена е предлагана достатъчно дълго време. Това обаче не се е случило на същинската дата. Поради пазарни съображения, търговците са изтеглили кампанията за намаление и след като известно време са продавали известни стоки с намаление - те са се изчерпали , коментира председателят на КЗП.КЗП са установили 15 нарушения на търговци, свързани с промоционалните намаления за Черния петък. Най-честите оплаквания на потребителите са за нелоялни практики с етикетирането, обявяването на стоковите наличности и забавянето на доставките. ", "date": "2019.11.29", "title": "Истински ли са намаленията в Черния петък"}
{"url": "http://www.cross.bg/nevena-varnenskiya-okruzhen-1619144.html", "text": "/КРОСС/  Специалистката в отдел „Банкиране на дребно\" във варненския офис на банка Невена Й. ще остане в следствения арест. Това е определението на Варненския окръжен съд, с което бе одобрено искането на Окръжната прокуратура във Варна.38-годишната Невена бе привлечена като обвиняема за длъжностно присвояване в особено големи размери, представляващо особено тежък случай. Днес в съдебната зала по представена справка от банката, където е работила Невена Й.,  стана ясно, че точно 19 вложители са били ощетени от присвоителните действия на обвиняемата, като точната сума е 1, 22 млн. лева. Обвиняемата подписала и запис на заповед в полза на банката заради присвоената сума, след като била разкрита. Както вече информира пресслужбата на Апелативната прокуратура във Варна, парите от влоговете на вложителите били прехвърляни в сметка на обвиняемата и нейни роднини, а след това теглени и изпращани с куриерската фирма „Еконт\" на виртуалния приятел на Невена. Той се представял като Мирослав Михайлов. Истинското му име обаче е Сергей и живее охолно в монтанско село.Освен парите на вложителите, Невена теглила личен кредит и кредит от името на баща си, а парите също били изпратени на мъжа. С пратки на „Еконт\" тя изпратила и личните влогове на родителите си, които са пенсионери по болест. В дома на Сергей са намерени и иззети едва 30 000 лева в брой.  Пред разследващите обвиняемата обяснила, че Мирослав искал парите, за да реши свои финансови проблеми с лихвари. За близо трите години общуване в интернет двамата никога не са се виждали на живо. Невена имало само три негови снимки.В съдебната зала на Варненския окръжен съд днес обвиняемата Невена изрази съжаление за действията си и поиска да й бъде определена мярка за неотклонение „Домашен арест\".Състав на Варненския окръжен съд прие аргументите на прокуратурата, че има обосновано подозрение, че Невена е извършила длъжностното присвояване в особено големи размери, представляващо особено тежък случай, както и че има опасност, ако е на свобода, тя да се укрие и да извърши друго престъпление.  Това престъпление се наказва от закона с лишаване от свобода от 10 до 20 години.Определението на Варненския окръжен съд, с което е взета най-тежката мярка за процесуална принуда на Невена Й., подлежи на обжалване пред Апелативния съд.", "date": "2019.11.29", "title": "Банковата служителка, присвоила 1 млн. лв, остава в ареста"}
{"url": "http://www.cross.bg/zhandarmeriya-terorizma-kriminalistika-1619097.html", "text": "/КРОСС/  Създаването на нова Главна дирекция „Жандармерия, специални операции и борба с тероризма\", юридическо лице, ще обсъждат депутатите с промени в Закона за МВР, които влизат на първо четене в парламента.В състава на Дирекцията ще се включат досегашните Специализиран отряд \"Борба с тероризма\" и „Жандармерия\". Целта е да се постигне по-добро управление на ресурсите и материално обезпечаване при спазване на принципите на йерархичност и субординация.Предвижда се служителите да изпълняват задълженията си при условията на първа категория труд. Предлага се Научноизследователският институт по криминалистика да стане Национален институт по криминалистика. Ще се въведе и изрично изискване да не се назначават за служители на МВР кандидати с установена зависимост от или злоупотреба с наркотични вещества или техни аналози .В рамките на днешния парламентарен контрол на депутатски въпроси ще отговарят шестима министри. Очаква се министърът на регионалното развитие и благоустройството Петя Аврамова да информира за водната криза в община Перник. ", "date": "2019.11.29", "title": "Промените в Закона за МВР влизат на първо четене в Народното събрание"}
{"url": "http://www.cross.bg/razvitie-ministurut-putishtata-1619141.html", "text": "/КРОСС/  Министърът на регионалното развитие и благоустройство Петя Аврамова съобщи по време на парламентарния контрол, че към момента над 1800 машини са в готовност да обработват пътните настилки, осигурени са и материали за зимното поддържане на пътищата от републиканската пътна мрежа. Около 3000 снегопочистващи машини, снегорини, техника за разпръсване на пясък и др. ще бъдат ангажирани в поддържането на близо 20 000 километра републикански пътищата тази зима. От 20 ноември, със заповед на председателя на УС на Агенция \"Пътна инфраструктура\", е въведено зимното поддържане на пътищата.В отговор на друг депутатски въпрос министърът каза, че разработен проект на новата оперативна програма за развитие на регионите за периода 2021 - 2027 г. се очаква в края на март 2020 г. Програмата трябва да бъде одобрена от МС, преди да бъде изпратена за одобрение в ЕК.При разработването на новата програма ще се търси фокус върху специфичните географски характеристики и ресурсите на територията, за да се постигне по-добър резултат, като се направи отчитане на местния потенциал, което би довело до намаляване на дисбалансите и забавяне на процеса на миграция, каза министърът. Разпределението на средствата по регионите ще бъде балансирано с оглед на това да се търси развитие на по-слабо развитите региони, какъвто е Северозападният. Новият подход, който ще бъде приложен при изпълнението на програмата, ще даде възможност да се инвестира не само в градовете, а на цялата територия и да се изпълнят мерки, които са съвкупност от дейности, които могат да бъдат финансирани от няколко програми, включително и \"меки мерки\" като един комплексен проект, чиято цел трябва да бъде развитие на региона, обясни министърът. ", "date": "2019.11.29", "title": "Аврамова: Над 1800 машини са в готовност да обработват пътните настилки "}
{"url": "http://www.cross.bg/lechkov-ostavka-kongres-1619087.html", "text": "/КРОСС/  Конгресът на Българския футболен съюз ще бъде в 7 юни 2020 г., реши изпълкомът на централата на заседание в \"Бояна\". На форума трябва да се избере нов президент на мястото на подания оставка Борислав Михайлов, а също така нов ИК.Стана ясно, че Йордан Лечков, който се самопровъзгласи за и. д. на мястото на Боби и се опълчи срещу извънреден конгрес, вече не е първи вицепрезидент няма да отговаря за националния отбор. Това стана с гласуване на неговите колеги. Мястото на Лечков се заема от Емил Костадинов, ресорът на когото са младежкия, юношеските национални отбори и като цяло футбола сред подрастващите.Лечков не се възползва от правото да замени временно Михайлов на сбирката на ИК, когато Боби се оттегли, тъй като беше кандидат за кмет. Не коментира и решението в ролята да влезе Михаил Касабов. След това се оказа, че не е подавал оставка солидарно с цялото управително тяло и внесе жалба в съда. И поиска властта във футбола.В последните дни се оказа, че Лечков е сам в тази битка срещу колегите си, както и срещу държавата в лицето на спортния министър Красен Кралев, тъй като неговата воля е да има конгрес и да се тръгне по нов път с реформи в БФС и целия ни футбол.Само конгрес може да освободи от длъжност президента и ИК, дотогава те са в оставка.Междувременно полицейската проверка в централата в \"Бояна\" продължава трети ден. Униформените нахлуха във вторник, бяха там и днес по време на заседанието. В БФС гостува пратеник на УЕФА, чиято цел е да разбере дали държавата се е намесила в делата на съюза покрай поисканата оставка на Михайлов от страна на Бойко Борисов и Красен Кралев.„Имаше три мнения, проведоха се широки дискусии по въпроса, заяви вицепрезидентът в оставка Атана Фурнаджиев. - Първо, до 18 януари всички клубове подлежат на прелицензиране, като по тази причина февруари отпадна като възможен вариант, защото все още ще има такива, които няма да са се прелицензирали. През март, както знаете, играем бараж за класиране на Европейско първенство, така че и този вариант отпадна. Затова решихме да направим конгреса на 7 юни.\"На пресконференцията след заседанието на Изпълкома, на която присъстваха освен Фурнаджиев и Венцеслав Стефанов и Михаил Касабов, станаха ясни още няколко решения. Сред тях e насрочване на дата за провеждане на финала за Купата на България - на 16 май, освобождаването на Марчо Дафчев от поста селекционер на националния до 17 г., постоянното назначение на Костадин Стоичков за шеф на съдийската комисия...Пресконференцията не премина и без скандали, след като разследващият журналист от бТВ Петър Нанев поиска обяснение от Фурнаджиев за случая, свързан с появилите се информации за злоупотреби на БФС с настаняване в хотели, тренировъчни и спортни бази. ", "date": "2019.11.29", "title": "Конгресът на БФС е на 7 юни, Йордан Лечков отстранен"}
{"url": "http://www.cross.bg/instagram-feiisbyk-frantziya-1619088.html", "text": "/КРОСС/  Най-голямата в света платформа за социални медии Фейсбук (Facebook) и нейната услуга за споделяне на снимки и видео Инстаграм (Instagram) претърпяха някои големи сривове и прекъсвания в четвъртък навръх Деня на благодарността в САЩ, като хиляди потребители заявиха, че не могат да опресняват сесиите си или да качват публикации или видеоклипове.Приложението WhatsApp, което също е собственост на Facebook, засега работи.Потребители на Фейсбук съобщиха за пръв път за проблеми около 09:17 EST (Американско източно стандартно време), или около 16:17 часа българско, в голям част от САЩ, Франция и Холандия.Прекъсването на Инстаграм пък беше най-голямо във Великобритания, Франция, Германия и Източна Европа, според компанията Downdetector, който следи прекъсванията в интернет. ", "date": "2019.11.29", "title": "Инстаграм и Фейсбук с големи сривове в Деня на благодарността на САЩ "}
{"url": "http://www.cross.bg/kino-cinemas-evropeiiskata-1619089.html", "text": "/КРОСС/  Янаки и Христо Дерменджиеви получиха признание от Европейските кино награди, организирани от Europa Cinemas в категория \"Предприемач на година\", на церемония, състояла се наскоро в UCI Cinemas, Лисабон.Европейската организация, която на всеки две години отличава заслугите на различни дейци в киноиндустрията, се подкрепя от Европейската комисия от самото си създаване. Europa Cinemas е първата по рода си мрежа, която се фокусира върху европейското кино. В продължение на 27 години, членовете й са успели да обединят под шапката си над 1200 кина (3123 екрана) в 43 държави.Братята Дерменджиеви са възобновили и реставрирали множество кино салони, първият от които във Враца през 2013 г. След това продължават в Пловдив, Видин, Търговище, а тази година - и във Велико Търново.От 2014 г. тяхна фирма развива собствени продуцентски проекти, като първият от тях е \"Ятаган\", който излиза на широк екран през февруари 2020 г. Друг проект, по който работят в момента е кинопродукцията \"Екшън\", която излиза по кината на 31 януари 2020 г.\"Екшън\" е на сценариста Тео Чепилов и режисьора Радослав Илиев. Историята е за деца, които като малки са били най-големите фенове на екшън звезда. Актьорът обаче е стигнал до момент, в който снима филми в България. Те опитват да се свържат с него, следва серия от нелепи и комични ситуации, отбелязва БТА. ", "date": "2019.11.29", "title": "Българи получиха европейска награда за развитие в киноиндустрията "}
{"url": "http://www.cross.bg/slyzhitelka-gaiidarov-posochi-1619092.html", "text": "/КРОСС/  Тиха, спокойна и податлива на манипулации - така криминалният психолог проф. Калин Гайдаров, който беше гост в БТВ „Тази сутрин\", описа банковата служителка от Варна, която беше арестувана за присвояването на близо 1 млн. лв. Той добави, че парите са голямо изкушение и има много случаи, в които хората не могат да устоят, когато работят с големи суми. Според задържаната служителка, парите са били изпращани на мъж в Монтана, с когото са поддържали отношения само в Интернет и никога не са се виждали. Виртуалният партньор може да съществува, общуването в мрежите е достатъчно пълноценно за специфична категория хора, които нямат достатъчно контакти в реалната среда, посочи проф. Гайдаров и каза още, че има хипотеза партньорът да е измислен герой. Въпросният мъж все още не е задържан от органите на реда. По думите му възрастта на жена е ключова, защото тя е на 38 години и е необвързана. Това според проф. Гайдаров я прави податлива на манипулации от мъж. Експертът посочи, че е недопустимо банката да не забележи източването 3 години.Предполага се, че за този период банковата служителка е извършила около 50 тегления на средства от чужди сметки. Всеки път сумата е била различна, като основно е варирала между 5 и 20 хил. лв. От банката обаче подават сигнал в прокуратурата едва в началото на тази седмица. Днешното време е технологично, не бива да изключваме хипотезата, че случаят е реален. Това са важни аспекти от човешкия живот и ако нямаш изградена социална представа, ти можеш да си въобразяваш някакви неща, които са странни за обществото, посочи криминалният психолог.Проф. Гайдаров заяви, че е възможно жената да е била изнудвана или манипулирана. ", "date": "2019.11.29", "title": "Криминален психолог: Банковата служителка - податлива на манипулации"}
{"url": "http://www.cross.bg/dvizhenieto-gara-vlakovete-1619117.html", "text": "/КРОСС/  От 05:10 ч. всички влакове, които преминават през гара Искър, се движат със закъснение. Причината за затрудненията в движението са свързани с възникнала повреда в захранването на контактната мрежа. От БДЖ е създадена организация за обслужване на композициите с дизелов локомотив. Два влака са отклонени през гара Столник.От 08:48 ч. е възстановено движението на влаковете с електрически локомотиви в участъка на възникналата повреда и постепенно се нормализира преминаването на композициите.Аварийни екипи на ДП „Национална компания железопътна инфраструктура\" работят по отстраняването на повредата.Клиентите на БДЖ могат да получат актуална информация за движението на влаковете от електронното табло на официалната страница на дружеството, което предоставя данни в реално време (http://live.bdz.bg/) или на националния информационен телефон 0700 10 200.Националният железопътен превозвач се извинява на своите клиенти за създаденото им неудобство. ", "date": "2019.11.29", "title": "Преминаващите през гара Искър влакове се движат със закъснение"}
{"url": "http://www.cross.bg/nyoiiskiya-dogovor-marsh-1619094.html", "text": "/КРОСС/  В петък вечер в София започва традиционното факелно шествие „Български марш\", което ВМРО организира за отбелязването на годишнината от подписването на Ньойския договор.Маршът тръгва в 19 часа от Войнишкия лъв на НДК, а крайната му точка е Паметникът на незнайния воин.Тази година Българският марш е под надслов „100 години от Ньойския диктат\". ", "date": "2019.11.29", "title": "„Български марш“ за 100-годишнината от Ньойския договор"}
{"url": "http://www.cross.bg/pernik-protest-kriza-1619095.html", "text": "/КРОСС/  Пред сградата на областната администрация в Перник се провежда поредният протест заради водната криза в града и региона. От 18 ноември Перник и още 10 населени места са на воден режим поради драстично намалялото количество вода в язовир „Студена\".Основното искане е оставка на областния управител Ирена Соколова. В акцията се включват и протестиращите срещу замърсяването на река Струма.Междувременно Общинският съвет на Перник се събира на извънредно заседание . В проекта на дневен ред на общинските съветници въпросът за водната криза не е включен.Марио Антонов от протестиращите сподели за БНР:„Областният управител на град Перник има задължението да следи за стриктното изпълнение на всичко, свързано с язовир „Студена\". Поради факта, че докара до това положение язовира - реално цялото количество да е по 4 милиона кубика, въпросът, който ще ѝ зададем, и най-вече аз като един от организаторите, ще бъде кога госпожа Ирена Соколова ще си подаде оставката. Мисля, че е време отговорност да понесе и господин министърът на околната среда Нено Димов във връзка със замърсяването тук на река Струма. Многократното, включително и вчера, реката течеше оранжева\"Антонов изтъкна в предаването „Преди всички\" по „Хоризонт\", че в някои пернишки села има вода веднъж на 48 часа. Той допълни, че отклонение от Владайския канал с дебит 12-15 литра в секунда не е реално решение на проблема, тъй като може да захрани два блока.В Мещица, едно от засегнатите от водния режим села в района, също се подготвя протест, каза още Марио Антонов. ", "date": "2019.11.29", "title": " Перник отново на протест заради водната криза "}
{"url": "http://www.cross.bg/frantziya-klyb-repyblika-1619078.html", "text": "/КРОСС/ 1760 г. - Детройт е предаден от Франция в британско владение.1780 г. - След смъртта на императрица Мария Тереза на престола на Свещената Римска империя застава нейният син Йозеф II.1787 г. - С едикт на крал Луи XVI във Франция са гарантирани правата за вероизповедание на протестантите в страната.1830 г. - В Полша избухва въстание срещу руското управление, известно като Ноемврийското въстание.1877 г. - Американският изобретател Томас Едисън представя фонографа - предшественикът на грамофона.1899 г. - Основан е футболен клуб „Барселона\".1916 г. - Първата световна война: Доминиканската република е окупирана от войски на САЩ, като окупацията на страната продължава до 1924 г.1922 г. - Хауърд Картър отваря гробницата на фараон Тутанкамон за публика.1927 г. - Александър Альохин, руски и френски шахматист, става четвърти световен шампион по шахмат.1929 г. - Американският пилот адмирал Ричард Бърд извършва първия полет със самолет над Южния полюс.1945 г. - Създадена е Федеративна социалистическа република Югославия.1947 г. - По искане на ООН територията на Палестина е разделена на две части - еврейска и арабска, които по-късно стават отделни държави - Израел и Палестина.1962 г. - Между Франция и Великобритания е подписан договор за съвместно проектиране и производство на самолета клуб „Конкорд\".1975 г. - Американските бизнесмени Бил Гейтс и Пол Алън създават фирмата клуб „Майкрософт\".1981 г. - Актрисата Натали Ууд се удавя по време на инцидент в Калифорния.1977 г. - АЕЦ „Козлодуй\" е включен в енергийната мрежа на България.1990 г. - Андрей Луканов е принуден да подаде оставката на правителството под натиска на протестите и стачките, организирани от КТ „Подкрепа\".1990 г. - Съветът за сигурност на ООН дава съгласието си за използването на военни средства за освобождаване на Кувейт от иракска окупация.1993 г. - По американския телевизионен канал Кинг Ти Ви е излъчена най-кратката телевизионна реклама от четири кадъра и продължителност 0,133 секунди.  ", "date": "2019.11.29", "title": "29 ноември в историята"}
{"url": "http://www.cross.bg/onzi-burzaii-pomagash-1619015.html", "text": "/КРОСС/  Не бързай да помагаш на онзи, който не те е молил за това. Не тичай със съвет при онзи, който не ти го е искал. Цени себе си, своята дума, своите мисли.Омар Хаям", "date": "2019.11.29", "title": " Не бързай да помагаш на онзи, който..."}
{"url": "http://www.cross.bg/tema-kakvi-potrebitelite-1619079.html", "text": "/КРОСС/ Тема: Какви са причините за възникналия пожар в Пирогов - говорят експертитеТема: Какви решения взе Изпълкомът на БФС - разговор с Йордан ЛечковТема: Манипулирани ли са потребителите на \"Черния петък\"? Коментар на психолога Ина АнтоноваТема: Тема: На живо: изтеглят по вода подводницата „Слава\", която ще бъде превърната в музей в Белославското езероТема: За увеличаването данъците, мръсния въздух и контролът на ремонтите - встудиото кметът на София Йорданка Фандъкова;Тема: Как заради любов банкова служителка източи 1 милион лева и ги изпрати нанепознат?;Тема: След взрив на бойлер - ще останат ли без дом 15 семейства: Директно от СтараЗагора?;Тема: На живо от Албания: Какви са щетите от новите трусове и докъде стигнахаспасителните акции?;Тема: „Чети етикета\" - истински ли са намаленията на черния петък - специалнопроучване на онлайн пазара на bTV и комисията за защита на потребителите.Тема:  Нови данъци за старите коли. С колко повече ще плащаме?Тема:  Колко пъти може река Струма да смени цвета си? И ще се установи ли най-накрая източникът на замърсяване?Тема:  Хляб с картон. За какво плащаме?Тема:  Абсурден случай! Защо жена, продала автомобила си преди 2 години, продължава да получава глоби за нарушения?  ", "date": "2019.11.29", "title": "Теми и гости в сутрешните блокове на телевизиите"}
{"url": "http://www.cross.bg/chasa-provede-zala-1619081.html", "text": "/КРОСС/ София.От 09.00 часа ще се проведе заседание на Народното събрание.***Ботевград.От 09.00 часа президентът Румен Радев ще вземе участие в тържественото отбелязване на празника на града и 142-та годишнина от неговото освобождение.***София.От 10.00 часа в зала „Сердика\" на София Хотел Балкан вицепрезидентът Илияна Йотова ще открие конференцията „Кавказки пленници: Източното партньорство на ЕС - политика на приобщаване или инструмент за съдържание\".***София.От 10:00 часа в София Хотел Балкан, зала „Роял\", Посланикът на САЩ в България Н. Пр. Херо Мустафа ще изнесе публична лекция.***София.От 10:30 часа в Гранд Хотел „София\" в зала „Триадица\", Мария Габриел участва в конференция „Ролята на образованието за насърчаване на фундаменталните ценности на ЕС\".***София.От 11.00 часа в хотел „Рамада\", град София ще се проведе заседание на Централния съвет на ДПС.***София.От 14.00 часа в зала „Средец\" на „София Хотел Балкан\" в присъствието на кмета на София ЙорданкаФандъкова ще бъдат обявени победителите от международния конкурс на Столична община за идеен проект за обновяване на площад „Св. Неделя\" в историческия център на София.***София.От 14:30 часа ръководството на ДПС ще се проведе пресконференция.***София.От 18:00 часа до парламента, ще се състои демонстрация по повод Световния петък без кожи.***Благоевград.От 09.30 часа в зала „22-ри Септември\" в сградата на Общината, ще се проведе заседание на Общинския съвет.***Варна.От 14.00 часа в университетската болница „Света Марина\", президентът Румен Радев ще обяви началото на новото издание на благотворителната инициатива „Българската Коледа\".***Варна.От 15:00 до 17:30 часа в Delta Planet Varna доброволците на БМЧК - Варна ще проведат информационна кампания с демонстрация по първа помощ в рамките на Националната кампания за подкрепа на донорството и трансплантацията под мотото „Да! За живот!\".***Видин.От 10.30 часа в хотел „Нептун\" заместник-кметът на Община Видин по европейски политики иинвестиции Десислава Тодорова ще участва в трансгранично обучение и дебат на тема „Регионално развитие и политика на сближаване преди и след 2020 г.\"***Дупница.От 10.00 часа в залата на Общината ще се проведе заседание на Общински съвет - Дупница.***Перник.От 9.30 часа в зала \"Панорама\", ще се проведе заседание на Общинския съвет.***Перник.От 11:00 часа в зала \"Струма\", ще се проведе Областен съвет по земеделие и гори.***Перник.От 15.00 часа в заседателната зала „Струма\" на Областната администрация, ще се проведе заседание на Областната епизоотична комисия.***Стара Загора.От 12.00 часа ще се проведе тържествена сесия на 23-тия Младежки общински съвет за мандат 2019 - 2020 година.***Стара Загора.От 14.00 часа в зала „Петко Р. Славейков\" на Общината ще се проведе състезание под формата на симулативен процес на тема: „Престъпление по чл. 354 А, ал. 3, т.1 от НК\".***Шумен.От 14.00 часа в Арена „Шумен\" е официалното откриване на национална изложба на Съюза нагълъбовъдите и развъдчиците на дребни домашни животни в България. ", "date": "2019.11.29", "title": "Предстоящи събития на 28 ноември"}
{"url": "http://www.cross.bg/medvedev-kotkite-zhivotni-1619082.html", "text": "/КРОСС/  Руската зима е нарицателно за непоносим студ. В преспите на Русия са измръзвали войниците на Наполеон и Хитлер, затворниците от ГУЛАГ и... бездомните котки.Точно заради тях преди дни правителството на Руската федерация, оглавявано от Дмитрий Медведев, издаде постановление в многоетажните домове задължително да има отворен отдушник към мазетата. Целта, обяснена от самия Медведев и от вицепремиера Виталий Мутко, е да се гарантира оцеляването на бездомните животни - най-вече на котките, които не могат да оцелеят в непоносимите студове. Прозорците към мазетата трябва да бъдат отворени целогодишно, за да се осигури възможност на котките да влизат и излизат, когато си пожелаят.Постановление №1498 от 23 ноември е напълно сериозно и вече е парафирано.Дмитрий Медведев е истински фен на котките. Любимият му котарак Доротей е бил във фокуса на медиите неколкократно. След слух през 2012-а в Туитър, че е изчезнал, е било организирано издирването му. Включили са се потребители от цял свят. Медведев тогава лично публикува снимката на Доротей, за да докаже, че „котето никъде не е бягало\".Доротей е бил обявяван за едно от най-влиятелните животни в света. Смъртта му през 2014 г. все още е само предмет на спекулации и догадки, но собственикът му - министър-председател на Русия - очевидно е поел под крилото си всички котки в страната. ", "date": "2019.11.29", "title": "Руското правителство спасява котешкото население от студа"}
{"url": "http://www.cross.bg/rozhdenitzite-na-noemvri-1619080.html", "text": "/КРОСС/ Алеко Кузов - кинооператорИнж. Иво Андонов - бивш кмет на СилистраКичка Бодурова - естрадна певицаМладен Влашки - филологНиколай Кокинов - бивш градски прокурор на СофияСтойко Вълчев - рали навигатор, шампион на БългариТаня Найденова, бивш председател на Патентно ведомствоВаня Монева, диригент на хор \"Космически гласове\", музикален продуцентДоц. д-р Васил Паница, хирургВладимир Береану, журналистДимитър Спасов, председател на УС на \"Кауфланд България\"Красимир Стефанов, бивш изпълнителен директор на НАПРадко Влайков, посланик в Сърбия, бивш говорител на МВнРСтефко Бурджиев, областен управител на Русе ", "date": "2019.11.29", "title": "Рождениците на 29 ноември"}
{"url": "http://www.cross.bg/stolichnata-politziya-izdirva-godishna-zhena-1619084.html", "text": "/КРОСС/   Пето РУ в София издирва 47-годишната Десислава Георгиева Василева. Тя е видяна за последен път на 23 ноември преди обяд, когато е напуснала дома си в кв. „Хаджи Димитър\" в София. Жената е висока  175 см, с тъмна коса - до раменете, слаба. Била е облечена с тъмносиньо яке, светли дънки и обута с кафяви туристически обувки.Гражданите, които имат допълнителна информация за жената или са я забелязали, могат да сигнализират на тел. 02 9827055, 02 9441501, 112 или в най-близкото поделение на МВР. Анонимността им е гарантирана.  ", "date": "2019.11.29", "title": "Столичната полиция издирва 47-годишна жена "}
{"url": "http://www.cross.bg/dekemvri-po-golyamata-tzikloni-1619103.html", "text": "/КРОСС/  До края на декември динамиката на атмосферните процеси ще е доста голяма. Ще има голяма честота на средиземноморските циклони и валежите в по-голямата част на страната ще бъдат около климатичните норми. Това каза Красимир Стоев, синоптик от НИМХ за „Здравей, България\".По отношение на температурите се очаква те да бъдат в по-голямата част на страната около и над климатичните норми. Това се дължи отново на по-честите циклони, посочи още той. В началото на декември ще настъпи относително повишение на температурите. През периода 3-ти - 5-ти декември вятърът ще се ориентира от северозапад и ще започне да нахлува доста студен въздух, добави Стоев. ", "date": "2019.11.29", "title": "Какво ще бъде времето до края на декември?"}
{"url": "http://www.cross.bg/chasa-sega-monitor-1619085.html", "text": "/КРОСС/в. 24 часа - За да няма воден режим като в Перник, ограничения за 3 язовирав. Монитор - Белезници само за всеки пети джебчияв. Монитор - Василев крал по 40 млн. лв. на месец от пирамидата КТБв. Монитор - С „бонус-малус\" плащаме за едно провинение два пътив. Сега -  Депутатите гласуваха данък „Биг брадър\" за цигари и алкохолв. Телеграф -  Топджамбази пращат ученици да крадат колив. Труд - Банките ще събират без съд просрочени кредитив. 24 часа - Спорът за наема на жилища през сайтове - бизнес за 84 млн. лв. годишнов. 24 часа - Визия! Нови райони в София и всеки квартал с отделен бюджет до 2050 г.в. 24 часа - Еврокомисията: В България най-бедните не стигат до лекар, има излишни хоспитализациив. Сега -  Всяка къща u стая за гости ще има „ЕГН\"в. Телеграф - Психиатърка източи половин милион от НЗОКв. 24 часа - Григор Николов, учителят, които избра професията на 62 г.:Най-често учениците питат:За какво ми е това - историята или математиката, и вместо да четат, играят с телефонитев. Монитор - Александрина Димитрова, изпълнителен директор на фондация „Сийдър\": \"Само 40% от родителите са съгласни децата им да учат с дете с увреждане\"в. Сега - Красимира Величкова, директор на Българския дарителски форум:Общото усещане за несигурност намалява дарениятав. Телеграф - Проф. Николай Габровски, и.д. директор на „Пирогов\": Започваме укрепването на разрушената стаяв. Труд - Председателят на Френско-българската търговска и индустриална камара Стефан Делайе пред „Труд\":От времето на Митеран не е имало толкова голям френски интерес към Българияв. 24 часа - Кой колко спестява. И развързаха ли хората кесиитев. Монитор -Роден домв. Сега - Феодалът - u приятел, и враг на партиятав. Сега - Борисов в Белия дом:да погледнем между редоветев. Телеграф - А какво се случи с учителите джамбази?в. Труд - „Балканизация\"на Интернет - в действиев. Труд - Вода гази, жаден ходи   ", "date": "2019.11.29", "title": "Преглед на вестниците "}
{"url": "http://www.cross.bg/institytzii-pechalbata-razvitie-1619086.html", "text": "/КРОСС/  Близо 50% е ръстът на печалбата на ББР за деветмесечието, като за същия период на миналата година финансовата институция е реализирала печалба в размер на 22 млн. лв. Ръстът на финансовия резултат на банката е значително по-висок от средния за банковата система у нас, който е с годишно увеличение от 4,2 на сто. От печалбата си за 2018 г. ББР разпредели дивидент в размер на 20.1 млн. лв. в бюджета на държавата.Българската банка за развитие е и с най-висока капиталова адекватност у нас. В края на септември тя е 31%. Коефициентът на ликвидно покритие на ББР е 558%, което е далеч над средното за банковата система и значително над регулаторно изискуемата норма от 100% ликвидно покритие.Продължава постепенното развитие на кредитната дейност в подкрепа на развитието на националната икономика, като за първите девет месеца увеличението на предоставените от ББР кредити е 9%, с което банката е в топ 10 на финансовите институции в страната с най-много отпуснати кредити към предприятия.Банката успешно привлича финансов ресурс от международни институции, без да ангажира националния бюджет с държавни гаранции, като осигурява финансиране за българския бизнес въз основа на доброто си финансово състояние. От началото на 2019 г. размерът на привлечените за собствена сметка средства от международни финансови институции нараства над два пъти, като е достигнал 1 164 млн. лева.Рейтинговата агенция Fitch потвърди рейтинга на ББР \"BBB\", като перспективата се променя на стабилна. ", "date": "2019.11.29", "title": " Българската банка за развитие с близо 50% ръст на печалбата за деветмесечието на 2019 г."}
{"url": "http://www.cross.bg/vsichki-petuk-golemi-1619093.html", "text": "/КРОСС/  „Черният петък\" завладява не само целия свят, но и нашата страна. Шопинг маниаците от рано сутринта окупират търговските центрове и всички места, които предлагат големи намаления.Около моловете в София и всички големи градове на страната, се очакват огромни задръствания.Полицейски екипи ще помагат за по-лесното придвижване, но въпреки това в пиковите часове тапите могат да блокират сериозно движението ", "date": "2019.11.29", "title": "Огромни задръствания заради „Черния петък\""}
{"url": "http://www.cross.bg/akakiii-paramon-filymen-1618987.html", "text": "/КРОСС/ При царуването на нечестивия цар Деций на изток имало един княз, на име Аквилин, който жестоко преследвал християните. Веднъж той събрал в тъмницата триста и седемдесет християни и отправяйки се към Валсайтийските топли минерални извори, заповядал да водят с него и мъчениците. Възнамерявайки да мине покрай идолския храм на Посейдон, той искал да ги принуди да принесат идолска жертва.Като стигнали до капището, той дълго принуждавал светиите да принесат жертва на идола, но не успял да ги склони нито с ласки, нито със заплахи. Случило се така, че в това време покрай тях минавал един благочестив мъж, на име Парамон, а по вяра ¬ християнин. Като видял такова множество свети мъченици, осъдени на смърт, той застанал пред капището на идола и възкликнал с висок глас:¬ О, колко много невинни праведници убива нечестивият княз за това, че не се покланят на бездушните и неми идоли!Като казал това на всеослушание, той продължил по пътя си. А князът, като чул тези думи на Парамон, пламнал от ярост и заповядал на слугите си веднага да го догонят и да го убият. Нечестивите слуги на още по-нечестивия княз догонили блажения Парамон, който не знаел за това разпореждане вървял си по пътя и го хванали. Отначало те извадили езика му от устата, който изобличил и укорил мъчителя, и го отрязали; после наранили всичките му членове и накрая проболи тялото му с копия. Така светият мъченик Парамон предал благочестивата си душа в Божиите ръце.В същия час и горепосочените свети мъченици, на брой триста и седемдесет, били убити с мечове пред капището на Посейдон за вярата Христова.Свети мъченик Филумен живял при царуването на цар Аврелиан в Ликаония, занимавайки се с продажба на жито в Галатия, в град Анкира. Свети Филумен бил наклеветен предуправителя на областта Феликс, пред когото той изповядал, че е християнин, за което бил окачен на дърво, стърган и след това хвърлен в огън, откъдето с благодатта Божия излязъл невредим. След това забили гвоздеи в главата, ръцете и нозете му и го влачили 30 поприща, от което светецът, като изнемогнал, предал духа си на Бога.© Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски.Житие на св. преподобни Aкакий СинайскиПреподобни Акакий се споменава в \"Лествицата\" на св. Йоан Лествичник. Той бил ученик на някой си синайски старец, твърде груб и злонравен човек, който често му нанасял побой и огорчения. При него преподобни Акакий живял цели девет години в голямо търпение и строго послушание. Починал е твърде млад към 550 година.Когато злонравният старец съобщил на един велик подвижник за смъртта на Акакий, подвижникът не повярвал. Той дошъл на гроба на преподобния Акакий и извикал:- Брате Акакий, умрял ли си ти?И чул отговор:- Не съм умрял, отче! За послушния е невъзможно да умре.Поразен от това чудо, злонравният старец се покаял за своята жестокост, усамотил се близо до гроба на Акакий и прекарал там останалия си живот.", "date": "2019.11.29", "title": "Св. свщмчк Парамон и 370 мъченици с него. Св. мчк Филумен. Преп. Акакий Синайски "}
