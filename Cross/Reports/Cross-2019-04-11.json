{"url": "http://www.cross.bg/zhandarmeriya-protestirashti-suobshtiha-1601535.html", "text": "/КРОСС/ Сблъсъци между протестиращи и жандармерия избухнаха след края на протеста в Габрово. Част от демонстрантите тръгнаха от центъра на града към къщите на ромите, съобщиха БНТ и bTV.В района на бившата консервна фабрика шествието стигна до кордона с жандармерия, която бе с щитове и каски. Силите за сигурност бяха разположени в непосредствена близост до ромските къщи.Протестиращите скандираха \"Българи, юнаци\" и \"душа и сърце за България\", след което започнаха да хвърлят камъни, димки и предмети по жандармеристите в опит да пробият кордона. Стигна се до сблъсъци между протестиращи и жандармерия.От ямболското радио и ТВ999 съобщиха във Фейсбук, че операторът им е пострадал при сблъсъците. По информация на Канал 3 още един журналист от същата медия е ранен. Има и още пострадали, които са транспортирани в спешния център.Няколко души са задържани.Около 21.40 часа плътният кордон от жандармеристи успя да разпръсне демонстрантите. ", "date": "2019.04.11", "title": "Сблъсъци между протестиращи и жандармерия в Габрово, има ранени"}
{"url": "http://www.cross.bg/tymor-mlechnata-zhleza-1601532.html", "text": "/КРОСС/ Хирурзите на Комплексния онкологичен център в Бургас оперираха по спешност, за да спасят живота на 68-годишна жена с рядък по размери и вид тумор на млечната жлеза, съобщиха от центъра.\"Операцията се наложи по спешност, с оглед незадоволителните хематологични показатели на пациентката и интоксикация от разпадането на гигантския тумор\", заяви водещият оператор д-р Николай Киселков. В операцията са учавствали и д-р Продан Проданов и д-р Тодор Ангелов.Пациентката е българска гражданка, която от години живее във Великобритания.\"Радваме се, че операцията премина успешно и благодарение на усилията на екипа пациентката има шанс за възстановяване и оздравяване\", заявяват от КОЦ-Бургас.От там напомнят на жените колко е важна профилактиката за онко заболяванията на млечната жлеза и ги съветват да не се страхуват да ходят на профилактични прегледи. ", "date": "2019.04.11", "title": "Бургаски хирурзи извадиха 10-килограмов тумор от гърдата на жена"}
{"url": "http://www.cross.bg/aurus-chasti-podkrepa-1601505.html", "text": "/КРОСС/ Руският производител на луксозни автомобили Aurus планира да продължи да понижава цените им, като замени чуждестранните части с руски аналози, предаде ТАСС. Информацията бе споделена от генералния директор на ООО \"Аурус\" Герхард Хилгерт в интервю за портала \"Бъдещата Русия. Национални проекти\".\"Машината в момента струва повече, отколкото би могло. Това е свързано основно с дефицита на едни или други части - принудени сме да ги купуваме от чужбина и да плащаме за тях във валута. И това винаги носи валутни рискове. По принцип в това няма нищо лошо: светът отдавна е глобализиран, а по-голямата част от международните концерни купуват части от различни доставчици. Но ние преследваме друга цел и ще продължим да увеличаваме дела на родните части. За нас това е изгодно и от търговска военна точка, и от чисто \"проруски\" подбуди\", каза той.По-рано в интервю за ТАСС руският министър на промишлеността и търговията Денис Мантуров сподели, че Aurus струва с 15% по-малко от конкурентите си като Mercedes.По отношение на държавната подкрепа, Хилгерт отбеляза, че компанията няма нужда от субсидирана подкрепа: по-скоро има нужда от \"известно политическо лоби, имиджова поддръжка\".\"Това до голяма степен се отнася за бронираните версии на автомобила. Към тези машини има интерес от страна на чуждестранните дипломати и държавни организации и тук би било страхотно да се осигури подкрепа от държавата, за да се заздрави интересът на клиента и да се стигне до договори\", отбеляза той.Aurus е руска марка представителни автомобили. Създадена е в рамките на работите по проекта за \"Единна модулна платформа\" (ЕМП, известен още като \"Кортеж\"), който от 2013 г. се реализира от \"НАМИ\" по поръчка на руското министерство на промишлеността и търговията. Специалните версии на Aurus се използват от руските служби за сигурност за транспортиране на президента и премиера на страната. ", "date": "2019.04.11", "title": "Aurus продължава да сваля цените на автомобилите си"}
{"url": "http://www.cross.bg/kushtata-angelkova-imoti-1601529.html", "text": "/КРОСС/ Министърът на туризма Ангелина Ангелкова даде специален брифинг, в който заяви категорично, че е декларирала всички свои имоти. Така тя задочно потвърди, че лидерът на НФСБ Валери Симеонов е имал предвид, когато по-рано днес обяви, че партията му е готова с още един сигнал срещу министър, живеещ в луксозен имот в квартал \"Бистрица\", който не е негова собственост и не го е декларирал. Той показа снимки на къщата, които показа, са от публикация на сайта ПИК от 2017 г., в която се твърдеше, че в къщата живее именно Ангелкова.\"Отново съм принудена да обяснявам неистини, разпространявани от един бивш вицепремиер. Много ми е обидно, че вместо да говорим за предстоящия летен сезон, за предизвикателствата пред сектора, за това, трябва да обяснявам непроверени факти. Ясно съм декларирала собствеността и имотите, които притежавам. Всички те са описани в нотариални актове. Ясно съм декларирана и какви са средствата за придобиването им. Не живея в къщата, чиито снимки се разпространяват в социалните мрежи. Била съм там на гости с дъщеря ми. Това е къщата, която е собственост на родителите на съпруга ми от 2006 г.\", категорична беше обаче тя, като коментира, че според нея не е нередно или престъпление да се ходи на гости на роднини. Ангелкова призова съответните органи да си свършат работата по имотната проверка срещу нея, за да се борави с факти и документи, а не с внушения. И подчерта, че няма къща никъде - нито в София, нито в България или извън страната.Това е последният път, в който обяснявам недоказани твърдения. Ясно съм заявила, че мога да докажа всеки един лев от всичко, което притежавам. Ние сме правова държава и нека да оставим органите да си свършат работата, за да се борави както винаги съм твърдяла с факти и с документи, не с внушения и твърдения, не на махленски принцип. Ясно съм декларирала моите имоти. Къща нямам никъде, живея в апаратамент, който е описан ясно в моята декларация\", изтъкна тя.Само преди два дни прокуратурата разпореди на КПКОНПИ да провери сигнал срещу Ангелкова, внесен от НФСБ. В него се твърди, че тя е придобила евтин апартамент в столичния кв. \"Овча купел\".Вчера обаче държавното обвинение възложи на антикорупционната комисия да провери и сигнал за имоти, купени от \"СКАТ \" ООД, чийто собственик е Симеонов. Става дума за три сделки за купени имоти на нереално ниски цени. Лидерът на НФСБ веднага заяви, че това е клевета и тези сделки вече са проверявани многократно, дори е осъдил няколко души и един вестник заради това. Бившият вицепремиер каза, че подозира кой стои зад сигнала и се закани още днес да има нов сигнал срещу него, макар да не може да докаже, че е той. ", "date": "2019.04.11", "title": "Ангелкова: Не живея в къщата, чиито снимки се разпространяват"}
{"url": "http://www.cross.bg/kardashiyan-advokatska-polychi-1601503.html", "text": "/КРОСС/ Американската риалити звезда Ким Кардашиян ще става адвокатка и в момента провежда стаж в адвокатска кантора, съобщават световните агенции.38-годишната знаменитост, която има 134 милиона последователи в Инстаграм, се надява да получи адвокатска диплома през 2022 година.Кардашиян се запалила по правните науки, след като се застъпи пред президента на САЩ Доналд Тръмп за помилването на Алис Мари Джонсън. 63-годишната Джонсън беше зад решетките от 20 години и беше осъдена на доживотен затвор заради организиране на трафик на наркотици.Седмица след срещата с Кардашиян, Тръмп помилва затворничката - в началото на 2018 година. Риалити звездата счита, че с по-добри правни познания, тя би могла да помогне на повече хора, които \"са изплатили дълга си към обществото\" и които все още лежат по затворите.Ким Кардашиян не можа да завърши калифорнийския университет \"Пиърс\", който напусна преждевременно. Но в няколко щата, сред които е и Калифорния, е възможно да се получи адвокатска диплома, след четиригодишен стаж в адвокатска кантора и положен изпит. Кардашиян стажува от миналата година в Сан Франциско и се интересува от случаи на затворници, които кандидатстват за по-ранно освобождаване. ", "date": "2019.04.11", "title": "Ким Кардашиян ще става адвокатка "}
{"url": "http://www.cross.bg/internet-chetene-rysiya-1601531.html", "text": "/КРОСС/ Руските депутати одобриха на второ четене спорен законопроект, който цели Русия да разполага с независим от големите световни сървъри интернет, предаде AFP, цитирано от факти.бг.Според властите законовата мярка ще гарантира по-голяма самостоятелност на руския интернет и защита от външни намеси. Текстът, одобрен днес с 320 на 15 гласа, трябва да мине на трето четене, а после да бъде одобрен и от горната камара на парламента (което е чиста формалност), преди да бъде подписан от президента Владимир Путин.Критиците на новия закон виждат в него средство, чрез което властите ще засилят контрола си върху мрежата. Те предупреждават, че той може да разруши интернета в Русия и да бъде използван за задушаване на инакомислието. На второто четене са били внесени 27 поправки, повечето от които уточняват пълномощията на държавните органи.Според формулировката на вносителите законопроектът за т.нар. \"Рунет\" има за цел да гарантира устойчива работа на руския сегмент от интернет в случай, че той бъде изолиран от инфраструктурата на световната мрежа. Текстът предвижда създаването на инфраструктура, която ще осигури функционирането на руските интернет ресурси в случай на невъзможност руските оператори да се свържат с чуждестранните интернет сървъри.Руските доставчици на интернет трябва да осигурят също наличие в мрежите им на \"технически средства\", които дават възможност за \"централизиран контрол на трафика\" за противодействие на евентуални заплахи. Няколко хиляди души протестираха в началото на март в Москва срещу законопроекта, който те отхвърлят като цензура и опит за изолиране на страната от останалия свят. ", "date": "2019.04.11", "title": "Русия одобри закона за независим интернет"}
{"url": "http://www.cross.bg/metra-shymen-biserna-1601519.html", "text": "/КРОСС/ Пещерата „Бисерна\" край Шумен, която близо 40 години беше затворена, вече е достъпна за туристи. Природната забележителност ще може да се види два пъти годишно - през пролетта и през есента, за по около два месеца. Ограниченията са заради колониите от прилепи, които обитават пещерата.Пещерата се нарича „Бисерна\", защото капките вода върху образуванията блестят като бисери. Художественото осветление придава различни отблясъци на красивите карстови форми. Пещерата е на 3 500 000 години, дълга е 2700 метра и е на две нива - в долното е реката, а в горната галерия са причудливите природни форми.Ирина Павлова, ПП „Шуменско плато\" : Тук се намираме в голямата зала, която ние от „Шуменско плато\" нарекохме Тронната зала, защото наистина е най-красивата. Това е нашият пещерен замък и пещерен град, до него е тронът на пещерния цар и трапезата, на която всички пещерни обитатели биха могли да пируват.Туристическият преход е 800 метра. Природата е изваяла от карста и водата чудни сталактити, сталакмити и сталактони с форми на завеса, кораб, ботаническа градина. „Бисерна\" е открита през 1928 г. от френския географ Жан-Дени Барбие дю Бокаж. Тя се намира западно от Шумен на 404 метра надморска височина. Температурата в нея е 11 градуса, а влажността 100%. ", "date": "2019.04.11", "title": "Отвориха за туристи пещерата \"Бисерна\" край Шумен "}
{"url": "http://www.cross.bg/kraii-hotel-marina-1601534.html", "text": "/КРОСС/ Сак с кокаин е изплувал днес и на варненския бряг. Около 17 часа служител на парковото поддържане в курорта \"Слънчев ден\" е забелязал в морето пред хотел \"Марина\" увития в светлоотразителна жилетка пакет. Сакът тежи около 20 кг и стойността на дрогата - след като бъде разредена за продажба на уличния пазар, е около 12 млн. лева. Районът на хотел Марина е отцепен от полицията, а намереният наркотик вече е прибран от водата.Във вторник вечерта 6 подобни сака изплуваха край Шабла. В тях 169 кг чист кокаин за 71 млн лева. В края на миналата седмица пък други 100 кг бяха намерени в морето край Констанца ", "date": "2019.04.11", "title": "Кокаинът изплува и край Варна"}
{"url": "http://www.cross.bg/sharapova-zaslyzhava-mariya-1601533.html", "text": "/КРОСС/ Шефът на руския тенис Шамил Тарпишев разпали дискусия около Мария Шарапова с изказване, че тя заслужава да играе на Олимпиадата в Токио догодина.Нещо повече - президентът на федерацията в Москва разкри, че е водил разговор по темата със звездата, която изявила \"желание не само да играе за Русия, но и да спечели златото\".Шарапова не е в отбора за мача срещу Италия този месец във ФЕД Къп, а за последно е играла за Русия преди повече от 4 години. Викана е само веднъж от тогава, но бе контузена и пропусна мачовете.Отношението на феновете към нея в родината не е еднозначно и често те отказват да я асоциират с руския спорт. При участието на Мария в Санкт Петербург през февруари тя дори бе освиркана от малка част от публиката. Тогава Шарапова се контузи и не е играла на турнир след онзи.Тарпишев обаче смята, че тя заслужава шанс да бъде в състава за Олимпиадата. Международната федерация ITF може и да го позволи, въпреки че рускинята не отговаря на правилото да участва поне в два мача за ФЕД Къп в годината преди игрите.\"Ще пишем до ITF и ще обясним, че не я викаме, защото е контузена - каза шефът на руския тенис. - Това ще е достатъчно, убеден съм, че ще бъде допусната с уайлд кард на игрите в Токио. Тя иска да стане шампионка там, за мен това е изключително ценно и съм убеден, че заслужава шанса да е част от отбора ни.\"Коментарите обаче не са особено позитивни, като феновете са раздвоени по отношение на отдадеността на Мария към руската кауза.А колегата и някогашна звезда в мъжкия тенис Евгений Кафелников, директно отсече, че не вижда логика Шарапова да бъде влючвана в състава.  ", "date": "2019.04.11", "title": "Дискусии в Русия дали Шарапова заслужава да играе в Токио 2020"}
{"url": "http://www.cross.bg/komponenti-peskov-vupros-1601530.html", "text": "/КРОСС/ Отделни компоненти от зенитно-ракетните системи С-400 може да се произвеждат в Турция съгласно споразуменията между Москва и Анкара. Това заяви днес пред журналисти говорителят на Кремъл Дмитрий Песков, цитиран от ТАСС и БТА.\"Не става въпрос и не може да става въпрос за комплексно производство на всички компоненти от С-400. Това е нов вид въоръжение\", каза Песков в отговор на молба да уточни представлява ли изявлението на руския държавен глава за възможна съвместна разработка на Русия и Турция на военна техника и възможност за евентуално съвместно производство на С-400.\"За производството на някакви компоненти безусловно може да става въпрос\", посочи Песков и уточни, че става въпрос за съвместно производство на компоненти на територията на Турция. ", "date": "2019.04.11", "title": "Песков: Компоненти от системите С-400 може да се произвеждат в Турция"}
{"url": "http://www.cross.bg/andreev-april-registratziya-1601523.html", "text": "/КРОСС/ Общо 15 партии, 9 коалиции и 10 инициативни комитета са подали документи за регистрация в ЦИК до вчера, когато изтече срокът за регистрации. До момента всичките 15 партии са получили регистрация, 8 са регистрираните коалиции, на една - Коалицията \"За теб България\", е отказана регистрация. Срокът, до който инициативните комитети могат да подават документи за регистрация на независимите си кандидати, е до 15 април, каза на пресконференция днес говорителят на ЦИК Александър Андреев.Той уточни, че за 11 от партиите са постъпили и протоколите за проверка на списъците с избиратели за подкрепа на съответната партия, за 4 от тях списъците се очакват. Крайният срок е до 13 април. След този срок ГД ГРАО ще заличи партиите и коалициите, които нямат достатъчен брой за подкрепа в подписките си.За сравнение за изборите за евродепутати през 2014 г. са били регистрирани - 15 партии, 6 коалиции и 10 инициативни комитета, уточниха от ЦИК.Обжалвани до момента са 11 решения на ЦИК за назначаването на РИК, каза Андреев.До 15 април е и срокът, до който гражданите на държава членка на ЕС могат да подадат заявления за включването им избирателен списък - част 2, т. е. да могат да гласуват в България за българските кандидати. До този срок медиите трябва да обявят тарифите си на интернет страниците си и да ги изпратят в ЦИК.От 17 до 20 април трябва да се проведат консултациите на Секционните избирателни комисии, уточни Андреев. Общо 107 са местата, където има дипломатически и консулски представителства в чужбина, обяви ЦИК. Към момента са подадени успешно 452 заявления за места за гласуване чрез страницата на ЦИК, неуспешни са 52 заявления.Вчера беше публикувана обществената поръчка за наемането на 3000 машини за електронно гласуване. Срокът за подаването на офертите е до 16 април, а за доставка на машините е до 10 май, уточни говорителят на ЦИК. Срокът за инсталиране на софтуера е до 15 май и на доставката до секциите е до 25 май, каза Андреев. Машините ще се сертифицират между 15 и 25 май.Александър Адреев коментира още, че в цената на машините са включени много съпътстващи дейности, което прави цената им да изглежда по-висока. До предстоящите местни избори има достатъчно време и би могло да се мисли за придобиване на още машини, посочи говорителят на ЦИК.ЦИК е приела условията и реда за провеждане на предизборната кампания, за нейното финансиране. Приет е и проектът за медийните пакети, които партиите и коалициите ще могат да ползват в размер на 40 хил. лева, а инициативните комитети - 5 хил. лева. До изясняване броя на партиите и коалициите, които не получават субсидии, проектът ще бъде окончателно приет, каза Андреев. ", "date": "2019.04.11", "title": "15 партии и 8 коалиции засега влизат в битката за евроизборите на 26 май"}
{"url": "http://www.cross.bg/podstantziya-ryse-tzentur-1601524.html", "text": "/КРОСС/ Група студенти от 4 курс на Русенски университет „Ангел Кънчев\" заедно със своя научен ръководител отново бяха гости в подстанция Русе - Център в дунавския град.По време на посещението бъдещите енергетици се запознаха със специфичната 110 киловолтова уредба - с шинна система и комутационни съоръжения, опериращи в елегазова среда, което различава подстанцията от други подстанции, собственост на ЕРП Север. Бяха им представени особеностите на ключовото за град Русе съоръжение. Тъй като е разположена в централната градска част, подстанция Русе - Център е с компактни размери, а същевременно захранва с електроенергия повече от 15 000 фирми и домакинства.През последните няколко години електроразпределителната компания е вложила средства на стойност над 200 000 лева за модернизиране и поддръжка на русенската подстанция.На четвъртокурсниците бяха демонстрирани обновените релейни защити и вторичната комутация от най-съвременен тип, а посещението завърши в командната зала на подстанцията, където студентите разгледаха релейни и командни табла, чрез които се осъществява защита, контрол и управление върху състоянието и работата на модулите в подстанцията.След обиколката в подстанция Русе - Център в града гостите изразиха удовлетворение и благодарност към екипа на електроразпределителното дружество за предоставената възможност да се запознаят в реални условия с оборудването и начина на работа на специфичното съоръжение. Така след осъщественото по-рано през годината посещение на Диспечерския център на ЕРП Север в Русе се спази традицията компанията да посреща бъдещи енергетици в свои обекти и да запознава младежите с особеностите на работата в тях. ", "date": "2019.04.11", "title": "Студенти от Русенски университет посетиха подстанция Център в града "}
{"url": "http://www.cross.bg/yvrezhdaniya-vinetki-bezplatni-1601522.html", "text": "/КРОСС/ За първите три месеца на година Агенцията за социално подпомагане (АСП) е подала към Агенция \"Пътна инфраструктура\" информация за 196 311 правоимащи хора с увреждания, на които са издадени безплатни електронни винетки. Дирекциите \"Социално подпомагане\" (ДСП) в цялата страна продължават да приемат заявления, като към 8 април т.г. приетите заявления са 201 238, информират от агенцията.Право на безплатни винетки имат хората с 50 и над 50 на сто намалена работоспособност или вид и степен на увреждане и лица или семейства, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст.Те имат право на безплатна годишна винетка за един собствен или съпружеска имуществена общност лек автомобил с обем на двигателя до 2000 куб. см и мощност до 160 к.с. ", "date": "2019.04.11", "title": "Над 196 хиляди безплатни електронни винетки са предоставени на хора с увреждания "}
{"url": "http://www.cross.bg/tzvetanov-gerb-gabrovo-1601520.html", "text": "/КРОСС/ Премиерът Бойко Борисов коментира пред български журналисти в Брюксел, че ще даде право на зам.-председателя на ГЕРБ Цветан Цветанов да промени статута си на нещатен сътрудник на ГЕРБ в парламента. В сряда стана ясно, че Цветанов, който подаде оставка от всички постове в Народното събрание преди по малко от две седмици, вече фигурира като сътрудник на политическа партия ГЕРБ.\"Ще дам на Цветанов право да промени статута си. Не може толкова тежко наказание да получи, да напусне парламента, да напусне шефското място на председател на парламентарна група и заради този договор да се внесе съмнение. Това е просто несериозно. Той понеже е убеден в своята невинност и още не може да схване в каква ситуация се е поставил. От там идват всички тези неща\", заяви министър-председателят.В четвъртък, в кулоарите на Народното събрание, новият шеф на ПГ на ГЕРБ Даниела Дариткова обясни, че длъжността, която Цветанов вече заема, не е платена.Премиерът коментира и създалото се напрежение в Габрово след снощния протест, обявен срещу насилието на трима роми над служител в денонощен търговски магазин. Протестиращи граждани се опитаха да щурмуват местното следствие, а след това опустошиха няколко къщи в ромската махала на града.\"Пратих Дончев в Габрово, за да може напрежението да се свали. Габрово е хубав град, завод след завод се строи и това довежда вътрешна миграция на хора, търсещи препитание. Ромите там работят с машини за кабели за \"Мерцедес\", които се изнасят в Европа. Дончев е там, с Младен Маринов пратихме и жандармерия, за да се пази спокойствие\", подчерта Борисов. ", "date": "2019.04.11", "title": "Бойко Борисов против Цветанов да се върне в НС като сътрудник "}
{"url": "http://www.cross.bg/borisov-kutzyan-sreshta-1601518.html", "text": "/КРОСС/ Министър-председателят Бойко Борисов пристигна в Дубровник за участие в Осмата среща на държавните и правителствени ръководители на страните от Централна и Източна Европа и Китай. Основната цел на форума „16+1\" е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства.Днес българският премиер ще проведе среща с председателя на Държавния съвет на Китай Ли Къцян. Фокус наразговора между двамата правителствени ръководители ще бъдат постигнатите договорености и резултати от миналогодишната среща „16+1\", чийто домакин беше София.Бойко Борисов и Ли Къцян ще обсъдят напредъка в търговските и икономическите връзки между двете държави и потенциала за реализирането на съвместни проекти в редица сектори в региона.Утре министър-председателите на България Бойко Борисов, на Хърватия Андрей Пленкович и на Китай Ли Къцян ще открият официално Глобалния център за партньорство, чието създаване беше договорено през юли в българската столица. ", "date": "2019.04.11", "title": " Борисов пристигна в Дубровник за форума \"16+1\" "}
{"url": "http://www.cross.bg/gabrovo-trimata-muzhe-1601525.html", "text": "/КРОСС/ Габровският районен съд остави за постоянно в ареста тримата мъже, нападнали на 7 април продавач в магазин, съобщиха от Окръжен съд - Габрово. Задържаните са обвинени в причиняване на лека телесна повреда на младеж, като са му нанесли побой. От съда посочват, че деянието е извършено по хулигански подбуди.Съдебният състав е счел, че с оглед събраните до момента доказателства може да се направи обосновано предположение, че тримата мъже са извършили престъплението, за което са привлечени в качеството на обвиняеми, както и че са налице останалите предпоставки за определяне на най-тежката мярка за неотклонение. Съдът уважи искането на Районна прокуратура - Габрово и постанови „задържане под стража\" за тримата нападатели.Определението на Габровския районен съд подлежи на обжалване пред Окръжен съд - Габрово в 3-дневен срок.", "date": "2019.04.11", "title": "Оставиха в ареста тримата мъже, нападнали и пребили продавач в Габрово "}
{"url": "http://www.cross.bg/tzentur-radev-bulgariya-1601527.html", "text": "/КРОСС/ Изграждането на център за обучение на деца в София са обсъдили президентът Румен Радев и емирът на Държавата Катар шейх Тамим бин Хамад Ал Тани на среща днес в Доха, където българският държавен глава е на официално посещение, предаде БТА. Емирът застава твърдо зад тази идея и се надявам, че с негова помощ ще направим една важна стъпка, защото българските деца заслужават, каза президентът пред журналисти след срещата. Ние сме отговорни днес за бъдещето на нашите деца, така че в България да се развиват иновации и високи технологии и ние да привличаме мозъци, заяви Румен Радев.Той уточни, че засега има уговорка с емира Катар да поеме финансирането на изграждането и оборудването на такъв център.Радев припомни, че изграждането на центъра е инициатива, по която президентската институция вече работи повече от година. Той каза, че е виждал такива центрове и в Армения, и във Франция и смята, че в България може да се изгради такъв център с огромен обществен ефект, но на много по-високо и перспективно ниво, коментира той.Президентът обясни, че първият елемент на този център е възможността всеки българин да си доведе детето абсолютно безплатно и то да може да учи перспективни дисциплини, свързани с компютри и високи технологии, с преподаватели, каквито не може да намери в училище. Вторият елемент, който ние, българите, можем да внесем в такъв център и трябва да го направим, е това да стане и дом на нашите олимпийци, каза Радев. По думите му това е впечатлило много емира на Катар, защото България е в топ 5 на всички световни олимпиади по математика, физика, химия, лингвистика, IT. Ние трябва да имаме такъв дом, какъвто се полага на нашите млади таланти, дом, в който да могат да се разгръщат и международни олимпиади, коментира президентът.Според него в този център трябва да се инкорпорират и високи технологии, така че фирми в областта на високите технологии да могат да са там, да работят с програмите и проектите, с които се занимават децата и да издържат центъра.Президентът информира, че е предложил още един проект на вниманието на емира на Катар. Радев обясни, че проектът е в резултат на неговото посещение миналата година в Пловдивския университет, когато е видял огромния потенциал на висшето училище и им е предложил да направят проект за разгръщане на научна инфраструктура в самия университет. Проектът, който изготвиха, е на световно ниво, отбеляза Радев.Той обясни, че проектът е за био-тех парк в Пловдив, където ще могат да се развиват водещи технологии в областта на медицината, фармацията, козметиката, преработката на храни, както и за развитие на устойчиво земеделие в области с екстремен климат.Пловдивският университет разработва ензими, и то перспективни, на основата на нашата уникална флора, даде пример президентът и отбеляза, че в Катар са силно заинтересовани да инвестират в този център за модерни биотехнологии.В делегацията, водена от държавния глава, е и ректорът и екип от Пловдивския университет, разработил проекта, и те вече водят съответните разговори. Разговори води и моят екип за изграждане на Центъра за децата, коментира президентът.Припомних на емира и някои позабравени инфраструктурни проекти в България, коментира Радев. Според него предвид повишения транспортен поток през България отново има интерес за съживяване на катарски инвестиции в коридорите Север-Юг, магистралата Русе-Свиленград, тунелът под Шипка. Знаете, че въпреки срещите на високо политическо ниво до момента ние нямаме успех за привличане на катарски инвестиции в България, затова очаквам в скоро време в резултат на нашия разговор катарската страна да потърси българското правителство за тези проекти, отбеляза президентът. ", "date": "2019.04.11", "title": "Катар ще финансира център за обучение на деца в София и био-тех парк в Пловдив "}
{"url": "http://www.cross.bg/aleksandur-sushto-kokorin-1601528.html", "text": "/КРОСС/ Трети ден в Москва продължава съдебното дело срещу бившите руски национали Павел Мамаев и Александър Кокорин. Двамата са в ареста от шест месеца, обвинени в нанасяне на побой на държавен служител, когото са и обидили на расистка основа (той е от корейски произход).Делото е следено с особен интерес в Русия, но днес заседанието бе кратко, след като бомбена заплаха евакуира залата в Пресненския съд в столицата. Разбира се, оказа се фалшива, което не спря футболистите и техните приятели-обвиняеми, да се смеят ехидно на случващото се.Ситуацията им обаче никак не е смешна, защото ги грози присъда до 7 години затвор, ако бъдат признати за виновни по всички обвинения.Вчера в съда се чуха изключително куриозни неща при публичното даване на показания от свидетели.Например - Александър Куропаткин, промени почти изцяло своето виждане за това какво се е случило във въпросната вечер на 11 октомври.Сега той не е сигурен кой точно е ударил въпросния жалител, както и за други щети, нанесени в заведението \"Кофемания\" рано сутринта след запоя в нощен клуб \"Егоист\". Пред този бар също е имало сбиване с участието на компанията с футболистите, като е входирана жалба и от пребит там гражданин. За боя над него свидетелите май също са позабравили...Но се разбра, че във въпросната вечер осемте мъже в компанията са поръчвали без да се притесняват. Сметките им в двете заведения само за алкохол и безалкохолни напитки е около 6000 долара (388 000 рубли).В поръчваните артикули влизат 3,4 литра уиски, бутилка бяло вино, бутилка шампанско, както и 21 шота с различно съдържание.Също така се потвърди, че Кокорин се е целувал с непознато момиче, което накара съпругата му да стане и да напусне залата, видимо гневна. ", "date": "2019.04.11", "title": " Заплаха за бомба прекъсна делото срещу руските национали-побойници "}
{"url": "http://www.cross.bg/simeonov-imot-nego-1601512.html", "text": "/КРОСС/ Л идерът на НФСБ Валери Симеонов заяви пред журналисти, че действащ министър живее в жилище, което не е декларирал. „Действащ министър живее в луксозно жилище в кв. „Бистрица\", което не е негова собственост и не го е декларирал\", заяви той.„Мога да продължа започнатата от няколко дни тема.Аз задочно се обърнах към министър-председателя да си прегледа министрите. По принцип е добре да се огледат всички,защото установяваме, че например действащ в момента министър с доста крупни имоти - три големи апартамента в София, се оказва, че не живее там. Оказва се, че живее някъде другаде, а по закон е длъжен да го декларира\", заяви Симеонов.Той посочи, че по закон трябва да се декларира недвижимо имущество, което не е твое, но живееш в него. „Става въпрос за един доста луксозен имот, който с години се обитава и за който има публикации в медиите. Той не е собствен, намира се в един от изключително престижните квартали на София и не е деклариран.Така че, доколкото познавам моите колеги, няма да се учудя, ако депутатите от НСФБ подадат сигнал до КПКОНПИ за проверка защо в декларацията няма този имот\", каза още той и показа снимки на имота, за който уточни, че се намира на ул. „Липа\" в кв. „Бистрица\".„Става дума за имот от 2,5 дка, луксозна къща на два етажа.Имот, в който дълго време живее съответния министър със семейството си и не е деклариран. Нека Комисията да установи защо не е деклариран и чий е - това е най-интересното, в чий имот живее този министър. Редно е да бъде проверено\", подчерта Симеонов.Относно разследването срещу самия него Валери Симеонов заяви, че сигналът срещу него е „разпространение на клеветнически твърдения и някой ще бъде съден за него\".На въпрос дали е разбрал кой е подал сигнала в прокуратурата срещу него, Симеонов отговори, че не знае, но щом разбере, ще заведе дело срещу него.Той посочи, че е лъжа информацията за закупуване на имот от 875 кв. метра за 850 хил. лв. „Там има жилищен блок. Това е собственост на фирма „Скат\", която има десетки имоти собственост. Това е доста голяма фирма с доста голям персонал и доста големи баланси, на която до скоро бях управител\", заяви Симеонов.„Това са сделки, които са били извършени още преди аз да вляза в политиката. И когато Валери Симеонов е бил управител на тази фирма и е извършвал тези сделки, той го е правил, без да има възможност да повлиява на някого за тези сделки. Когато е бил купен единият имот, съм бил председател на Общинския съвет в Бургас\", обясни той и посочи, че не иска да се оправдава за нещо, което го знае цял Бургас.„Настоял съм, когато съм купувал този имот през 2008 г., да бъде на цена три пъти по-висока от пазарната\",обясни бившият вицепремиер и подчерта, че съвестта му е чиста.На въпрос дали, след като вчера е намекнал за оставка на премиера и два часа по-късно прокуратурата е започнала разследване срещу него, вижда връзка между двете неща, Симеонов отговори: „Не мога да коментирам, но това са факти. Може да има връзка, може да няма връзка. Ако питате дали Борисов ми е казал: „тъй като ти ми спомена името, аз ще те скъсам от проверки\", не ми го е казал. Аз съм човек инженер и не обичам да гадая, обичам да боравя с факти\". ", "date": "2019.04.11", "title": "Симеонов: Министър живее в недеклариран имот"}
{"url": "http://www.cross.bg/izbiratelite-gerb-vlastta-1601509.html", "text": "/КРОСС/ БСП води с минимална разлика пред ГЕРБ преди европейските избори, показва проучване на \"Медиана\". Социологическата агенция на Кольо Колев отбелязва, че авансът на червените би бил по-чувствителен, но участието на СДС в листата на управляващите им оказва своето влияние в тяхна полза. Изследването отчита и рискове пред БСП. Те главно са свързани с вътрешния конфликт около мястото на президента на ПЕС Сергей Станишев в европейската листа на БСП. Прогнозите за ниска (традиционна) изборна активност на предстоящите Евроизбори у нас едва ли ще се потвърдят, смятат от \"Медиана\". Към момента, над 80 % от избирателите споделят, че тези избори са важни, а 70 % от всички заявяват намерение да гласуват на тях.Причината е, че голямата част от избирателите (две трети от тях) възприемат тези избори като насочени към вътрешните проблеми на страната - своеобразен вот на доверие към управляващите и подготовка за политическо преструктуриране на властта.Кризата около така наречените \"апартаменти на властта\" и оставките тежко е ударила престижа на основната управляваща партия. За първи път от началото на третото правителство на Бойко Борисов желаещите управлението да продължи мандата си и искащите то да си отиде предсрочно са се изравнили - по 34 % във всяка група.За огромната част от избирателите скандалите около така наречените \"апартаменти на властта\" не е просто предизборна политическа атака на техни опоненти (интерпретации, които се появяват), а отразяват реални далавери по върховете на властта. Близо 70 % от запитаните споделят това и само 15 % определят скандалите само като предизборна политическа атака. Дори и сред избирателите на ГЕРБ по-малко от половината определят случващото се като политическа атака на опонентите им. Над 60 % от симпатизантите на ГЕРБ определят случващото се като тежък удар върху партията с възможност сериозно да я отслаби и да и навреди.Всичко това рефлектира и върху политическите нагласи. Симпатизантите на ГЕРБ са се свили до т.нар. \"твърдо ядро\". При това положение БСП успява да изпревари коалицията ГЕРБ/СДС с около половин процент (0,6 %) - 32.1 % за БСП срещу 31.5 % за ГЕРБ/СДС. Разликата ГЕРБ/БСП би била по-голяма, но марката \"СДС\" съвсем реално привнася в коалицията около един процент. Третата партия, която може да бъде сигурна, че ще вкара евродепутати е ДПС.Разправията около номинирането/не номинирането на Сергей Станишев за евродепутат (на избираемо място) в листата на БСП може да предизвика сериозен трус в партията. Според доминиращата част от симпатизантите на БСП (66 %) президентът на ПЕС трябва да бъде в листите на партията (12 % са против). Над една трета от избирателите на БСП (36 %) смятат, че тези спорове могат да доведат до сериозно разцепление и отслабване на партията преди изборите. Това е и един от основните рискове пред БСП - вместо да се яви обединена, да затъне във вътрешнопартийни разделения и да пропусне шанса за победа. Данните показват, че на левицата в момента й е нужен всеки глас (разликата е под 1 %). Резултатът от изборите до голяма степен ще зависи от способността на БСП да се яви единна и да мобилизира избирателите си.БСП е изправена и пред още един сериозен проблем - позиционирането на партията по отношение на европейските структури. Очевидно е, че дебатът около номинирането на президента на ПЕС за листата на БСП има по-дълбоки мотиви - цялостно поставяне под съмнение на позиционирането на партията в семейството на европейските социалисти и търсенето на \"консервативна\" идентичност. Сред симпатизантите на БСП обаче, 54 % са за оставането в ПЕС, 14 % са против, а останалите нямат мнение по въпроса. Другият риск - дебелото подчертаване на различията с ПЕС дава възможност за пропукване на европейската принадлежност на БСП, а това може да отблъсне много избиратели.Разочарованието от властта, както скандалите и последвалите оставки са засилили търсенето на политическа алтернатива вън от противопоставянето ГЕРБ/БСП (както и засиленото желанието за участие в изборите). От една страна избирателите търсят алтернатива, а от друга различните партии засилват активността си с оглед очакваното политическо преструктуриране на властта и заемане на позиция за едни потенциални предсрочни избори. Към момента, Воля, ВМРО и Атака се възползват най-много от тази ситуация и се намират близо до възможността да достигнат изборната бариера (5.88 %). В тази динамична среда не може да се изключат и възможностите на \"Демократична България\" и новата/стара \"Коалиция за България -АБВ\". Доколко последната краде гласове от БСП или се вижда от избирателите като реална алтернатива предстои да видим.Ударът върху ГЕРБ относително слабо се отразява върху личния имидж на премиера Бойко Борисов. Той е сочен от респондентите (39 %) като българския политик с най-висок авторитет и влияние в Европа. Следват го Сергей Станишев (27 %) и президентът Румен Радев (26 %). ", "date": "2019.04.11", "title": "\"Медиана\": БСП води ГЕРБ с половин процент"}
{"url": "http://www.cross.bg/iioncheva-skandali-komentira-1601508.html", "text": "/КРОСС/ „Всички наши мотиви за антикорупционния закон сме изразили както в комисия, така и в пленарна зала по време на гласуването. Имахме дебат, но нямаше чуваемост\". Това заяви говорителят на ПГ на „БСП за България\" и водач на листата на БСП за евроизборите Елена Йончева пред БНР. По думите й е ясно, че този закон не работи и ще доведе само до скандали, а не до реална борба с корупцията. „Скандалите около „Апартаментгейт\" само доказва тази теза\", допълни Йончева.„Ако имаше демократично управление, можехме да водим диалог в парламента. Опитвахме две години - въпреки всички разумни аргументи против антикорупционния закон, които давахме, той беше приет и доведе до скандали. Не може управляващите да избират ръководство на орган, който ще ги контролира. Нямаше да има „Апартаментгейт\", ако този орган си вършеше работата\", изрази мнение Йончева. „В началото на 2018 година внесохме всички документи по „Кумгейт\". За съжаление, прокуратурата все още не е дала отговор\", констатира Йончева.  Тя припомни , че един областен координатор назначава бивши партньори и роднини, чрез които се усвояват повече от 100 милиона лева от обществени поръчки, повечето в сферата на санирането. По повод действията на Борисов с оставките, Йончева коментира: „Политиката на оставките е политика на бушоните. Г-н Борисов не отстранява тези хора, той им казва: „Момчета, разкриха ни.\" По думите й той се опитва да скрие „тези момчета\" от телевизионните скандали. „Цветанов излезе от парламента, но той стана „Цветанов +\", тоест ще бъде още по-ефективен. Махат се бушоните, за да остане главният човек\", категорична бе Йончева. Тя заяви, че не става дума за това, че хората в парламента ще се сменят с други, а че държавата ще се управлява по същия начин. „Въпросът е цялата тази система да бъде разбита\", заключи Йончева. Водачът на листата на БСП за евроизборите коментира още, че Лаура Кьовеши, въпреки че има поредица от обвинения в Румъния, е предпочитаният кандидат на Европейската комисия за европейски прокурор. „Европа много добре вижда какво става и в България\". Тя цитира доклада на ЕК от миналата година, където се казва, че 2/3 от видните политически личности не се разследват за корупционни скандали, за които има сигнали. По повод обвиненията срещу БСП и нея, Йончева припомни: „ГЕРБ извадиха \"малката бухалка\" срещу мен, когато казах, че се краде от санирането. Тогава Борисов излезе с медийна лъжа за мен. Преди два дни го осъдих за лъжа. По темата с пътищата също извадиха \"малка бухалка\". Аз съм сигурна, че много скоро ще стане ясно какъв е сценарият на ГЕРБ за организирането на  „голямата бухалка\" . По думите й това, което управляващите наричат икономически растеж не съществува, а той е в резултат на потребление. „Растежът е много малък и гарантира бедността не само на сегашното, но и на следващото поколение. 11 млрд. лева в България всяка година изтичат\", коментира Йончева. „Апартаментгейт е върхът на една огромна грамада. Тя не може да съществува без знанието на премиера\", заключи Йончева.", "date": "2019.04.11", "title": " Йончева: \"Апартаментгейт\" е върхът на огромна грамада, тя не може да съществува без знанието на премиера"}
{"url": "http://www.cross.bg/asanzh-wikileaks-velikobritaniya-1601510.html", "text": "/КРОСС/ Джулиан Асанж е арестуван в еквадорското посолство в Лондон, където основателят на WikiLeaks получи убежище през 2012 година, съобщава в. \"Гардиън\". Срещу него бе повдигнато обвинение в сексуално насилие в Швеция, което по-късно отпадна, но молбата за екстрадиция остана.Асанж се страхуваше, че целта на екстрадицията му е да бъде предаден на САЩ, където го грози много сурова присъда, заради публикуваните от него секретни данни. WikiLeaks разпространиха информация, свързана с войната в Ирак, шпионските програми на САЩ, както и вътрешните имейли на Демократическата партия, разкриващи, как нейният елит иска да наложи Хилари Клинтън за кандидат-президент, саботирайки кандидатурата на Бърни Сандърс.Кадрите от ареста, разпространени от британските медии, показват Асанж в неузнаваем вид - с брада, отслабнал и занемарен.Макар Асанж да се укриваше в посолството на Еквадор във Великобритания, отношенията между него и южноамериканската държава се влошиха след избирането на Ленин Морено за неин президент. Морено показваше симпатии към желанието на Великобритания да арестува Асанж. Той забрани достъпът до интернет на създателя на WikiLeaks.След това Ленин Морено забрани и посещенията на други лица до Асанж, като на практика той се оказа в пълна изолация от външния свят. Еквадорският президент оправда отнемането на статуса на политически бежанец на създателя на WikiLeaks, заявявайки, че \"Асанж е нарушавал условията на предоставеното му убежище в посолството\".\"Близо седем години след влизането си в еквадорското посолство мога да потвърдя, че Джулиан Асанж е арестуван и ще бъде изправен пред правосъдието във Великобритания. Бих искал да благодаря на Еквадор за сътрудничеството и на полицаите за техния професионализъм. Никой не е над закона\", заяви министър на вътрешните работи на Великобритания Саджид Джавид.Журналистът и поддръжник на Асандж - Джон Пилджър, призова миналата седмица хората да \"напълнят улицата пред посолството и да го защитят и да покажат солидарност с един смел човек\". Това стана на фона на изтекла информация, че Еквадор се готви да предаде създателят на WikiLeaks на британските власти.Американските власти никога не са потвърдили официално, че са повдигнали обвинение срещу Асандж, но публикуван през ноември 2018 г. документ намекна за повдигнато тайно обвинение от Вашингтон. Създателят на WikiLeaks многократно е заявявал, че бъде ли арестуван от британските власти, то ще бъде предаден на САЩ.\r\n\n\t\t\t\t\t\n\t\t\t\t", "date": "2019.04.11", "title": "Арестуваха неузнаваемия Джулиан Асанж в посолството на Еквадор в Лондон"}
{"url": "http://www.cross.bg/f-bulgariya-lokhiiid-1601511.html", "text": "/КРОСС/ Локхийд Мартин прави база за поддръжка, частичен и цялостен ремонт на F-16 в България. Изборът на боен самолет F-16 Блок 72 от Мароко и още един оператор от региона на Азия ще ускори плановете за започване на производството на новите, важни за България изтребители и за доставка на първия самолет в края на 2022 г. Това каза Джим Робинсън, директор Международно бизнес развитие за F-16 в Локхийд Мартин.В изявление, направено само две седмици преди церемонията за прерязване на лентата за откриването на новата производствена линия на Локхийд Мартин за F-16 в Грийнвил, Южна Каролина, Робинсън каза, че макар последните поръчки да увеличават натоварването на компанията, новият завод вече има възможност да вдигне производствения си капацитет, за да отговори на нуждите на клиентите.\"Появиха се много неверни информации, често от хора, които не са участвали директно в разговорите, за нашите възможности да доставим новите F-16 Блок 70 във времевата рамка, която отговаря на нуждите на българските ВВС\", заяви Джим Робинсън.\"Самолетите за Бахрейн, Словакия и България ще бъдат сред първите, които ще бъдат построени в новото съоръжение в Грийнвил. Ако приемем, че договорът бъде подписан това лято, планираме да започнем обучението на българските пилоти и наземен персонал в САЩ не по-късно от 2021 г. и ще доставим първия български Ф-16 преди началото на 2023 г. \", добави той.В допълнение към новите изтребители F-16 за Европа, гръцките военновъздушни сили обявиха плановете си да модернизират 85 самолета от своя Ф-16 флот до стандарта Viper. Този стандарт е подобен на новия блок 70/72, но без предимствата на 12 000 летателни часа.Полша, първата държава в Централна и Източна Европа, която избра F-16, също обмисля модернизиране на настоящия си флот. Румъния разглежда възможността да придобие повече самолети, а Хърватия прави преоценка на нуждите на военновъздушната си отбрана.Като част от ангажимента си да подкрепя придобиването на F-16 от България, Локхийд Мартин ще отвори база за поддръжка, частичен и цялостен ремонт (MRO facility) в страната.Това означава, че българските самолети ще могат да бъдат поддържани в България от местни инженери и техници през цялата продължителност на своите 12 000 часа летателни часа живот.Освен това компанията обсъжда редица други възможности за партньорство с българската индустрия и евентуалното участие на местните академични институции в програми за научноизследователска и развойна дейност. ", "date": "2019.04.11", "title": "Локхийд Мартин прави база за поддръжка и цялостен ремонт на F-16 в България"}
{"url": "http://www.cross.bg/edition-huawei-watch-1601515.html", "text": "/КРОСС/ Серията смарт часовници Huawei Watch GT се появи за първи път на пазара през октомври миналата година в линиите „Classic Edition\" и \"Sport Edition\",  и вече достигна продажби от над 1 млн. бройки в световен мащаб. Новото попълнение в нея, линията „Active Edition\" бе обявена по време на глобалното представяне на серията P30 в Париж, в два нови, изключително атрактивни цвята - тъмно зелено и оранжево. Супер издръжлива батерия за по-ефективни тренировкиДългият живот на батерията е ключов фокус и постижение не само при смартфоните и таблетите на Huawei. Черпейки вдъхновение от легендарните автомобили от серията GT, смарт часовниците от серията Huawei Watch GT използват своята иновативна двучипова система и ефективния си енергоспестяващ режим, за да осигури максимално дълъг живот на батерията в зависимост от интензивността на използването на устройството. Смарт часовниците от моделите „Classic\", \"Sport\" и „Active\" предлагат до 2 седмици живот на батерията при целодневно носене и нормално функциониране като смарт часовник, което включва функциите за измерване на пулс, изчисляване на оптимално време за сън, 90 минути тренировки на седмица и получаване на съобщения. Bез носене при тренировки и използване по-скоро като класически часовник батерията на Huawei Watch GT може да издържи до 30 дни без зареждане!Водещи в индустрията фитнес технологииСерията „Active Edition\" предлага и изцяло новия режим „Triathlon\", който функционира по време на три типа тренировки - плуване, бягане и колоездене на открито. Устройството може да засече цялата тренировка, включително и времето за преминаване от единия спорт към другия. Режимът „Triathlon\" ще бъде наличен скоро и за „Classic Edition\" и \"Sport Edition\" след съответните ъпдейти.Тъй като сърдечните проблеми не са рядкост за хората с натоварено и динамично ежедневие, Huawei Watch GT осигурява 24-часов мониторинг на сърдечната дейност с помощта на новата технология на Huawei \"TruSeen\" 3.0.С помощта на иновативен хардуер и множество алгоритми с изкуствен интелект технологията проследява и анализира много прецизно сърдечната дейност на потребителя в реално време. Поставени в режим „Sport\" смарт часовниците Huawei Watch GT могат да сигнализират на потребителите за необходими промени в тренировката въз основа на предварително зададените параметри за планирана сърдечна дейност. Казано по-просто: ако сте предвидили пулсът ви да не надвишава 80 по време на тренировката, часовникът ще ви даде сигнал веднага щом започнете да превишавате тази стойност. В режим „Почивка/Rest\" пък часовникът анализира сърдечната дейност на потребителите, докато те са в покой.Това обаче е само част от иновациите в новите смарт часовници на Huawei. Технологията „TruSleep\" 2.0 ви позволява да наблюдавате доколко качествен e вашият сън и може да ви предложи до 200 решения на най-разпространените проблеми със съня, които потребителите по света изпитват. Също така ще имате възможност да въведете персонални настройки, които ще анализират вашите пулс и дишане докато спите, за да ви помогнат да повишите качеството на съня си, а заедно с него и цялостното си здравословно състояние.Класически дизайн с модерен привкусНовите „Active Edition\" са с 1,39-инчов AMOLED HD цветен дисплей с touchscreen сензор и резолюция 454 х 454 пиксела и предлагат богат набор от уолпейпъри за циферблата на часовника, които са подходящи за всевъзможни поводи. Независимо дали става въпрос за тренировка, работна среща или парти, можете да сте сигурни, че вашият смарт часовник винаги ще изглежда подобаващо. Функцията ще бъде налична и за „Classic Edition\" и \"Sport Edition\" след съответния ъпдейт.Специалните каишки „Fluroelastometer\" на Huawei Watch GT „Active Edition\" не само допълват перфектно цялостната визия на часовника, но и гарантират комфорт и издръжливост дори при най-екстремните ситуации. Каишките за „Active Edition\" са налични в оранжево и тъмно зелено.Всички часовници от серията Huawei Watch GT се продават у нас на препоръчителна цена 380 лева.  ", "date": "2019.04.11", "title": "Huawei пуска в България нови смарт часовници от серията Watch GT"}
{"url": "http://www.cross.bg/otnosno-imoti-zarkov-1601516.html", "text": "/КРОСС/ Върховна касационна прокуратура възложи на КПКОНПИ и НАП проверка по публикации в медиите относно произхода на средствата за придобиване на недвижими имоти на значителна стойност от народния представител Крум Зарков.Проверката е възложена на Дирекция „Противодействие на корупцията\" при КПКОНПИ, която по силата на този закон е компетентен орган да извършва проверки срещу народни представители.Върховна касационна прокуратура е разпоредила на органите на Комисията извършването на следните действия: изискване на информация относно притежаваните от проверяваното лице недвижими имоти, относно историята по собственици на всеки от закупените имоти, относно декларирането на имотите в съответните общински райони, относно заплащането на продажната цена и дължимите данъци и такси, както и относно произхода на средствата за покупката.С разпореждане на прокурор от съответните нотариуси ще бъдат изискани пълни копия от нотариалните дела за всяка сделка, при стриктно спазване на разпоредбите на Закона за нотариусите и нотариалната дейност. От проверяваното лице ще се поиска съгласие за разкриване на банкова тайна, като при липса на такова ще се процедира по реда на Закона за кредитните институции.На органите на НАП е възложено извършването на действия в съответствие с правомощията им относно спазването на данъчното законодателство във връзка с проверяваните сделки, цитирани в медийните публикации, както и относно съответствието между декларираните и/или получени доходи. ", "date": "2019.04.11", "title": "Проверяват депутата Крум Зарков за придобиване на имот "}
{"url": "http://www.cross.bg/gurdata-drehi-maniya-1601513.html", "text": "/КРОСС/ 95% от гражданите заявяват, че одобряват рециклирането на текстил, а 65% биха взели участие в него. В същото време огромна част от обществото би предприело действие, ако по този начин помогне на хора в нужда. Водени от желанието да помогнат както на природата, така и на жените с рак на гърдата в България, магазини Мания стартират кампания за събиране на ненужния текстил в специални пунктове в своите магазини. Инициативата „Дрехите не са боклук\" беше обявена на специално събитие, на което присъстваха народни представители от различни парламентарни групи и представители от неправителствени организации. Кампанията има за цел да затвори цикъла, като приеме обратно ненужните дрехи и по този начин подпомогне нуждаещите се. Във всеки магазин Мания в гр. София вече има специални пунктове за събиране на дрехи, обувки и текстил, където всеки може да остави това, което е ненужно за него, без условия за състоянието, нито за начина на предаване. Мания ще обработи цялото събрано количество и ще го изпрати на нуждаещите се в Африка и Азия. Една от основните цели на „Дрехите не са боклук\" е да подкрепя жените с рак на гърдата в България. Събраните средства от инициативата ще подпомагат финансово Фондация „Една от 8\". Средствата ще бъдат използвани за изработка на красива розова чанта „Не си сама\" за жени, преживели мастектомия. „Жените с рак на гърдата имат нужда от подкрепа във всеки етап от заболяването си. С тази кампания ние ще насочим помощта си към новодиагностицираните жени, преминали операция за премахване на гърдата, като им предоставим първични протези. Тези протези са необходими на жените, но не се покриват от Здравната каса.\" - сподели специалният гост на събитието, Нана Гладуиш, основател на Фондация „Една от 8\".С обръщение към гостите се включи и Джевдет Чакъров, зам.-председател на Комисията по околна среда и водите към Парламента и бивш министър на екологията. В словото си той подчерта, че повторната употреба на ресурсите, в случаят дрехите, е в основата на т.н. кръгова икономика, а подобни инициативи биха могли да направят страната ни първенец в Европа по темата. Той сподели вярването си, че текстилът може и трябва да бъде използван многократно и в полза на нуждаещите се групи, а ако подкрепят и други групи, като жените с рак на гърдата, те заслужават адмирации.Пунктовете в магазини Мания са алтернативата на близо 100 000 тона отпадъци от стари дрехи и обувки, които се изхвърлят годишно. Кампанията е подкрепена от Асоциацията на преработвателите и търговците на дрехи втора употреба, която също усилено работи в посока образоване на гражданите за възможностите за събиране и рециклиране на ненужен текстил.За да стимулират събираемостта допълнително, магазини Мания ще предоставят отстъпка за пазаруване в своите обекти за всяка оставена торба с дрехи. В контекста на пролетното почистване, кампанията ще даде още една опция за онези около 40% от дрехите в гардеробите ни, които са носени рядко или никога. В тях хората могат да оставят дрехите, които няма да носят, които не харесват, или не им стават, които смятат за износени. Само с едно свое действие - оставяне на ненужен текстил в магазин Мания потребителите на практика участват в три различни дейности - запазване на екологичното равновесие и опазване на природата и ресурсите, удължаване на живота и втори шанс на ненужните дрехи и най-важното - ще дарят подкрепа и надежда на жени с рак на гърдата.  ", "date": "2019.04.11", "title": "Стартира кампания за събиране на ненужен текстил в подкрепа на жените с рак на гърдата"}
{"url": "http://www.cross.bg/haiiky-mezhdynaroden-suyuza-1601514.html", "text": "/КРОСС/ В България за първи път ще бъде честван Международният ден на хайку поезията. Българският хайку съюз и Столична библиотека отбелязват събитието с благотворителна цел за набиране на средства за БХС, които ще подпомогнат заплануваното издаване на българо-английската хайку антология „Морето\", а също и участията на Съюза в различни събития през 2019 г.Музикално-поетичната програма включва изпълнения на поетесата, музикантка и художничка Александра Ивойлова - член на Българския П. Е. Н. център, изпълнения на Диляна Георгиева - оперна певица и председател на БХС в акомпанимент на млади музикални дарования, хайку рецитал с наградени творби от IV Международен конкурс „Вишнев цвят\", подготвен от Зорница Харизанова, в изпълнение на членове на Съюза, а също и изложба-базар на хайку книги, тематични списания, сумие, класически и фото хайги, както и ръчно изработени предмети с декоративна цел.Заповядайте на 17 април 2019 г. от 18:00 ч. в Литературния клуб на Библиотеката на София. Вход свободен!  ", "date": "2019.04.11", "title": "   Международен ден на хайку поезията в Столична библиотека"}
{"url": "http://www.cross.bg/spirane-dnsk-stroezha-1601517.html", "text": "/КРОСС/ На 15.04.2019 г. предстои връчване на заповедта за спиране на строежа „Златен век\", включително и ефективното спиране на строителните и монтажните работи. Това заявиха от ДНСК в официално прессъобщение по повод публикации в интернет пространството и запитване на медии относно извършващо се строителство по „Златен век\".„Процедурите по спиране на строеж са точно и ясно разписани в разпоредбите на чл. 224 от Закона за устройство на територията. Законодателят е предвидил в такива случаи обстоятелствата по спиране на строеж да се установяват с констативен акт, който се съставя в случая от органите на Дирекция за национален строителен контрол (ДНСК) поради определената втора категория на въпросния строеж. Констативният акт се връчва на заинтересуваните лица, които могат да подадат възражения срещу него в 7-дневен срок\", обясняват в писмото си от ДНСК.Заповедта за спиране на строежа се издава в срок до 3 дни от изтичането на гореупоменатия 7-дневен срок. Ефективното спиране на строежа започва след издаването на заповедта.В ДНСК е получено от управителя на „Артекс инженеринг\" АД писмо (възражение) във връзка със съставения констативен акт.Въпросната процедура е относима към спиране на всички видове строежи от първа, втора и трета категория, включително се прилага и към „Златен век\", като тя е законоустановена и не подлежи на нарушаване, както от страна на ДНСК, така и от страна на всички останали страни и инстанции, допълват от надзорния орган. ", "date": "2019.04.11", "title": " ДНСК: На 15 април ще бъде връчена заповедта за спиране на строежа „Златен век“ "}
{"url": "http://www.cross.bg/kmetovete-obshtini-promeni-1601500.html", "text": "/КРОСС/ Парламентът прие промени в Закона за местното самоуправление и местната администрация на първо четене. Промените са внесени от Министерския съвет. От гласувалите 105 народни представители 101 бяха \"за\", а четирима се въздържаха.В доклада на Комисията по бюджет и финанси се посочва, че промените целят усъвършенстване на действащата нормативна уредба, касаеща правомощията на общинските съвети, кметовете на общини и кметовете на кметства по съставянето и изпълнението на общинските бюджети. Въвежда се задължение на общинския съвет при приемане на бюджета на общината да одобрява разходи по определени показатели на кметствата в рамките на общия бюджет на общината. Въвежда се задължение на кмета на общината при изпълнението на бюджета да осигурява своевременно през годината одобрените разходи по бюджетите на кметствата. Според вносителя промените ще гарантират по-голяма финансова самостоятелност на кметствата и ще засилят личната отговорност на кметовете на кметства при изразходване на одобрените по бюджета разходи на общината.В свое становище НСОРБ заявява, че не подкрепя предложените промени. Депутати от ГЕРБ, Обединените патриоти и ДПС изразиха принципна подкрепа на законопроекта, но настояха за сериозни промени на текстовете между първо и второ четене.Според Славчо Атанасов от ОП текстовете ще създадат проблем за големите общини като София, Пловдив и Варна, където има районни кметове, които са избираеми. Ако дадем на районните кметове собствени бюджети, на практика ще разцепим трите големи града на малки градчета, независими едно от друго, каза той и допълни, че за един град трябва да има цялостна политика, а не на парче. Той поиска районните кметове да се назначават от кмета на голямата община след гласуване от общинския съвет. Сега, по думите му, един кмет на голям град не може да въздейства върху един районен кмет и се получават понякога страхотни колизии.Според Емил Христов от ГЕРБ в сегашния си вид промените ще създадат проблеми в големите общини. Има общини, които имат повече от 50 кметства, и ако законопроектът бъде приет така, ще доведе до много сложни взаимоотношения в тези големи общини.Танер Али от ДПС също посочи, че в текстовете има несъответствия и трябва да се променят на второ четене. Всички сме за финансова децентрализация, кметовете да имат самостоятелност, собствени бюджети, но трябва един сериозен подход, за да има ефект от целия законопроект. ", "date": "2019.04.11", "title": "Парламентът прие промени в Закона за местното самоуправление и местната администрация "}
{"url": "http://www.cross.bg/montafon-april-myasto-1601496.html", "text": "/КРОСС/ Спортният талант на „Еврофутбол\" Теодора Илиева се класира на 11-то и 14-то място в последните й два старта в календара на ФИС по сноуборд крос в австрийския зимен курорт Монтафон. В първия ден на 6-ти април тя стана 14-та при жените, а на 7 април се придвижи с три позиции напред и завърши на 11-та позиция.", "date": "2019.04.11", "title": "„Еврофутбол\"-Теодора Илиева с 11-то и 14-то място в Монтафон"}
{"url": "http://www.cross.bg/slyzhitel-pari-razgovaryali-1601497.html", "text": "/КРОСС/ Възрастно семейство било измамено и им е била отнета сумата от 700 лева. Днес, малко след 10:30 часа в апартамент на бул.\"Велики Преслав\" в Шумен позвънил млад мъж и се представил за служител на ВиК. Обяснил, че предстои подмяна на водомери и трябва да направи оглед какъв е водомерът в жилището им, за да изготви протокол. Собствениците на имота го поканили, разговаряли с него. Малко след като си тръгнал, установили, че им липсва сумата от 700 лева. Парите били в стаята, в която той стоял докато разговаряли за водомера. По всяка вероятност е отнел паричната сума докато е използвал  кратковременен момент на невнимание.  Подаден е сигнал в полицията. По тяхно описание мъжът е висок, слаб, носи шапка с козирка.Предупреждаваме хората да не допускат в имотите си непознати хора.  Ако ви потърси човек, който се представя за служител на определено дружество му поискайте служебна карта. Ако имате съмнение за личността му се обадете по телефона в съответното дружество и попитайте дали имат такъв служител. По никакъв повод не канете в жилищата си непознати , които могат да ви търсят и под други предлози- че търсят квартира, искат да им развалите пари или че предлагат евтини и изгодни стоки.  Имайте предвид, че молбата да ги придружите до тоалетна, да им донесете чаша вода, да им развалите пари са най-често използваните способи, които крадците използват, за да ви отклонят вниманието и да останат сами в помещението, в което държите парите си.Не дръжте големи суми пари в дома си, особено в гардероб, под дюшека. Не оставяйте непознат човек  сам в стая  на жилището ви ", "date": "2019.04.11", "title": "Фалшив служител на ВиК измами и обра възрастно семейство"}
{"url": "http://www.cross.bg/bili-politziyata-zheni-1601498.html", "text": "/КРОСС/ Баща и син ще изкарат по 15 дни в полицейския арест, след сериозен екшън, в ромската махала в Смолян. Това става ясно от решение на Районен съд-Смолян, с което 42-годишен мъж и 19-годишният му син са задържани в ареста на полицията по указа с борба с дребното хулиганство.Всичко е започнало 8 април, пред един от хранителните магазини на ул. \"Младост\", където двамата мъже са били подпийнали и се спречкали с няколко жени. Освен с обидни думи, те потърсили и физическа саморазправа, дърпали дамите за косите, удряли и бутали.Според свидетели, за броени минути мястото се изпълнило с близо 70 души от махалата, като виковете и разправиите били доста сериозни. Магазинерът потърсил полицията за помощ, като дошлите на място униформени потърсили и подкрепление от техните колеги.След като на място дошли достатъчно полицаи, обстановката се е нормализирала. Бащата и синът били обуздани, както и роднините им и на пострадалите жени. Съответно, срещу двамата били повдигнати и обвинения за извършена непристойна проява, изразяваща се в оскърбително отношение към трети лица, обиди, причиняване на телесни наранявания чрез удари с крак и дърпане за косите на две жени и нарушаване на физическата им неприкосновеност пред много хора в това число и деца, уточняват от пресцентъра на полицията в Смолян. ", "date": "2019.04.11", "title": "Баща и син са задържани след екшън в ромската махала в Смолян "}
{"url": "http://www.cross.bg/gradysa-predimno-duzhd-1601499.html", "text": "/КРОСС/ В петък ще бъде предимно облачно и на много места ще има валежи от дъжд. На юг облачността ще е разкъсана, на много места - до предимно ясно време.Минималните температури ще са от 3-4 градуса в Югозападна България до 10-12 градуса - в северните и източните райони на страната.След обяд валежите ще са временно интензивни, а на места - в северната половина от страната - и значителни. Ще духа слаб до умерен североизточен, в южните райони - югоизточен вятър. Максималните температури ще са предимно между 14 и 19 градуса.Над Черноморието ще е предимно облачно и главно в следобедните часове ще има валежи от дъжд, на места - интензивни. Ще духа до умерен вятър от източната четвърт. Максималните температури ще са 12-14 градуса. Температурата на морската вода е 11-12 градуса. Вълнението на морето ще е около 2 бала.Над планините ще бъде предимно облачно и след обяд ще има валежи от дъжд, над 1700 метра - от сняг. На отделни места ще има условия и за гръмотевична дейност. Ще духа умерен до силен вятър от запад-югозапад. Максималната температура на 1200 метра ще бъде около 8 градуса, на 2000 метра - около 3 градуса. През почивните дни ще бъде облачно. В събота от юг-югозапад ще започнат нови валежи от дъжд, които до края на деня ще обхванат страната; значителни по количество ще бъдат в западната й половина. В неделя валежите ще са главно в Южна и Източна България. Със североизточен вятър дневните температури ще се понижат и в неделя максималните ще бъдат предимно между 11 и 16 градуса.", "date": "2019.04.11", "title": "Облаци и дъжд ни чакат и в петък "}
{"url": "http://www.cross.bg/fibank-podpisvane-moyata-1601501.html", "text": "/КРОСС/ Fibank (Първа инвестиционна банка) предоставя възможност на своите клиенти да подписват дистанционно документи бързо и лесно, без да е необходимо посещение в офис на банката. Независимо от начина на кандидатстване за потребителски кредит - на място, през корпоративния сайт или електронното банкиране „Моята Fibank\", при одобрение клиентите могат да подпишат документите през „Моята Fibank\", Мобилното приложение или чрез Квалифициран електронен подпис (КЕП), издаден от Evrotrust. Банката стартира пилотно дистанционното подписване с предлагането на един от най-популярните й продукти: потребителски кредит за физически лица.Клиентите на Fibank ще получават пълния пакет от документи. Удобно разположени в дома или офиса си, те ще могат спокойно да се запознаят с тях и да ги подпишат с един бутон. Не е необходимо разлистване на десетки страници и полагане на подпис върху всяка от тях. Нужна е активна регистрация в „Моята Fibank\" и средство за подпис - хардуерен или софтуерен Token. Дистанционното подписване може да се използва от всеки компютър с интернет.За клиентите, които нямат регистрация за активно банкиране в „Моята Fibank\" и Token, Fibank е осигурила възможност за подписване и чрез КЕП посредством Мобилното приложение на Evrotrust. В резултат на сътрудничеството с една от водещите български финтех компании - доставчикът на удостоверителни услуги „Евротръст Технолъджис\" АД, клиентите на банката могат да подпишат документите си за кредит сигурно и лесно. Те трябва да разполагат със смартфон или таблет с предна камера и да се регистрират в Мобилното приложение на Evrotrust.Иновативното решение за подписване на документите за кредит не променя вътрешните процедури на Fibank при кандидатстване и одобрение, които остават същите като при посещение в банков офис. Дистанционното подписване е напълно безплатно за всички клиенти на банката. Този процес спестява време и усилия и помага за устойчивото екологично развитие. При желание, клиентите могат да получат и своето хартиено копие на документите в офис на Първа инвестиционна банка.  ", "date": "2019.04.11", "title": "Fibank с технологична иновация в потребителското кредитиране"}
{"url": "http://www.cross.bg/suvetnik-izgaryane-obshtinski-1601502.html", "text": "/КРОСС/ Утре, 12 април, от 10 ч, в Административния съд на София-град ще се гледа делото за отхвърления референдум за завода за изгаряне на отпадъци. Това се случва, след като през миналата година опозицията в Столичния общински съвет се обяви против изграждането на завода заради екологичните последици, които столичани ще понесат от работата му. По инициатива на \"Политическа група 5\" беше поискан референдум, на който гражданите да изразят мнението си, но СОС отхвърли идеята с довода, че примерните въпроси за референдума противоречат на законодателството, тъй като допитванията до гражданите не могат да бъдат свързани с бюджета. Вносителите на доклада за референдума, сред които освен представители на ПГ5 има и общински съветници от всички опозиционни групи, не се съгласиха с отхвърлянето на искането им и входираха жалба в съда.\"Борбата срещу инсталацията за изгаряне на отпадъци продължава, не сме се отказали\", коментира председателят на ПП МИР и общински съветник от ПГ5 Симеон Славчев. \"Надявам се и разчитам съдът да се съобрази с огромния обществен интерес по темата и най-вече с опазването на околната среща и здравето на софиянци, а не със сегашната политическа конюнктура, която за всички вече е ясно, че си отива\", заяви общинският съветник. \"Здравето на хората на София е над всичко, не можем да позволим в столицата да има инсталация за изгаряне. Настояваме хората да имат право на глас в тази ситуация, която е от жизнено значение\", каза още общинският съветник.  ", "date": "2019.04.11", "title": "Съдът решава за отхвърления референдум за завода за отпадъци в София"}
{"url": "http://www.cross.bg/sreshta-teritoriyata-shymen-1601504.html", "text": "/КРОСС/ Язовирите на територията на Област Шумен имат достатъчно свободен обем, който да поеме пролетните дъждове и снеготопенето. Това заяви председателят на Държавната агенция за метрологичен и технически надзор (ДАМТН) Петър Горновски, който проведе работна среща с областния управител на област Шумен проф. Стефан Желев. Темата на днешната среща бе ориентирана към засилване на вниманието към водоемите и предприемането на координирани действия с цел ефективно сътрудничество между заинтересованите страни.В хода на работната среща Петър Горновски представи и резултатите от проверките на територията на областта от началото на изминалата година до днес. Инспекторите на ДАМТН са извършили над 141 броя проверки на язовири на територията на шуменска област, като са периода са констатирани редица изпълнени предписания по техническата и безопасна експлоатация. Важно е да се подчертае, че в тази бройка влизат всички неизправности констатирани при проверките на водните съоръжения, като много от язовири са с повече от едно нарушение, а значителна част от тях са предписания по документацията.По време на днешната дискусия беше дискутирана и предстоящата категоризация на язовирите по степен на потенциална опасност, която ще се извършва от комисиите, назначени със заповед на областните управители. По този начин ще се гарантира извършването на ежегодни проверки на язовирите с висока и значителна степен на потенциална опасност. Определената степен ще има значение при определяне на изискванията за експлоатация на съоръженията.В работната среща участие взеха и заместник областният управител на Шумен Петко Шаренков и началникът на регионален отдел „Североизточна България\" към Главна дирекция „Надзор на язовирните стени и съоръженията към тях\" Явор Димитров.   ", "date": "2019.04.11", "title": "Язовирите в Шуменско могат да поемат пролетните дъждове"}
{"url": "http://www.cross.bg/georgi-ivanov-rymen-1601506.html", "text": "/КРОСС/ На 12 април 2019 г., от 17.30 часа на „Дондуков\" 2 държавният глава Румен Радев ще приеме първия български космонавт Георги Иванов.Събитието е част от честванията за 40-годишнината от полета на Георги Иванов, с който България стана шестата държава в света със свой космонавт.Сред гостите ще бъдат и петима колеги на Георги Иванов от международната програма \"Интеркосмос\" - Павел Виноградов (Русия), Владимир Ремек (Чехия), Мирослав Хермашевски (Полша), Берталан Фаркаш (Унгария), Иван Бела (Словакия), както и Татяна Егорова - съпруга на космонавта Борис Егоров.", "date": "2019.04.11", "title": "Румен Радев ще се срещне с първия български космонавт Георги Иванов"}
{"url": "http://www.cross.bg/informatziya-detzata-lechenie-1601507.html", "text": "/КРОСС/ Национална мрежа за децата спечели дело срещу Министерство на здравеопазването за отказ за предоставяне на информация по Закона за достъп до обществена информация (ЗДОИ). Жалбата касае два отказа за достъп до информация по изпратено запитване от Национална мрежа за децата до МЗ относно закриването на Център „Фонд за лечение на деца\" и Комисията за лечение в чужбина и прехвърлянето на дейността им към Националната здравноосигурителна каса (НЗОК).В свое решение №2317 от 3 април 2019 г. Административен съд - София-град отмени отказа на МЗ за предоставяне на информация и постанови тя да бъде предоставена на Национална мрежа за децата. „Финансирането на лечението на деца е важен, обществено значим и социален въпрос, и всичко свързано с този въпрос е от надделяващ обществен интерес, и не следва информацията, свързана с него да бъде ограничавана по никакъв начин. Непредставянето на поисканата информация, създава усещане у обществото за нещо скрито, прикрито и тайно. Това усещане противоречи на принципа за прозрачност, залегнал в основата на ЗДОИ\", се казва в мотивите към съдебното решение. Министерството на здравеопазването бе осъдено да заплати на сдружение Национална мрежа за децата сумата от 10.00 лв. за направените разноски по делото. Решението не подлежи на обжалване.В края на миналата година Национална мрежа за децата изрази притеснения по повод закриването на Център „Фонд за лечение на деца\" и Комисията за лечение в чужбина и прехвърлянето на дейността им към НЗОК. Тогава поставихме на дневен ред нашите опасения с отворено писмо до МЗ и медиите и отправихме въпроси дали тези действия ще отговорят на водещите принципи в Конвенцията на ООН за правата на детето за най-добрия интерес на детето и присъщото му право на живот и осигуряването в максимална възможна степен на оцеляването и развитие на всяко дете. Обърнахме внимание и на липсата на яснота за бъдещото съществуване на Обществения съвет като колективен консултативен орган, гарантиращ прозрачност, публичност и контрол в работата на тази структура, която работи по една от най-чувствителните за обществото ни теми. „В случая се касае за изключително важна структурна промяна, която беше наложена през Закона за държавния бюджет, без провеждането обществено обсъждане и консултации със заинтересованите страни, а работата на Фонда, както всички знаем, е една от темите с най-висока обществена чувствителност и значение\", коментира Георги Богданов, изпълнителен директор на Национална мрежа за децата. „За наше разочарование, получихме два отказа за получаване на информация от МЗ без посочване на конкретни мотиви. Предвид важността на темата, както и нашата мисия да се застъпваме за правата и благосъстоянието на децата, бяхме провокирани да предприемем стъпка към защита на обществения интерес\", допълни Богданов. На 28.11.2018 г. в писмо с изходящ № 93-00-105, главният секретар на Министерство на здравеопазването, е постановил отказ за предоставяне на исканата информация, като посочва, че тя представлява служебна информация, достъпът до нея е ограничен, тъй като тя е свързана с оперативната подготовка на актовете на министъра на здравеопазването и няма самостоятелно значение.Административният съд постановява, че отказът за предоставяне на информация от страна на МЗ е незаконосъобразенeн, като посочва следните мотиви: „Въпросът с преструктурирането на органа, отговарящ за финансирането на лечение на деца с тежки заболявания, е въпрос от съществено социално значение. Въпросите свързани с причините довели до вземането на това решение, са от важен обществен интерес. Още повече, че взетото решение за закриването на Център „Фонд за лечение на деца\" и преминаването му към НЗОК, е извършено с постановление на МС, което подлежи на задължително обсъждане. А за да участва жалбоподателят, като сдружение с основен предмет на дейност защита на децата и сътрудничество между институциите и заинтересованите страни, то следва да се запознае с поисканата информация\". ", "date": "2019.04.11", "title": "Националната мрежа за децата осъди Министерство на здравеопазването заради Фонда за лечение на деца"}
{"url": "http://www.cross.bg/ykrepvane-deiinosti-putya-1601490.html", "text": "/КРОСС/ Участъкът при срутищата над село Пастра по пътя Рила - Рилски манастир ще бъде почистен от скали и пръст за Великденските празници, а следващата седмица започват дейности по трайното укрепване на ската. Това стана ясно в Кюстендил от изказване на министъра на регионалното развитие и благоустройството Петя Аврамова на форум „Европа в нашия дом\".„Ще стартират дейности по трайно укрепване на срутището, ще се анкерира, ще се положи мрежа, така че ще има малко затруднения за преминаващите, но това са дейности, които са наложителни за изпълнение и трябва да стартираме тяхното изпълнение. Изготвен е и проект за трайно укрепване. След анкерирането и омрежаването ще следим процеса и ако преценят пътните експерти и проектантът, ще се пристъпи и към изграждане на подпорни стени\".От полицията вече са изпратили сигнални писма до пътноподдържащите фирми и до Общината за подобряване на състоянието на отсечката преди големия поток туристи и посетители за празниците.Повече от година в участъка от около 100 метра има срутищни процеси. Движението там е ограничено в едната лента и е със скорост до 20 километра в част. Част от скалите са смъкнати от алпинисти и от тежка техника. ", "date": "2019.04.11", "title": "Почистват и укрепват срутищата по пътя към Рилския манастир "}
{"url": "http://www.cross.bg/gergana-bulgarka-portygaliya-1601488.html", "text": "/КРОСС/ Националката за „Фед къп\" Гергана Топалова е на осминафинал на тенис турнира в Обидош, Португалия, който е с награден фонд 25 000 долара.Тръгналата от квалификациите българка се справи с Йоана Лоредана Роша от Румъния с 6:2, 6:7(3), 6:1 след повече от 2 часа игра. Пловдивчанката водеше със сет и 4:1, но заради отпускане ѝ се наложи да играе трети сет, в който беше категорична.На осминафиналите 19-годишната Гергана очаква Нурия Парисас-Диас (Испания)Другата българка в схемата Александрина Найденова започна добре срещу Роми Кьотцер от Германия, но в крайна сметка загуби след 6:2, 1:6, 1:6. ", "date": "2019.04.11", "title": " Гергана Топалова на осминафинал в Португалия "}
{"url": "http://www.cross.bg/protzedyri-yaiitzekletka-zhena-1601489.html", "text": "/КРОСС/ Лекари от Гърция и Испания съобщиха за раждането на бебе от трима родители. Тяхната цел била да помогнат на жена, която имала проблеми със забременяването, предаде Би Би Си.Момченцето се е родило в Атина във вторник и тежи 2,9 кг. Майката и детето са в добро здравословно състояние. Тя е на 32 години и е преминала през четири неуспешни инвитро процедури. Лекарите заявиха, че по този начин влизат в историята на медицината и им може да помогнат и на други двойки с репродуктивни проблеми.Според британски експерти обаче подобни процедури повдигат етични въпроси и не трябва да бъдат извършвани.Експериментът включва яйцеклетка от майката, сперма от бащата и още една яйцеклетка от жена донор.Гръцкият екип, който работи с испански колеги, съобщи, че още 24 жени участват в аналогични процедури. ", "date": "2019.04.11", "title": "Бебе от трима родители се роди в Гърция "}
{"url": "http://www.cross.bg/purformans-zapada-iztoka-1601486.html", "text": "/КРОСС/ Sofia Underground 2019 отново залага на актуална тема, този път за „Източния въпрос\". Фестивалът идва в Енергийния център на НДК на 20-и април от 18:00 ч. Достъпът до всички артистични прояви е свободен.За 5-а поредна година Дворецът е домакин на събитието. След успешното представяне на изложби, лекции и прожекции в големи градове като Берлин, Истанбул, Ню Йорк, Прага, Лондон и Кайро, Sofia Underground ежегодно се завръща в България.В Енергийния център на НДК ще се включат автори от Испания, Италия, Германия, Чехия, Бразилия, Ирландия и др. Представители на България са Константин Кучев и Поло Оконе с пърформанса „К 2\", Братан Братанов с груповия пърформанс „Нашта версия\" и ER art collective с групов пърформанс.Темата за Източния въпрос въвлича след себе си множество тълкувания, коментари, спекулации и промени в  обществено-ангажираното изкуство. Sofia Underground 2019 придава видима форма на сложните отношения между Изтока и Запада. Срещата на тези два свята намира отражение и в развитието на „нови\" видове художествено изразяване като пърформанса.Програмата на фестивала представя на българската публика международни пърформанс артисти, както и български автори. Всички те обединени от една идея - да покажат различните гледни точки и да изложат различните аргументи в конфликта между Изтока и Запада. Сред авторите на фестивала тази година са Мадхави Гор (Индия), Гиливанка Кедзиор (Франция), Пол Рейгън (Ирландия), Константин Кучев и Поло Оконе (България) и много други.Първият ден на фестивала - 18-и април от 20:00 ч., започва с пърформанс на Антонин Бринда, който ще премине разстоянието от „Люлин\" до „Младост\", свързвайки Изтока и Запада на София. На 19-и април от 18:00 ч. в галерия „Сердика\" ще се проведат лекции с Антонин Бринда и Бианка Хисе. В същия ден от 22:30 ч. ще може да се насладите на музика от Изтока и Запада в „Ателието\". ", "date": "2019.04.11", "title": "Изтокът и Западът се срещат на фестивала SOFIA UNDERGROUND 2019 в НДК"}
{"url": "http://www.cross.bg/dzhefri-specheli-kleveta-1601487.html", "text": "/КРОСС/ Носителят на „Оскар\" Джефри Ръш спечели днес дело за клевета срещу австралийски вестник, който по-рано обвини актьора в секс тормоз на актриса, предаде АФП.През 2017 г. изданието съобщи за получено оплакване, че австралиецът Ръш (67 г.) е докоснал колежка по време на постановката „Крал Лир\".Съдия в Сидни обяви обаче, че австралийският „Дейли Телеграф\" е допуснал „безотговорна статия с цел сензационна журналистика\" и отсъди да бъдат платени 608 000 долара щети на Ръш.„Няма победители в този случай, той бе изключително стресиращ за всички въвлечени\", коментира актьорът, който е един от малцината в света, които освен на„Оскар\" са носители и на престижните отличия „Тони\" и „Еми\". ", "date": "2019.04.11", "title": "Джефри Ръш спечели дело за клевета срещу австралийски вестник "}
{"url": "http://www.cross.bg/hurvatiya-slovenski-zayavi-1601491.html", "text": "/КРОСС/ Словенският премиер Марян Шарец обвини Хърватия в „нечувано\" поведение\" и допусна, че Загреб се опитал да потули информация в медиите, че хърватски шпиони са помогнали за провала на усилията за разрешаване на граничния спор между двете страни, съобщи „Политико\".„Нечувано е, че Хърватия се е опитала да окаже влияние върху нашите медии да не публикуват тази намеса на хърватските тайни служби\", заяви Шарец пред изданието. Премиерът има предвид съобщения в словенски медии, които засилиха напрежението между Загреб и Любляна и възпламениха спора за общата им граница.Казусът трябваше да бъде решен от арбитраж, но Хърватия реши през 2015 г. да се оттегли от този процес. Причината за това бяха изтекли записи от разговор между словенски политик и словенски съдия в арбитражния съд.През последните дни словенски медии съобщиха, че хърватски шпиони са направили записите, за да дискредитират процеса, а сега Загреб се опитал да окаже натиск да потули тази информация. Това накара Шарец да свика Съвета за национална сигурност на Словения в сряда, както и да отзове посланика в Хърватия за консултации.Словенският лидер заяви, че е по-притеснен от „опитите на Хърватия да се намеси в медийната свобода\" в страната му, отколкото от предполагаемата роля на разузнаването.Хърватският премиер Андрей Пленкович заяви днес, че в отношенията между Хърватия и Словения „няма голяма драма\", предаде БТА. Той каза това пред журналисти след срещата на лидерите на ЕС в Брюксел и потвърди, че е разговарял със словенския си колега в кулоарите на тази среща.Пленкович заяви, че би желал двете страни да седнат на масата и да решат всички проблеми.Попитан дали са разговаряли за обвиненията на Словения, че хърватската разузнавателна служба е подслушвала словенски официални лица, той казал, че това не е нищо ново.Скоро ще има европейски избори и всеки трябва да има някаква малка тема и да показва, че защитава националните интереси, заяви Пленкович и добави, че ще разговаря със Шарец на предстоящата среща „16 плюс 1\" утре в Дубровник. ", "date": "2019.04.11", "title": " Шпионски скандал се вихри между Словения и Хърватия "}
{"url": "http://www.cross.bg/hora-proekta-vuzrastnite-1601493.html", "text": "/КРОСС/ Проектът „Изкуство без възраст\" на Фондация „Кредо Бонум\" връща възрастни хора в културния и социален живот. Пред БНР координаторът на проекта Мила Стоянова отбеляза, че след пенсиониране хората попадат в социална изолация. Липсват информационни канали, чрез които възрастните хора да получат подходяща информация за събития в културния и социален живот, добави тя. Липсата на компания пък е другият елемент, който кара възрастните хора да не излизат навън:„Възрастните хора често не успяват да получат информация за това какво могат да правят. От една страна, осъзнавайки този проблем, решихме да направим така, че да организираме безплатни компютърни курсове. Утре започва последната група за проекта тази година. В проекта ученици от столични училища обучават възрастните хора в основи на компютърните умения. Радостни сме, че и двете страни са изключително удовлетворени след занятията\".Втората част на проекта включва подбор на събития със свободен вход, които са част от календара на Столична община. Доброволци пък придружават възрастните хора:„Обикновено избираме събитие, например ден с вход свободен за някой музей, организираме една обща среща в удобно време. Всички се срещат на едно място и заедно отиват на посещение, например разглеждат изложба\". ", "date": "2019.04.11", "title": "Проект връща възрастни хора в културния и социален живот "}
{"url": "http://www.cross.bg/proverki-prokyratyrata-otnositelno-1601495.html", "text": "/КРОСС/ От Националната агенция за приходите обявиха, че започват съвместни проверки с прокуратурата на замесените лица в скандала с имотите на властта. Говорителят на агенцията Росен Бъчваров обяви пред БНТ, че годишно се правят около 2 000 подобни проверки.Росен Бъчваров, говорител на НАП: Съвместен екип на НАП и прокуратурата работи по тая тема. Ще бъдат обявени предстоящите проверки на всички публични фигури, които в момента биват дискутирани. Никой не е застрахован по отношение на данъчен контрол от страна на НАП и това сме го доказали през последните повече от 15 години. Това, което ми се струва разумно обаче е законодателната рамка, която в момента е относително либерална, позволява прехвърлянето на собственост да става на относително по-ниска от действителната цена, да бъде преразгледана и модифицирана, защото това е, в общи линии допустим от закона, но не особено приемлив начин за спестяване и на общински данъци, и на данъци, които НАП събира.", "date": "2019.04.11", "title": "НАП започва проверки с прокуратурата на замесени в скандала с имотите на властта"}
{"url": "http://www.cross.bg/vuzdyha-evropeiiskata-obshtina-1601492.html", "text": "/КРОСС/ На 12 април 2019 г. в гр. София ще се проведе второто издание на Европейската конференция за качеството на въздуха - SOFAIR. Официален партньор на Столична община в организирането на форума е Съвместният изследователски център на Европейската комисия (JRC), който подпомага усилията на градове в цяла Европа да подобрят качеството на въздуха. Конференцията се осъществява и с подкрепата на европейската мрежа на градовете, EUROCITIES.В събитието ще вземат участие кметовете/зам.-кметовете на Солун, Схидам, Катовице, Кьолн, Порто, Тирана и Париж, както и представители на Варшава, Милано, Утрехт, Глазгоу и д.р. Това са част от градовете, които са начело в прилагането на политики и мерки за намаляване на замърсяването на въздухаОфициалното откриване е от 9 часа и ще бъде направено от кмета на Столична община  Йорданка Фандъкова, министъра на околната среда и водите Нено Димов, Марку Маркула, първи заместник-председател на Европейския комитет на регионите и Чарлина Вичева, зам.-генерален директор на Съвместен изследователски център на Европейската комисия. В дискусионните панели, в които ще участват представители на Съвместния изследователския център, както и други международни и местни експерти в областта, ще бъдат обсъдени възможностите за партньорство за чист въздух, събирането и анализирането на данни за замърсяването на въздуха, както и отоплението на домакинствата.Част от конференцията е и националният финал на конкурса „PowerUp!\". Това е най-голямото състезание за стартиращи компании в Централна и Източна Европа, а фокусът тази година са стартиращи фирми, работещи в областта на енергетиката, мобилността, отоплението, чистите технологии, интелигентните технологии и чистия въздух. По време на събитието ще бъде избран един стартъп за представяне на България на Големия финал на състезанието, което ще се проведе по време на най-големия икономически форум за Централна и Източна Европа - Impact CEE през май 2019 година.", "date": "2019.04.11", "title": "Столична община организира международна конференция за качеството на въздуха"}
{"url": "http://www.cross.bg/oranzherii-izgrazhdane-teritoriyata-1601494.html", "text": "/КРОСС/ Земеделски производители от района на Петрич искат да се облекчат процедурите за изграждане на оранжерии. Вече е изпратено писмо до МРРБ с идеята да се направят промени в Закона за устройство на територията. Според производителите административните процедури са бавни, тежки и скъпи, което кара много от тях да се отказват от желанието си да изграждат оранжерии. Производители от района на Петрич разказаха, че таксите за изграждане на съоръженията за отглеждане не зеленчуци, излизат в пъти повече от средствата необходими за самата конструкция и затова ще настояват процедурите да бъдат облекчени. По думите им за изграждането на около 1 декар оранжерия са необходими около 10 000 лева, а набавянето на необходимите документи оскъпява строежа с поне още 5 000 лева.В Сутрешния блок на БНТ1 темата коментира заместник областният управител на Благоевград Антоанета Янчева. Според нея Законът за устройство на територията определя оранжериите като строеж от 5-а категория и земеделските производители трябва да узаконяват строителство на монолитна сграда. Това многократно оскъпява процеса и е причината да се изграждат незаконни оранжерии или да не се инвестира във вече построените. Всичко това пречи да се изгражда модерно оранжерийно производство, обобщи проблема Янчева. ", "date": "2019.04.11", "title": "Земеделци искат облекчен режим за изграждане на оранжерии"}
{"url": "http://www.cross.bg/zaplati-meditzinskite-zdraveopazvaneto-1601484.html", "text": "/КРОСС/ Министерски съвет гласува допълнителни около 50 милиона лева по бюджета на Министерството за здравеопазването за повишаване на заплатите на медицинските сестри и специалистите по здравни грижи. Началните заплати и за двете групи ще станат 950 лв.Медицинските сестри не са доволни от това решение. Нашето искане беше за две минимални работни заплати, което не е 950 лв. Нека не се акцентира толкова върху тези пари, защото нашият протест не е само парите за сестрите и медицинските специалисти, а за реформа в здравеопазването, промяна и грижа за пациента. Ние сме на колене, пациентите са на колене, нещата стават все по-трудни. В Европа сме на първо място по смъртност, каза медицинската сестра Елена Тонева.Ние искаме да имаме отделна съсловна организация по физиотерапия, която да се отнася не за професионални направления здравни грижи и обществено здраве, а за специалисти, които са в здравеопазването. Другото искане е да имаме едно наименование на кинезитерапевт и рехабилитатор - физиотерапевт, както е в цял свят. При нас те са разделени. Искаме и да имаме стандарт по физиотерапия. Този стандарт ще определи какви функции, средства и заетост в лечебния процес имат кинезитерапевтите и рехабилитаторите. От там ще дойде и заплащането на специалистите, изтъкна проф. Видьо Желев - съпредседател на Асоциация на Физиотерапевтите в България.От 30 години в България е създаден модел на социален диалог, където се решават проблемите според законодателството. 950 лв. е най-високата начална заплата на медицински специалист по здравни грижи в университетска болница. Да, чудесно е, че се отделят пари, за да може да се достигнат тези баланси, които са начертани. Две минимални работни заплати са много повече, отколкото началната заплата на много висши медицински кадри, заяви вицепрезидентът на КНСБ Иван Кокалов. Отпуснатите 50 млн. лева допълнително за заплати на медицинските специалисти скараха синдикалисти и протестиращи. Кокалов заяви, че с решаването на проблемите на една група се създава напрежение в целия сектор. А Тонева го обвини в липса на конкретни действия. ", "date": "2019.04.11", "title": "Медицинските сестри не са доволни от допълнителните 50 милиона лева от бюджета"}
{"url": "http://www.cross.bg/gabrovo-chastni-hora-1601482.html", "text": "/КРОСС/ Районната прокуратура повдигна обвинения на тримата задържани за побоя над продавача в магазин на улица „Николаевска\". Лицата са задържани за от 72 часа. Това са Н.М. (на 21 години), Й.А. (на 20 години), П.А. (на 30 години). В миналото те са осъждани за други престъпления и Районната прокуратура в Габрово ще поиска от съда да им наложи мярка за неотклонение „задържане под стража\".В Министерския съвет се провежда извънредна среща заради напрежението в Габрово, предаде БНР. Тя е свикана от вицепремиера Красимир Каракачанов и на нея присъства министърът на вътрешните работи Младен Маринов и главният секретар на МВР Ивайло Иванов.Габрово прекара нощта под полицейска блокада. До напрежението се стигна, след като трима мъже пребиха служител в супермаркет. Видеозапис от побоя, появил се в социалните мрежи, предизвика вълна от възмущение. Снощи организирани в социалните мрежи хора се събраха на мирен протест в центъра на града. Изненадващо след това тръгнаха в шествие към следствената служба, където в ареста са задържани тримата нападатели, стигнало се е до щурм на следствието. По-късно протестиращите тръгнали към габровските квартали, обитавани от ромски семейства. Нанесен е погром на няколко къщи, в които е нямало хора. Повече от 4 часа е продължила обиколката на протестиращите.„Община Габрово няма как да контролира настаняването на ромски семейства в частни домове\", каза в предаването „Преди всички\" кметът Таня Христова:„Подобно напрежение смея да кажа, че има в цялата страна. Това, което няма как като институция да контролирам, е факта, че в частни апартаменти, в частни къщи се настаняват ромски семейства. Това, че ромите се местят от едно място на друго, е част от ежедневните процеси на всички нас като граждани. Издадох заповед към органите на МВР в Габрово с конкретни мерки\".„Искахме реални действия за справяне с т.нар. „ромски проблем\" в града, искахме справедливост\", каза пред БНР народният представител от БСП Кристина Сидорова, която е била в началото на протеста. Според нея полицията снощи е „изтървала\" протеста:„За да допусне да се стигне до частни къщи, до хора, които нямат никакво отношение към казуса, живеят, работят, гледат си децата и не вършат безчинства - това не мога да го приема. Полицията тук можеше да бъде по-активна и да не позволи разрушаването на домовете на хората\".Сидорова припомни, че преди повече от година общинските съветници от левицата са поискали извънредна сесия по проблема, но такава е била отказана.„Проблем има и той ескалира. Всичко това, което вчера кметът на общината изиска от органите на реда, трябваше да се случи преди година\", категорична е тя. В предаването „Преди всички\" депутатът обясни:„Въпросните биячи са били хванати, пуснати са след 24 часа. Оказа се, че и тримата са с условни присъди. Ако не беше излязъл клипът в социалните мрежи, този случай щеше да е поредният заметен и тези хора с условни присъди щяха да продължат да вършат безчинства. Това най-много дразни хората - неработещата съдебна система\". ", "date": "2019.04.11", "title": "Каракачанов свика спешна среща в МС заради случая в Габрово "}
{"url": "http://www.cross.bg/kokain-drygi-chavdarov-1601481.html", "text": "/КРОСС/ „Операцията продължава. През нощта от 6 до 12 човека на смяна са проверявали. Изкарахме ги с лодка. С нея от вчера са открити общо три спасителни жилетки, но това не е гаранция, че има други чували с наркотика\". Това каза за „Здравей България\" главен инспектор Галин Петков, началник на граничното полицейско управление в Каварна по случая с откритото рекордно количество от 170 кг кокаин във водите на Черно море в сряда.„Много е възможно това да са количества от Румъния спрямо теченията и вятъра. В рамките на месец ще са готови експертизите, които ще докажат дали това е същият кокаин, открит в северната ни съсъдка\", допълни инспекторът. И подчерта, че проверките в района на Шабла ще продължат още 2-3 седмици.Същото каза и апелативният прокурор на Варна Владимир Чавдаров. Според него пакетите са много подобни на външен вид с румънските, но пълното съвпадение ще се установи след химическа експертиза.Той предупреди хората в никакъв случай да не се опитват да употребавят веществото. „Има данни, че намереният кокаин е 90% чисто вещество - той никога не се употребява в този вид. Смесва се с други вещества в съотношение 1 към 3. Употребата му може да доведе до много тежко натравяне\", уточни Чавдаров. И допълни, че ще бъде извършен анализ дали предишна пратка от същата партида не е продавана в Бъглария.", "date": "2019.04.11", "title": "Продължава претърсването за наркотици по българските брегове"}
{"url": "http://www.cross.bg/konkyrsa-dirbg-zhyrnalistika-1601485.html", "text": "/КРОСС/ За да направим крачка напред към промяната, трябва да се върнем стъпка назад към истината. Това е посланието на колегите от най-големия български уеб портал Dir.bg, които организират за втора поредна година конкурса  Web Report. Мисията на конкурса е да извади на показ качествената, почтена и отговорна журналистика у нас.\"Търсим онези журналисти и автори, които пишат с перо и сърце. Търсим онези, които виждат и снимат важните неща. Те проверяват с достоверни източници информацията си и не подвеждат умишлено аудиторията. Не обслужват лични, корпоративни или политически интереси\", казват организаторите.Всички публикации, които ще бъдат одобрени за участие, трябва да са написани на правилен български език, да гарантират за достоверността на информацията чрез препратки и цитиране на оригиналните източници и да посочват своя автор.Категориите на конкурса са: Общество, Икономика, Култура и изкуство, Технологии и иновации, Истински истории.Във второто издание на Web Report са добавени и два нови жанра, без които съвременната дигитална журналистика би била невъзможна - фото- и видеорепортаж.Наградата за всяко първо място в категория е парична премия в размер на 1000 лева.Журито на конкурса ще отличи най-добрите фото- и видеопубликации със специални награди от 1000 лева.Срокът за изпращане на материалите е 31 май 2019 г. Адресът, на който можете да ги изпращате, е: webreport@webreport.bgПълната информация за Web Report можете да откриете на сайта на конкурса: https://webreport.bgПроцесът по оценка на материалите ще бъде максимално прозрачен и независим -членовете на журито са изявени журналисти, редактори и професионалисти с дългогодишен опит в медиите. Сред имената са Владимир Жеглов (Основател на Dir.bg и почетен председател на журито), Миролюба Бенатова (журналист, Нова ТВ), Ваня Николова (журналист, сценарист), Яна Пеловска (Управител на Център за развитие на медиите), Христо Христов (Изпълнителен директор, \"Нетинфо\"), Владимир Йончев (Гл. редактор, OFFNews.bg), Илияна Захариева (Директор \"Корпоративни комуникации\", А1), Георги Минев (Гл. редактор, Money.bg), Илия Вълков (журналист, \"Клуб Z\"), Евгени Димитров (Основател на агенция \"Булфото\").Основната цел на конкурса е да покаже, че създаването на добро съдържание в българския уеб и от българските медии е възможно и трябва да се превърне в приоритет на средата.\"Благодарим на всички конкурентни, големи и малки, национални и регионални медии, които подкрепят Web Report. Благодарим ви, че сме заедно, защото свободната журналистика може да бъде постигната само с общите усилия на всички ни\", казват от Dir.bg.Генерални партньори на конкурса са A1, \"Филип Морис България\", \"Дънди Прешъс Металс\". Генерални медийни партньори на инициативата са Българско национално радио и Българска национална телевизия. НДК е стратегически партньор на събитието.Снимка: Dir.bg ", "date": "2019.04.11", "title": "Dir.bg за втора поредна година раздава награди за чиста журналистика "}
{"url": "http://www.cross.bg/asanzh-snoydun-dzhylian-1601526.html", "text": "/КРОСС/ Бившият сътрудник на разузнаването на САЩ Едуард Сноудън (на снимката) заяви, че днес е мрачен ден за свободата на пресата. Изказването му е във връзка с ареста на основателя на \"Уикилийкс\" Джулиан Асанж в Лондон, предаде Франс прес, цитирана от БТА. Едуард Сноудън, който живее в Русия след разкритията си по отношение на американското разузнаване, разкритикува решението на Еквадор да отмени правото на убежище на Асанж и отбеляза, че случаят най-вероятно е безпрецедентен.\"Не е необходимо да съм съгласен с цялата журналистическа дейност на даден човек, за да съм на мнението, че не е допустимо той да бъде арестуван заради нея\", изтъкна още Сноудън.Джулиан Асандж бе задържан въз основа на искане на САЩ за екстрадиция и по обвинение, че е нарушил условията на освобождаване под гаранция. Това написа по-рано днес в \"Туитър\" неговият адвокат Дженифър Робинсън.На 4 април \"Уикилийкс\" съобщи в Туитър, че високопоставен източник в еквадорската държава им казал, че Джулиан Асанж ще бъде изгонен до \"часове или дни\". Висш еквадорски служител реагира, като опровергава разпространената информация и каза, че не е взето решение за изгонване на Асанж от посолството на Еквадор в Лондон, в което той се намира от август 2012 г. ", "date": "2019.04.11", "title": "Сноудън за ареста на Асанж: Днес е мрачен ден за свободата на пресата"}
{"url": "http://www.cross.bg/faktyra-elektronna-klientite-1601483.html", "text": "/КРОСС/ Всеки пети клиент на „ЧЕЗ Електро България\" АД предпочита да получава фактурата си по електронен път. Отказалите се от хартиения документ вече са 423 000. Статистиката отчита ръст от 18% при регистрациите за електронна фактура през първото тримесечие на тази година в сравнение със същия период на 2018 г.През януари 2019 г. регистрациите за електронна фактура се увеличиха със 100% спрямо януари миналата година. Над 6% от регистрациите за получаване на фактура онлайн са направени през фейсбук-профила на Дружеството @cezelectrobg.Устойчиво нараства броят на клиентите, които оценяват удобството, сигурността и екологичните ползи на електронната фактура. Електронната фактура гарантира сигурна защита на личните данни, спестява време и дава възможност за лесно и практично контролиране на разходите. Бързото и навременно получаване на информацията за месечните задължения,  сигурният достъп до данните по всяко време, осигуряват допълнително спокойствие и комфорт.Освен безспорните си екологични ползи, електронната фактура е изключително удобна за клиентите. Те я получават веднага след издаването ѝ и имат достъп до архив на месечните си  сметки за електроенергия. Тя е валиден, електронно подписан данъчен документ, който е напълно идентичен с хартиената версия.Електронната фактура е безплатна услуга, която може да бъде заявена на www.cez.bg, през фейсбук-профила на Дружеството @cezelectrobg, в центровете за обслужване на клиенти на „ЧЕЗ Електро България\" АД, на телефон 0700 10 010 или в офисите на Изипей. За регистрацията е необходим клиентски номер, оторизационен код и имейл адрес. След регистрацията клиентите могат да следят документите си както в електронния архив на сайта, така и на посочения от тях имейл адрес.  ", "date": "2019.04.11", "title": "Всеки пети клиент на ЧЕЗ Електро използва електронна фактура"}
{"url": "http://www.cross.bg/sustav-telk-nelk-1601521.html", "text": "/КРОСС/ Полиция влезе във Втори състав та ТЕЛК-Благоевград, проверяват се пет експертни решения, издадени през миналата 2018 г., които в момента се обжалват в НЕЛК-София. Проверката е извършена от служители на сектор „Икономическа полиция\" към Първо РУП-Благоевград, иззети са документи.„Нито НЕЛК /Национална експертна лекарска комисия/, нито Министерството на здравеопазването ни обръщат внимание, работата ни се увеличи няколко пъти, но никой не ни обръща внимание, имаме 12 задължения, но никакви права\", каза пред БГНЕС ръководителят на Втори състав на ТЕЛК д-р Олег Кашукеев. В Благоевград функционират два състава на ТЕЛК. Според д-р Кашукеев не можеш на никого да се оплачеш, няма кой да те чуе. „От сутринта съм приел 12 пациенти, повечето онкоболни, а другата комисия /Първи състав - б.р./ само документи преглеждат, никой не желае да се зарови в дейността на ТЕЛК-овете, защото ще се размирише здраво\", оплака се докторът.Според него, правят някакви проверки, те са рутинни както във всички ТЕЛК-ове в страната, но корупцията е не само тук, а навсякъде - „горе\", уточни д-р Кашукеев. Проверяваните от полицията днес пет решения на този състав на ТЕЛК са обжалвани и в момента чакат становище в НЕЛК-София.Подадените възражения до НЕЛК вече са масова практика след като преди малко повече от година бе променена наредбата. С тези изменения се намалява процента на инвалидност при преразглеждане на решенията, и то предимно при най-масовите заболявания - сърдечно съдовите.Така издадените от ТЕЛК решения, се обжалват пред НЕЛК, там за становище се чака над година, и обикновено след разглеждането им, по-висшата инстанция потвърждава решението на ТЕЛК-овете. Но така подалите жалби губят повече от година.", "date": "2019.04.11", "title": " Полиция влезе в ТЕЛК-Благоевград "}
{"url": "http://www.cross.bg/gabrovo-prokyratyra-godini-1601478.html", "text": "/КРОСС/ Районната прокуратура повдигна обвинения на тримата задържани за побоя над продавач в магазин на улица „Николаевска\". Това съобщиха от Апелативна прокуратура - Велико Търново.С постановление на Районна прокуратура - Габрово от 10 април 2019 г. трите лица са задържани за срок от 72 часа. Прокуратурата е привлякла в качеството на обвиняеми лицата с инициали Н.М.(на 21 години), Й.А. (на 20 години), П.А. (на 30 години) за това, че на 7 април 2019 г. в магазин „2+2\" на ул. „Николаевска\", действайки като извършители чрез нанасяне на множество удари с ръце и крака в областта на главата, тялото и краката, причинили на продавач-консултанта с инициали В. И. (от Габрово) лека телесна повреда по хулигански подбуди.След преценка на събраните по делото доказателства с оглед на това, че същите сочат реална опасност обвиняемите да се укрият или да извършат престъпление, тъй като са привлечени като обвиняеми за извършено умишлено престъпление, след като са осъждани за други престъпления, Районна прокуратура - Габрово ще направи искане пред РС - Габрово за вземане на мярка за неотклонение „Задържане под стража\" на трите лица.Действията по разследването продължават под ръководството на Прокуратурата.Междувременно стана ясно, че тази сутрин свикват спешна среща в Министерски съвет вицепремиерът и министър на отбраната Красимир Каракачанов заради Габрово ", "date": "2019.04.11", "title": "Повдигнаха обвинения на тримата задържани за побоя в Габрово"}
{"url": "http://www.cross.bg/sotzialniyat-antropolog-gerb-1601476.html", "text": "/КРОСС/ Аз не се наемам да правя прогнози, понеже не съм политическа врачка дали „Апартамент гейт\" ще е началото на края на ГЕРБ. Съвсем сигурно е обаче е, че в сърцевината виждаме много сериозна криза на институционализма и на доверието. Това каза в сутрешния блок на БТВ „Тази сутрин\" социалният антрополог Харалан Александров. Според него всичко е в резултат на лакомията у нас. Всички трупат имоти, но и всички завиждат. Ние сме за малко на този свят, но се държим така сякаш всичко ще вземе в гроба. Това е лакомия, заяви още социалният антрополог.„Апартамент гейт\" може да се каже, че е началото на края на десетгодишното управление на една шайка. Това каза от своя страна Методи Андреев от „Демократична България\". Това е вече на ниво битово разложение, а иначе нещата са много по-дълбоки, допълни той. Методи Андреев напомни, че оставките бяха прокламирани като решение на проблем, като принципи и стандарти на ГЕРБ. Какви са тези принципи обаче, попита той и напомни - оставка подаде Делян Добрев, който плаща наем на майка си, но не и министър Владислав Горанов, който дори и без наем живее шест години в апартамент на кръстника си ", "date": "2019.04.11", "title": "Харалан Александров: Има институционална криза на доверието"}
{"url": "http://www.cross.bg/kraya-hram-moskva-1601479.html", "text": "/КРОСС/ Пожар избухна в храма „Христос Спасител\" в центъра на Москва. Запалили са се строителни материали, предаде БГНЕС. Пожарът е потушен бързо. Засега не е ясна причината за избухването му, нито дали има пострадали хора.Катедралният храм е най-високата православна църква в света. Намира се на брега на река Москва, а в него има и църковен музей.След края на Наполеоновите войни император Александър I подписва манифест, с който обявява намерението си да изгради катедрален храм в чест на Христос Спасителя, с която да покаже благодарността на руския народ към Бога, който спасява Русия от врага. През юни 1931 г. лично Сталин дава разпореждане църквата да бъде разрушена, тъй като на мястото ѝ трябвало да се изгради Дворецът на Съветите. На 5 декември 1931 г. катедралата е взривена с динамит.В края на 80-те години на миналия век възниква обществено движение за възстановяването на църквата. С края на комунизма в Източна Европа и краха на Съветския съюз Руската православна църква започва възстановяването на „Иисус Спасителя\" през февруари 1990 г. В края на 1999 г. новият храм \"Христос Спасител\" е завършено копие на своя исторически предшественик. На 31 декември 1999 г. храмът е отворен за вярващите и за обществеността. Църквата е официално осветена на 20 август 2000 г. ", "date": "2019.04.11", "title": "Пожар избухна в храма „Христос Спасител\" в центъра на Москва"}
{"url": "http://www.cross.bg/eldurov-leva-deloto-1601480.html", "text": "/КРОСС/ В Районния съд в Пловдив започва делото срещу адвокат Владимир Елдъров - за измама и злоупотреба с доверие.Той е бил  упълномощен от десетки хора, за да ги представлява по застрахователни дела за изплащане на обезщетения за техни пострадали близки при катастрофи.Сумите се превеждали по банкова сметка на  Елдъров, като той не предавал на пострадалите цялата сума, а част от нея оставял за себе си.Така той ощетил клиентите си с над 600 хил. лева, гласи обвинението. ", "date": "2019.04.11", "title": "Започва делото срещу адвокат, измамил клиентите си с 600 хлд. лева"}
{"url": "http://www.cross.bg/plovdiv-sravnenie-fevryari-1601477.html", "text": "/КРОСС/ С 4 на сто по-малко туристи са ползвали хотели и други места за настаняване в Пловдив през февруари в сравнение със същия месец на 2018 година.  Това сочат данни на Териториалното статистическо бюро Пловдив.Основната част от гостите (84,3%) са българи. Сред чужденците, посетили Пловдив и областта най-много са гражданите на Турция - 21.4%, Гърция - 13.7%, следвани от Италия - 8.3%, Германия - 6.5% и Румъния - 4.5%.Приходите от нощувки за месеца са за 3,6 милиона лева. В сравнение с февруари 2018 г. е регистрирано увеличение на приходите със 7.8%. ", "date": "2019.04.11", "title": "Лек спад в туристическия поток отчита статистиката "}
{"url": "http://www.cross.bg/kmetstvata-po-golyama-promeni-1601468.html", "text": "/КРОСС/ Депутатите ще гласуват на първо четене промени в Закона за местното самоуправление и администрация, които дават по-голяма финансова самостоятелност на кметствата.Измененията предвиждат, когато се финансират обекти на територията на кметствата и възложител е кметът на общината, градоначалниците или оправомощени от тях лица да могат да участват в комисиите за въвеждане в експлоатация на строежите.Ще имат същите права и при съставянето на актове и протоколи по време на строителството. ", "date": "2019.04.11", "title": "НС гласува промени за по-голяма финансова самостоятелност на кметствата "}
{"url": "http://www.cross.bg/kychetata-bili-zheleznitza-1601469.html", "text": "/КРОСС/ Арестуваха собствениците на кучетата, които нахапаха жестоко деца в  Железница. Стопаните са изоставили опасните ротвайлери в района на селото. Децата били там на разходка с дядо си, когато четириногите се нахвърлили върху тях.Според екоорганизации кучетата били изоставени край Железница от бял бус миналия петък.  „Естествено, съгласно изискванията подобни кучета трябва да бъдат с надморници. По време на залавянето са били без стопанин, но категорично е установено, че кучетата са идентифицирани, имат ясни и точни собственицина двама собственици са кучетата\", обясни директорът на  \"Екоравновесие\"  Веселин Асенов.Собствениците се разпитват. ", "date": "2019.04.11", "title": "Арестуваха собствениците на кучетата, нахапали деца и възрастен мъж в Железница"}
{"url": "http://www.cross.bg/trump-syrov-brekzit-1601470.html", "text": "/КРОСС/ Президентът на САЩ Доналд Тръмп се оплака, че ЕС е много суров към Великобритания. Това стана часове, след като лидерите на блока и британският премиер Тереза Мей договориха удължаване на срока за Брекзит до 31 октомври.\"Много лошо, че Европейският съюз е толкова суров към Обединеното кралство и Брекзит\", написа Тръмп в Туитър. Американският президент също така обвини ЕС, че е \"брутален търговски партньор на САЩ, което ще се промени\".\"Понякога в живота трябва да оставите хората да дишат, преди всичко да ви се върне\", допълни той. ", "date": "2019.04.11", "title": "Тръмп: ЕС е твърде суров към Великобритания "}
{"url": "http://www.cross.bg/luvove-slon-park-1601464.html", "text": "/КРОСС/ Б ракониер, за когото се предполага, че е бил на лов за рог от носорог в Националния парк Крюгер в Южна Африка, е бил убит от слон, а останките му - изядени от лъвове, пише сайтът „Лайв сайънс\" (Live Science).Историята се превърна в нещо като хубава приказка за потребителите на социалните мрежи, въпреки че природозащитниците предупреждават, че бракониерството не е толкова просто, колкото изглежда.Естественикът Сабах Ибрахим написа в Туитър: „Това винаги е разочароващо. Поръчката на рог от еднорог идва от много богати хора, които почти никога не биват изправени пред правосъдието, а самите бракониери често са отчаяни хора, които живеят в съкрушителна постколониална бедност\".Смърт и лъвовеНовината беше съобщена с прессъобщение от Националния парк Крюгер. Властите там съобщават,ч е с тях са се свързали от семейството на мъж и казали, че тялото му е оставено в парка. Поне още четирима души са били с въпросния мъж на лов за носорози, когато жертвата е била убита от слон на 2 април. ", "date": "2019.04.11", "title": "Бракониер беше убит от слон и изяден от лъвове"}
{"url": "http://www.cross.bg/bulgariya-rysiya-denya-1601473.html", "text": "/КРОСС/ Посолството на Руската Федерация в Република България заедно със Столичната община - район «Банкя» организират тържествена церемония, посветена на Деня на космонавтиката.Мероприятието ще се проведе утре от 12.00 часа пред паметника на Юрий Гагарин в гр.Банкя (пресечка на ул. «Петко Д. Петков» с ул. «Царибродска»). Посланикът на Русия в България г-н Анатолий Макаров ще произнесе тържествено слово по случай празника. Гостите ще имат възможност да видят творчески изпълнения на ученици от училището към Посолството на Русия, както и от 78 СОУ «Христо Смирненски», след което пред монумента ще бъдат поднесени венци и цветя.Сред почетните гости на мероприятието ще бъдат космонавти от Русия, България, Чехия, Полша, Унгария, Словакия, както и директор на Института за космически изследвания и технологии към БАН г-н Румен Недков и ръководител на Аерокосмическия център «Юрий Гагарин» г-н Красимир Стоянов. ", "date": "2019.04.11", "title": "Руското посолство организира празник, посветен на Деня на космонавтиката"}
{"url": "http://www.cross.bg/suobshti-neshunul-inkyaiirur-1601472.html", "text": "/КРОСС/ Компанията American Media продава таблоида \"Нешънъл инкуайрър\", който основателят на \"Амазон\" Джеф Безос обвинява в изнудване, съобщи БТА. За продажбата съобщи генералният директор на \"Америкън мидия\" и главен редактор на изданието Дейвид Пекър.По думите му компанията остава съсредоточена върху избора на оптимален баланс между популярни имена, посветени на знаменитостите, младежите и активния начин на живот, но и ще развива нови платформи като телевизия, аудиопрограми и преки репортажи. Направления, които в момента носят значителни печалби, уточни Пекър. Той не посочи цената, определена за \"Нешънъл инкуайрър\", нито кой иска да го купи. Изданието бе критикувано и заради плащането на бившия модел Карън Макдугъл да запази мълчание за предполагаемата си афера с Доналд Тръмп. ", "date": "2019.04.11", "title": " Продават таблоида, изнудвал шефа на \"Амазон\""}
{"url": "http://www.cross.bg/sofiya-ofis-sushto-1601475.html", "text": "/КРОСС/ „Файненшъл таймс\" (Financial Times) откри офис в София. Предвижда се до края на годината в него да работят 130 служители, които ще отговарят за инженеринга, разработването, дизайна и икономически анализи.„Изборът на София от една от най-авторитетните бизнес медии в света означава голямо доверие и възможности.\", каза при откриването кметът на София Йорданка Фандъкова.На събитието присъства Кейт О'Риърдън, главен продуктов и информационен директор във FT, която разказа за избора на София: „Оглеждахме различни възможни места за този офис - в Азия, Европа и Великобритания, преди да се спрем на България. Дългата репутация на София като център на технологиите, заедно с развитието на индустриите в областта на данните, изкуствения интелект, възраждащата се като столица на технологиите на Балканите София - всичко това прави вашия град неустоима дестинация за подобна инвестиция. Нашите екипи в София са двигателят в основните области. Продължаваме да инвестираме в София - възнамеряваме да разширим своята дейност тук, като създадем нов екип, който ще работи за специализираните издания на FT. Надявахме се, че градът ще ни предостави талантливи хора, които ще ни помогнат да преобразим FT. Действителността надхвърли нашите очаквания. Вашите отдаденост и енергия са изключително вълнуващи и нямам търпения да видя какво още можем да постигнем заедно.\" „Като медия сме ориентирани към цифровите технологии. Над ¾ от нашите читатели са абонати на цифровата ни платформа и София ще играе централна роля за постигане на растеж в тази насока.\", посочи също Кейт О'Риърдън. Част от политиката на изданието в цял свят са и образователните инициативи. „FT има образователни инициативи за гимназисти от горните класове, на които предоставя безплатен достъп до изданието. По този начин отглеждаме следващото поколение служители и читатели на FT. Освен това ние намираме и други начини, с които да допринасяме за образованието, като работим с училища, клубове, университети, организираме събития с ученици\", посочи още Кейт О'Риърдън.София получи и приза „Бизнес град\" в националната класация на „Дарик радио\". „Тази награда е за хората на София, за талантливите, предприемчиви и образовани млади хора, защото благодарение на тях, големите компании идват тук. На заседание на Министерски съвет беше одобрено и споразумение между България и „Световната банка\", която също открива свои офис в София. Това е възможност и перспектива за младите, образовани хора на нашия града.\", заяви също кметът Фандъкова.Приоритет на Столичната община е да привличане на инвестиции в публичната инфраструктура и в образованието.Според последното изследване на FDi Intelligence София е сред най-атрактивните локации за международни инвестиции в следващите 2 години.София се нарежда на 28 място от общо 283 европейски региона включени в индекса за работни позиции, изискващи интелектуална дейност. През 2018 г. София зае 18 място от 400 световни региона с високо владеене на английски език, което също е важно за привличане на международните компании в столицата.", "date": "2019.04.11", "title": "\"Файненшъл Таймс“ откри офис в София"}
{"url": "http://www.cross.bg/anastasova-gerb-imat-1601474.html", "text": "/КРОСС/ „Всички виждат, че един от основните акценти на дейността ни е борбата с корупцията. Не е нужно да има дори изследвания, корупцията е усещане на българина.\" Това заяви секретарят на ПГ на „БСП за България\" Ирена Анастасова по „България Он Ер\".По думите й България не изглежда добре в очите на Европа заради нашумелите скандали около властта. „Целта на борбата срещу корупцията е да изглеждаме по различен начин. Нов антикорупционен закон би променил ситуацията\", заяви Анастасова. Тя припомни, че от БСП говорят за този закон отдавна. „Още когато се приемаше сегашният, ние имахме алтернативно предложение. От БСП сме против начина, по който функционира КПКОНПИ и начина, по който се избира председателят й. Не е нужно да си юрист, за да си наясно, че няма как човек, когото ти избираш да те проверява, да ти даде негативна оценка\", изрази мнение секретаят на ПГ на „БСП за България\".„Какво означава борба с корупцията? Искаме да видим осъдителни присъди\", категорична бе Анастасова.  По думите й е трудно да се говори корупция сред представители на опозицията, която не е на власт от 10 години. „Корупцията е злоупотреба с държавен ресурс\", каза Анастасова.По повод отсъствието на БСП от парламента, народният представител заяви: „За 2 години в парламента изпадах в позицията „говори си, не ми пречиш\". Имахме много предложения - те не се приемаха. Убедена съм, че ще се върнем в парламента като победители на предстоящите избори\", категорична бе Ирена Анастасова.По повод пренареждането на районните избирателни комисии от ЦИК, Ирена Анастасова коментира: „В районните избирателни комисии ГЕРБ имат 29 председатели и 2-ма секретари, а трябваше да имат 24 представители\". По думите й няма как във всички 31 РИК-ове ГЕРБ да има контрол. Тя уточни, че един протокол от РИК не може да тръгне нагоре без двата подписа на председателя и на секретаря. „От 31 избирателни района, ГЕРБ контролират всички до един. Най-голямата изненада е при ДПС, които трябваше да имат общо 6 председатели и секретари, а всъщност имат 18. Това означава, че с подкрепата на ДПС, които имат решаващ глас в 18 от комисиите, протоколите ще вървят нагоре. Ясно е, че новата коалиция е между ГЕРБ и ДПС, а не ГЕРБ и Обединени патриоти\", заключи Анастасова.", "date": "2019.04.11", "title": "Ирена Анастасова: Ще се върнем в парламента като победители на предстоящите избори"}
{"url": "http://www.cross.bg/dypnitza-razvitie-proekta-1601463.html", "text": "/КРОСС/ През следващата седмица предстои да започне ремонт на пътя Дупница - Клисура - Самоков, който е важна връзка в областта, защото свързва ГКПП „Гюешево\" с АМ „Струма\", с първокласния път София - Благоевград и с АМ „Тракия\". Това каза днес в Кюстендил министърът на регионалното развитие и благоустройството Петя Аврамова, която взе участие в дискусията „Европа в нашия дом\".Ще се рехабилитират общо 32,5 км от трасето, което от години е в лошо състояние. Отсечката на територията на Кюстендил е с дължина 16,8 км. Инвестицията в предвидените за изпълнение строително-монтажни работи ще бъде близо 9 млн. лв., а средствата са осигурени от Оперативна програма „Региони в растеж\" 2014-2020 г.В близките дни ще започнат и дейности по трайно укрепване на срутището на пътя до Рилския манастир. Като първи етап ще се направи анкериране и ще се поставят мрежи. Ще следим процесите и ако е необходимо ще се изградят и подпорни стени. Предвижда се и допълнително обрушване на скалите, обясни Аврамова. Тя посочи, че по време на строителните дейности движението няма да се спира, а ще се регулира със светофарни уредби.Министър Аврамова подчерта, че важни за икономическото и социалното развитие на областта са инвестициите по ОПРР 2014-2020 г., които са в размер на над 51 млн. лв. по 20 договора. С над 7 млн. лв. ще бъдат подкрепени 6 образователни институции с капацитет близо 2500 деца и ученици. С част от средствата се изграждат Обединено детско заведение и нов физкултурен салон към Основно училище „Неофит Рилски\" в Дупница. Модернизират се 7 центъра за спешна помощ по проекта на Министерство на здравеопазването, като инвестицията е 2,3 млн. лв. Подкрепени са 11 социални обекта, които се използват от близо 230 лица в процеса на деинституционализация. По 4 проекта на обща стойност 7,7 млн. лв. се изпълняват мерки за повишаване на енергийната ефективност в 14 жилищни и административни сгради. В резултат от изпълнението им жилищата на 340 домакинства ще бъдат по-топли, по-уютни и с по-малки разходи за отопление през зимата. По два проекта за обновяване на градската среда се инвестират над 10 млн. лв. в Кюстендил и в Дупница. В резултат близо 135 хил. кв. м обществени пространства ще бъдат облагородени. В Дупница се инвестират и над 7 млн. лв. в проекта за интегриран градски транспорт. В резултат от изпълнението му над 28 км линии на обществения транспорт ще бъдат модернизирани или нови.Министър Аврамова информира още, че за следващия програмен период  се предвижда Регионалните стратегии за пространствено развитие да изпълняват ролята на териториалните стратегии за развитие, в рамките на които да се финансират важни надобщински и надобластни проекти, като инвестициите да се разпределят  не само за градовете, а за цялата община.  Така и селата в общините също ще могат да се възползват от европейската солидарност. ", "date": "2019.04.11", "title": "Стартира ремонтът на пътя от Дупница до Самоков"}
{"url": "http://www.cross.bg/rozhdenitzite-na-april-1601457.html", "text": "/КРОСС/  Диана Йоргова, състезателка по спортна стрелбаДора Бонева, художничка, Мариан Вълев, актьорПроф. Стефан Драгостинов, композиторТодор Байчев, депутат от БСП в 44-ото НС", "date": "2019.04.11", "title": "Рождениците на 11 април"}
{"url": "http://www.cross.bg/dzharmysh-palma-programa-1601459.html", "text": "/КРОСС/ С филма за зомбита на Джим Джармуш \"The Dead DonТt Die\" (Мъртвите не умират) ще бъде открит 72-ият кинофестивал в Кан на 14 май, предаде АП.Прожекцията донякъде ще наруши традициите, тъй като лентата на Джармуш ще бъде включена в конкурсната програма за спечелването на \"Златната палма\". Обикновено кинофестът се открива с филм извън официалната селекция.В кинотворбата на Джармуш участват Бил Мъри, Адам Драйвър, Клоуи Севини, Стив Бушеми, Дани Глоувър и др. От фестивала определиха продукцията като \"подривна спрямо жанра, но със свой принос в киното\".Премиерата на \"The Dead Don't Die\" в САЩ ще се състои на 14 юни. Конкурсната програма на кинофеста в Кан ще бъде обявена на 18 април, а носителят на \"Златната палма\" ще бъде определен от жури, председателствано от мексиканския режисьор Алехандро Иняриту.", "date": "2019.04.11", "title": "Филм за зомбита открива фестивала в Кан "}
{"url": "http://www.cross.bg/trump-donald-twitter-1601460.html", "text": "/КРОСС/ Предизборно видео, публикувано вчера от американския президент Доналд Тръмп, беше свалено от Twitter, тъй като в него незаконно е използвана музиката от филма от поредицата за Батман \"Черният рицар: Възраждане\" от 2012 г., предадоха АФП и АП.Филмовото студио \"Уорнър Брос\", собственик на франчайза \"Батман\", е сигнализирало, че използването от президента на музиката от \"Черният рицар: Възраждане\" \"не е разрешено\".В клипа присъстваха снимки на демократите Барак Обама и Хилари Клинтън, съпоставени със снимки от двугодишното управление на Тръмп. На фона на музиката от филма се четеше текст: \"Първо ви пренебрегват. След това ви се надсмиват. После ви наричат расист. Доналд Дж. Тръмп. Вашият вот. Доказа, че всички те грешат. Тръмп: голямата победа. 2020\".Това не е първият случай, когато Доналд Тръмп се обръща към попкултурата, за да прокара политическите си послания.Милиардерът вече няколко пъти се е позовавал на сериала \"Игра на тронове\" и прочутия му девиз \"Зимата идва\", като писа в Twitter \"Санкциите идват\", във връзка с Иран, или \"Стената идва\" - за стената по границата с Мексико.Как се казва \"злоупотреба със запазена марка\" на дотракски език\", реагира остроумно тогава телевизия HBO, имайки предвид измисления език, който говорят част от героите в сериала.", "date": "2019.04.11", "title": "Twitter „посече“ Доналд Тръмп заради авторско право "}
{"url": "http://www.cross.bg/tema-zhivo-bulgariya-1601456.html", "text": "/КРОСС/ Тема: Парите за сестрите. 50 милиона допълнително за заплати на медицинските сестри - как ще се променят условията им на трудТема:Среща на върха. Европейските лидери и Брекзит - каква е следващата стъпкаТема:Време за данъци - говорителят на Националната агенция за приходите Росен БъчваровТема:Панчарево в боклуци. На живо: езерото Панчарево в боклуци - кой ще разчистиТема:Гордост във фехтовката. След 22 години България за първи път с медал във фехтовката - гостува шампионката Йоана Илиева.Тема: 170 килограма кокаин в морето! На живо от Шабла - закъде е била предназначена дрогата?Тема: Ротвайлери нахапаха жестоко възрастен мъж и три деца. На живо от Железница: Защо кучетата са се движели свободно? Тема: Акция „Скорост\" - равносметката. Колко са глобените шофьори? Коментар на началника на „Пътна полиция\" Комисар Росен Рапчев; Тема: 15 години България в НАТО! Заслужаваха ли си сълзите от радост на Соломон Паси? Тема: След вълната от оставки: Как ГЕРБ ще излезе от кризата с апартаментите на властта? Гости: Методи Андреев и Харалан Александров; Тема: „Свидетелства за прехода\". Ексклузивно интервю на Иван Костов; Тема: От сливенската махала до шампионския подиум! На живо: Невероятната история на щангиста Божидар Андреев; Тема: Щe остане ли църквата в село Бързия без камбана за Великден? Тема с продължение: Колко животни бяха осиновени от специалната чайна за котки?Тема: След размирици и разбити къщи в Габрово заради побой в магазин, се търси отговор на въпроса „Овладяно ли е напрежението?\". Последни подробности за ситуацията в града.Тема: Ротвайлери нахапаха жестоко деца. Кой е собственикът им и защо животните са пуснати свободно?Тема: Имотите на политиците: Прокуратурата проверява и Валери Симеонов. как ще завърши сагата „Апартаментгейт\"? Коментар на Слави Ангелов.Тема: Кокаин плува в морето. Операцията продължава. На живо от Шабла.Тема: Развити и липсващи болтове на жп релси. На живо за опасностите в отсечката София - Варна.Тема: Близо месец без ток. Стотици жители на блок в Русе живеят без отопление и светлина.Тема: В сезона на пресните плодове и зеленчуци - кои храни са с най-много пестициди на пазара? И кои са най-чистите от химикали продукти? Резултатите от проверките в „На твоя страна\" с Георги Георгиев.Тема: Работи ли нелегално най-голямата хижа у нас? Проверка на NOVA установи, че за сградата на връх Мусала  няма никакви документи.Тема: Преди световната купа по художествена гимнастика в София говорят треньорите на златните момичета на България.Тема: Търсят се доброволци. Софийският зоопарк  набира хора, които да следят животните да не бъдат хранени от посетителите.", "date": "2019.04.11", "title": "Теми и гости в сутрешните блокове на телевизиите"}
{"url": "http://www.cross.bg/chasa-provede-sofiyaot-1601458.html", "text": "/КРОСС/ София.От 09.00 часа ще се проведе заседание на Народното събрание.***София.От 9.00 часа в Мултимедийния център на БТА ще се проведе Международна конференция „15 години България в НАТО. Алиансът на 70 г. и неговото бъдеще\". Участници в конференцията ще бъдат вицепремиерът и министър на външните работи Екатерина Захариева, заместник-министърът на отбраната Атанас Запрянов, президентът на България (1997г. - 2002г.) Петър Стоянов, президентът на Атлантическия клуб и външен министър на България (2001г. - 2005 г.) Соломон Паси и др.***София.От 09.30 часа Конферентната зала на Ректората ще се проведе първата пленарна сесия на Международната конференция по публична администрация: \"30 години реформи на публичното управление в Централна и Източна Европа: следващият хоризонт\".***София.От 09.45 ч. в МОСВ (бул. „Мария Луиза\" 22, зала „Министър\", етаж 2) министърът на околната среда и водите Нено Димов и Садулла Дураки, министър на околната среда и пространственото планиране на Република Северна Македония, ще подпишат Споразумение за сътрудничество вобластта на опазването на околната среда и водите.***София.От 10.00 часа в Софийски градски съд ще се проведе \"Ден на отворените врати\". Група студенти по право от Софийския университет ще дискутират реални съдебни казуси, които биха могли да приключат с медиация.***София.От 10.00 часа на строеви плац на Военна академия ще започне тържественото честване, на което ще бъдат поднесени венци на паметника на Георги Раковски и ще бъде открита плоча „10 години Астероид Раковски\". Официалната програма ще продължи в зала „Тържествена\".***София.От 10.30 часа в новия офис на ПП „Воля\" на шестия етаж на ул. \"Раковски 134\" ще бъде представена листата на Коалиция \"ВОЛЯ-Българските Родолюбци\" за изборите за Европейски парламент.***София.От 13.30 часа в София Хотел Балкан (зала „Средец\") ще се проведе международна публична дискусия „Социалните медии: предимство или вреда за демокрацията?\". Сред участниците в нея ще са Росен Плевнелиев, президент на България (2012-2017) и Огнян Златев, ръководител на Представителството на ЕК в България.***София.От 13.30 часа в сградата на МТСП, етаж 5, зала 5, ул. „Триадица\" № 2, ще се проведе кръгла маса за правата на децата с аутизъм в България.***София.От 14.00 часа в Пресклуба в сградата на Народното събрание (пл. „Княз Александър І\" № 1) ще се проведе първият редовен брифинг на Централната избирателна комисия (ЦИК). Ще вземат участие говорителите на комисията Александър Андреев и Таня Цанева.***София.В 15.00 часа кметът на София Йорданка Фандъкова ще подпише споразумение за сътрудничество с Клийнтех България, InnoEnergy.***София.От 17.00 часа в София Тех парк, Лабораторен комплекс, ет.1, зала 3, ще се информационен ден \"Графен и графенови наноструктури - новите материали на високите технологии\" по проект PEGASUS (H2020-FET Open).***София.От 17.00 часа в Бюрото на Европейския парламент (ул. Г. С. Раковски 124) ще се проведе дискусия на тема \"България и евроатлантическата перспектива пред Западните Балкани - възможности и предизвикателства\".***София.От 17.30 часа в резиденция „Бояна\" съпредседателите на Съвместната мултидисциплинарна експертна комисия по исторически и образователни въпроси, създадена в изпълнение на Договора за приятелство, добросъседство и сътрудничество между България и Северна Македония проф. Ангел Димитров и проф. Драги Георгиев ще дадат брифинг.***Варна.От 11.00 часа в зала „Дарзалас\" на хотел „Димят\" ще се проведе XVI-та Редовна отчетно-изборна Конференция на СРС КТ Подкрепа Варна.***Варна.От 14.00 часа в зала 114 на първия етаж в Машинно-технологичния факултет заместник-министърът на образованието д-р Петър Николов ще се срещне с академичния състав и студентите от ТУ - Варна.***Варна.От 14.00 часа в клуба на ПП ГЕРБ на ул. „Г. Бенковски\" №1 общинският съветник Надя Георгиева ще приема граждани.***Добрич.От 11.00 часа в малката заседателна зала ще се проведе брифинг след среща на извънредния и пълномощен посланик на Чешката република в България Н. Пр. Душан Щраух и кмета на Добрич Йордан Йорданов.***Перник.От 9.30 часа в зала „Панорама\" ще се проведе заседание на Общинския съвет.***Плевен.От 11.00 часа в пресклуба на БТА временно отстраненият от поста кмет на Община Червен бряг инж. Данаил Вълов ще даде пресконференция.***Пловдив.От 9.00 часа ще се проведе заседание на Общинския съвет.***Силистра.От 10.00 часа ръководството на ОДМВР-Силистра ще даде редовен месечен брифинг.***Силистра.От 17.00 часа в Централна поща Силистра - паричен салон ще бъде открита Пета филателна изложба „Силистра - 2019\". Изложбата е посветена на 140 годишнината от създаването на Български пощенски съобщения, 140 години Българска пощенска марка и 140 години ПТТ станция Силистра.***Стара Загора.От 15.00 часа в зала 2 на общината ще се проведе пресконференция.*** Шумен.От 11.00 часа в Съдебната палата административният ръководител на Окръжната прокуратура в Шумен Маргарита Георгиева ще даде брифинг по отчетния доклад за работата на прокурорите през 2018 г.*** Шумен.От 14.00 часа в зала 203 на общината ще се проведе заседание на Постоянната комисия по просвета, образование и наука за определяне на носителите на „Наградата на Шумен\" в системата на образованието. ", "date": "2019.04.11", "title": "Предстоящи събития на 11 април"}
{"url": "http://www.cross.bg/pomosht-bulgariya-evropa-1601461.html", "text": "/КРОСС/ България отпуска хуманитарна помощ на стойност 200 000 евро за намаляване на миграционните потоци към Европа. Това е предвидено в проекта на споразумение между страната и Европейската инвестиционна банка, одобрен от Министерския съвет, съобщи правителствената пресслужба.Така България се включва в Инициативата за икономическа устойчивост, която осигурява подкрепа, включително за финансирането на проекти в страните от Западните Балкани за преодоляване на причините за засилената миграция към Европа.Средствата ще бъдат осигурени от бюджета на МВнР, предназначен за официална помощ за развитие и хуманитарна помощ. Споразумението следва заложените приоритети в приетата от Министерския съвет Средносрочна програма за помощ за развитие и хуманитарна помощ за периода 2016-2019 г.Включването на България в инициативата е солидарен принос за справяне с най-сериозните предизвикателства, свързани с развитието на хуманитарните и миграционните процеси, възникнали в съседство на Европейския съюз.", "date": "2019.04.11", "title": "България отпуска 200 000 евро за намаляване на миграционните потоци към Европа "}
{"url": "http://www.cross.bg/brekzit-evropeiiskiya-suyuz-1601465.html", "text": "/КРОСС/ Лидерите на 27-те страни в Европейския съюз и британският премиер Тереза Мей са договорили гъвкаво удължаване на срока за излизането на Великобритания от Блока до 31-ви октомври. Това съобщи в Туитър председателят на Европейския съвет Доналд Туск.На пресконференция в Брюксел той посочи:\"През това време ходът на действията ще бъде изцяло в ръцете на Великобритания. Тя все още може да ратифицира споразумението за напускане, като в този случай удължаването ще бъде прекратено. Може да преразгледа и цялата стратегия за Брекзит, което може да доведе до промени в политическата декларация, но не и в споразумението за напускане. До края на този период Обединеното кралство ще има и възможността да отмени чл. 50 и да се откаже напълно от Брекзит\".Председателят на Европейската комисия Жан-Клод Юнкер заяви, че е доволен от постигнатото споразумение и добави:\"Брекзит без сделка би бил пълна катастрофа, всеки го знае. Така, че аз и Доналд се опитваме да избегнем именно това\".Тереза Мей заяви, че Европейският съюз е изпълнил нейното ключово искане в споразумението за шестмесечно удължаване на срока за Брекзит да бъде включена клауза за ранно напускане на общността:\"Продължавам да вярвам, че трябва да напуснем Европейския съюз със сделка възможно най-скоро. Удължаването може да бъде прекратено в момента, в който бъде ратифицирано споразумението за напускане, което беше основното ми искане. Това означава, че ако успеем да напуснем ЕС в първите три седмици на май, не трябва да участваме в европейските избори и може официално да напуснем през юни\".\"Знам, че много хора бяха притеснени, че поисках това удължаване. Досега Великобритания трябваше да е напуснала Европейския съюз и искрено съжалявам, че не успях да убедя парламента да одобри сделката. Изборите, пред които сме изправени сега, са тежки и времевата рамка е ясна. Така че сега трябва да продължим с усилията си да постигнем консенсус по сделка, която е от национален интерес\", каза още Тереза Мей.Френският президент Еманюел Макрон заяви, че това, което е убедило европейските лидери да позволят удължаване на срока за Брекзит, е фактът, че Тереза Мей смята, че е възможно британският парламент да приема междупартийно споразумение.Макрон заяви, че поема отговорността за блокиране на по-голямо удължаване на срока за излизането на Великобритания от Евросъюза. При напускането си на Европейския съвет в Брюксел Макрон заяви, че е защитавал тази позиция в името на общото благо, въпреки че повечето европейски лидери са били за по-дългосрочно отлагане на Брекзит:\"Мисля, че постигнахме най-добрия възможен компромис. Първо, защото той запазва единството на 27-те; второ, защото се отзовахме на искането на Обединеното кралство да получи повече време, за да постигне споразумение по сделката за оттегляне, договорена преди няколко месеца; и трето, защото така запазваме доброто функциониране на Европейския съюз\". ", "date": "2019.04.11", "title": "Лидерите на ЕС предлагат отлагане на Брекзит до 31-ви октомври"}
{"url": "http://www.cross.bg/hemys-posoka-lenta-1601466.html", "text": "/КРОСС/ Движението при 38 км на магистрала \"Хемус\" в посока София се извършва в една лента заради катастрофа. Трафикът е в изпреварващата лента.От пътната агенция предупреждават шофьорите да се движат с повишено внимание и съобразена скорост. ", "date": "2019.04.11", "title": "Катастрофа затруднява движението при 38 км на АМ \"Хемус\" в посока София "}
{"url": "http://www.cross.bg/pishe-izdanieto-dopulva-1601462.html", "text": "/КРОСС/ „Пенсиите най-трудни за хората на 45 години\", пише вестник . От разчети на Сребърния фонд става ясно, че изплащането на пенсиите на хората, които сега са на около 45 години, ще бъде най-трудно. На 100 работещи българи ще се падат по 90 пенсионери, а дефицитът в общественото осигуряване ще расте. 628 хил. души се осигуряват в доброволни фондове, уточнява „Труд\".„Спешни промени за медиите ще пазят управляващите от нов „Апартаментгейт\", пише . Изданието посочва, че в разгара „на скандала с апартаментите, който тръгна от журналистически разследвания, управляващите обявиха, че пишат нов медиен закон, който да замени „морално остарелия\" Закон за радиото и телевизията. С аргумента, че е нужно синхронизиране с европейските изисквания, под контрол и регулацията от държавата ще попаднат и интернет сайтовете, допълва „Сега\".„Оправдават с жаби далавера с мост\", пише. Изданието обяснява, че „уж размножителният сезон на жабите се оказа удобно извинение кметът на Пазарджик Тодор Попов от ГЕРБ да оправдае протакането на проект, спечелен от скандалната и приближена до властта „Еко-Хидро-90\". След поръчка от миналата година фирмата е прибрала близо 1,3 млн. лева за строителство на мост до парка остров „Свобода\". Предпочетена е пред по-ниска оферта заради изключително краткия срок, който обещава за строежа 40 календарни дни, допълва „Дума\".„Бизнесът краде ток повече от циганите\", пише в заглавие на първата си страница . Изданието обяснява, че на дискусия, посветена на темата, е станало ясно, че 10% от кражбите на електричество са от роми, а 50 на сто - от хотели, фабрики, ресторанти и други бизнес потребители. И при новите правила на КЕВР за измерване на електрическата енергия кражбата на ток е по-изгодна, отколкото цените, по които плащат редовните потребители. Тази забележка към регулатора отправиха и трите електроразпределителни дружества. Те искат присъди като за тероризъм при кражба на кабели, допълва изданието.„От 1 до 10 бона доплащане за краден ток предвиждат новите правила за измерване на електроенергия, които се очаква да влязат в сила след по-малко от месец. Това съобщи председателят на КЕВР Иван Иванов, цитиран от . ", "date": "2019.04.11", "title": "Преглед на вестниците "}
{"url": "http://www.cross.bg/antipa-bogove-vsichki-1601454.html", "text": "/КРОСС/  Гонението срещу християните започнало още през първите години от живота на Църквата. Най-напред те били преследвани, мъчени и убивани от неповярвалите юдеи, след това от езическите тълпи, а от втората половина на първи век римската власт предприела организирано и всеобщо гонение. Много мъченици станали жертва на юдейския фанатизъм и на езическата жестокост. Един от тях е свещеномъченик Антипа, епископ на Пергамската църква. За него споменава св. евангелист Йоан Богослов в своята книга Откровение. През време на римския император Домициан апостолът бил заточен на остров Патмос. Там в тайнствено видение му се явил Син Божи и му открил достойнствата и недостатъците на седемте най-известни по онова време малоазийски църкви. Духовното състояние на Пергамската църква Той описал със следните думи: - \"Зная делата ти, и где живееш, там, гдето е престолът на сатаната, и държиш името Ми, и не се отрече от вярата ми дори в дните, когато верният Ми свидетел Антипа биде умъртвен между вас, сред които живее сатаната\" (Откр. 2:12-13). От тези думи узнаваме, че към края на първия век епископът на Пергамската църква е бил човек благочестив и непоколебим във вярата си. Апостолът не съобщава името му, но несъмнено е, че той е бил приемник на верния свидетел Антипа, който останал твърд в своите християнски убеждения и мъченически загинал за Христа Иисуса - \"биде умъртвен между вас\". Жителите на гр. Пергам обаче били фанатични почитатели на идолите и прекарвали живота си в крайно нечестие. Като наблюдавал живота им, човек наистина оставал с впечатлението, че \"сред тях живее сатаната\". Между тези хора благочестивият Антипа бил като фар в тъмна нощ и като роза между тръни. Не се смущавал той от злобата на езичниците, а добросъвестно и с усърдие изпълнявал задълженията си като пастир и проповедник. Той разкривал заблудите на идолопоклонниците и ги съветвал да се обърнат към истинския Бог. Убедителните му проповеди и личният му благочестив живот привлекли много езичници в лоното на Христовата църква. Езическите божества губели своите почитатели, поклонниците на идолите намалявали, все по-оскъдни ставали жертвите в капищата. Езичниците обвинявали Антипа за това. През това време, с разрешение на император Домициан, областните управители в цялата империя предприели жестоко гонение срещу християните. Възползвани от този благоприятен случай, идолските жреци хванали Антипа, завели го при началника на града и го обвинявали, че той е станал причина да се разгневят боговете и да престанат да се грижат за града, в който вече не им се отдава подобаващата чест. - Вярно ли е - запитал градоначалникът Антипа, - че ти не само че не се покланяш на боговете, но и другите учиш да не ги почитат? От това страда нашият град, защото оскърбените богове са го лишили от своята милост и са престанали да се грижат за неговото благосъстояние. Остави християнството, покай се и се подчини на нашия закон. Ако не сториш това и продължаваш да презираш нашите богове, ние ще те подложим на наказание съгласно римския закон. - Аз съм християнин - отговорил Антипа - безразсъдната царска заповед не мога да изпълня и на лъжливите богове няма да се поклоня. За да ти дам точен и ясен отговор ще ти кажа още, че вашите богове са безсилни и не могат да защитят града. Оставете вашите заблуждения, покайте се и повярвайте в Христос, който е слязъл от небето да спаси всички човеци. Той е истинският Бог и ще дойде в края на вековете да съди всички и да въздаде всекиму според делата му - или награда, или наказание. - Какво е това ново учение? - извикал градоначалникът. Вие се подчинявате на някакъв нов, измислен от самите вас закон и отхвърляте древното богопочитание, предадено от бащите ни. Остави новата вяра и престани да почиташ за Бог един човек, когото Пилат Понтийски разпна като злодеец. Покори се на царската повеля и си живей спокойно. Ние ще ти помагаме във всичко и ще те обичаме като свои синове, защото твоята възраст изисква това - всички да те обичаме и да те почитаме като баща. - Каквото и да ми говориш - казал Антипа - аз не съм толкова безразсъден, че след като съм доживял до старост и съм стигнал до края на земните си дни, сега да изоставя истинската вяра и да отстъпя от спасителната истина. Няма да измамиш моя ум, защото той е просветен от мъдростта на Божествените книги. Ако ние се не покаете и не престанете да почитате за богове вашите идоли и ако не повярвате в истинския Бог, ще загинете. Обезумялата от ярост езическа тълпа не искала повече да слуша думите на благочестивия старец - епископ. Хванали го и го завлекли в езическото капище. Там имало идол: голям бик, изкован от мед. Нагорещили го до начервяване и хвърлили в него Антипа. Той се прекръстил благоговейно и извикал: - Боже, Който си ни открил скритата от векове тайна на нашия Господ Иисус Христос, благодаря Ти за всички Твои благодеяния. Благодаря Ти, че ме удостои с този час и ме сподоби да бъда записан в списъка на мъчениците за Твоето учение. Приеми заминаващата от временния живот моя душа и я надари с Твоята благодат. Като понасял спокойно и с твърдост страшните мъчения, св. Антипа се молел за враговете си и за целия свят. Постепенно телесните сили отслабвали и тихо издъхнал. Християните благоговейно погребали тялото на светия мъченик. Мощите му били запазени. Бог ги надарил с лечебна сила.", "date": "2019.04.11", "title": "Св. свщмчк Антипа, еп. Пергамски"}
{"url": "http://www.cross.bg/po-kusno-obyavyava-grad-1601455.html", "text": "/КРОСС/ 1079 г. - Със заповед на полския крал е екзекутиран епископа на Краков Станислас, който по-късно е канонизиран и става покровител на Полша.1241 г. - Монголците, предвождани от Бату хан и Субетей, разбиват унгарската армия на крал Бела IV в битката за Мохач.1713 г. - Подписан е Ултрехтският мир, с което завършва Войната за испанското наследство.1805 г. - В Санкт Петербург, Русия и Великобритания подписват конвенция за създаването на общоевропейска коалиция срещу Наполеон, към която по-късно се присъединява и Австрия.1814 г. - По силата на договора от Фонтенбло Наполеон абдикира и е прогонен на остров Елба. На трона се възкачва Луи XVIII.1822 г. - Хиоското клане в Гърция.1857 г. - Руският цар Александър II одобрява Герба на Русия - Двуглав орел.1866 г. - В Браила е представена пиесата на Добри Войников „Райна княгиня\".1868 г. - Премахване шогуната в Япония.1879 г. - Руският императорски комисар в България княз Александър Дондуков-Корсаков слага начало на организираните пощенски съобщения в страната.1888 г. - В Амстердам официално е открита концертната зала Концертгебау, една от най-добрите в света.1894 г. - Великобритания обявява протекторат над Уганда.1899 г. - Испания прехвърля Пуерто Рико на САЩ.1909 г. - Основан е град, който една година по-късно е наречен Тел Авив.1919 г. - Влиза в сила уставът на Международната организация на труда.1927 г. - Приета е Конституцията на Беларус.1935 г. - Започва конференцията на Антантата в Стреза (Италия).1944 г. - Английската авиация разрушава щаба на Гестапо в Хага.1945 г. - Втора световна война: Армията на САЩ освобождава концентрационния лагер Бухенвалд, разположен край Ваймар.1961 г. - В Ерусалим започва процесът срещу бившия офицер от СС Адолф Айхман за престъпления срещу евреите по време на Втората световна война.1961 г. - Боб Дилън дебютира в Ню Йорк.1964 г. - Фриц Фреленг и Дейвид ДеПати създават Пинко Розовата пантера.1969 г. - Публикуван е Закон за паметниците на културата и музеите.1970 г. - Космическият кораб „Аполо 13\" потегля за мисия на Луната; след експлозия на борда и дни на неизвестност астронавтите се приземяват успешно на 17 април1982 г. - Англичаните Ранулф Фиънис и Чарлз Бъртън стават първите хора, извършили околосветска обиколка през полюсите.1991 г. - Съветът за сигурност на ООН обявява прекратяването на военните действия срещу Ирак.2002 г. - При военен преврат, членове на венецуелската армия задържат президента Уго Чавес и настояват за неговата оставка.2006 г. - В Корлеоне е заловен е мафиотският бос Бернардо Провенцано.2007 г. - Взривени са бомби пред дома на премиера и пред полицейско управление в град Алжир, загиват 23-ма, ранените са над 160.2008 г. - Във Вашингтон в новострояща се сграда е открит Музей на журналистиката и новините, наречен Нюзиъм.", "date": "2019.04.11", "title": "11 април в историята"}
{"url": "http://www.cross.bg/vragovete-nakazhesh-dobro-1601453.html", "text": "/КРОСС/  Ако с добро накажеш враговете, с какво ще наградиш приятелите си?!Конфуций", "date": "2019.04.11", "title": "Ако с добро накажеш враговете"}
{"url": "http://www.cross.bg/gabrovo-sili-sityatziyata-1601467.html", "text": "/КРОСС/ Масови размирици в Габрово след побоя в магазин. Протестиращите граждани се опитаха да щурмуват местното следствие, а след това опустошиха няколко къщи в ромската махала на града.Протестът срещу насилието се превърна в шествие на разярената тълпа, която търсеше саморазправа с хората, който пребиха служител в супермаркет. Вицепремиерът Томислав Дончев е пристигнал в Габрово тази сутрин.„Има време да се прави анализ на ситуацията, първостепенният приоритет е да се ърне реда испокойствието.  Има достатъчно полицейски сили и жандармерия, които да се погрижат за това. Не бива да съдим за ситуацията в обичайните лицемерни категории. Една от причините за избухване на обществено напрежение е начинът по който се коментират интеграционните политики до момента. Самото усещан, че някой има малко по-особени права, че някой има възможност да не спазва законите, е една от причините да се стигне дотук. Аз не мога да толерирам никакви форми на насилие, независимо от кого се упражняват\", заяви Дончев.„Нощта премина нормално. Допълнително тази нощ бяха дислоцирани достатъчно на брой сили от Дирекция „Жандармерия\" и специализирани полицейски сили от София, които да гарантират сигурността и обществения ред на територията на Габрово. Те ще останат в Габрово докато е необходимо. Искам да призова гражданите към мир, спокойствие и разум, тъй като всяко едно ескалиране на напрежение може да доведе до нежелателни последствия\". Това коментира старши комисар Тодор Гребенаров, зам.-директор на главна дирекция \"Национална полиция\" (ГДНП).\"Както знаете, този протест беше нерегламентиран. Основният призив беше в социалните мрежи. Събра се голяма група от хора, ситуацията ескалира. Колегите бяха взели необходимите мерки, но никой не е очаквал да се получи такава ескалация на напрежение\", каза още Гребенаров.Лицата са задържани за 72 часа. Образувано е досъдебно производство за нанасяне на лека телесна повреда на гражданин. Наказанието, което се предвижда в закона е лишаване от свобода до 3 години. ", "date": "2019.04.11", "title": " Размирици в Габрово: Стотици щурмуваха следствието в града и опустошиха ромски къщи"}
{"url": "http://www.cross.bg/iioncheva-problem-zaradi-1601471.html", "text": "/КРОСС/  „Факт е, че Разград има проблеми с чистотата на въздуха. Общината не признава този проблем или не желае в града да има станции, които да измерват нивата на замърсеността на въздуха\". Това каза говорителят на ПГ на „БСП за България\" и водач на листата на БСП за европейските избори Елена Йончева на среща с жители на Разград. Тя коментира, че е нужно да има такива мобилни станции, за да знаят хората какво е качеството на въздуха и добави, че  за това може да се работи и с граждански организации. Йончева каза още, че се е срещнала и с жители на Велико Търново, където също има такъв проблем. Тя добави, че там онкологичните и респираторни  заболявания са се увеличи с 20% заради наличието на завишени нива фини прахови частици и различни химикали във въздуха. „И там местната власт и държавата отказват да признат този проблем и отново не се взимат никакви мерки\", каза още Елена Йончева. Народният представител коментира и друг наболял проблем в област Разград -  качеството на пътищата.  „Това е повсеместен  проблем, защото става въпрос за сигурността на българските граждани. Опитваме се разберем- какво е качеството на ремонтираните през последните 5 години пътища и магистрали. Искаме го не само заради инцидента в Своге, където е използван варовик вместо твърди частици и в резултат на това- пътят е станал хлъзгав и нестабилен\", заяви Йончева. Тя каза още, че проблемът  не е в строителите, а в това, че част от бюджета, предвиден за пътища, се връща при хора от властта и по този начин качеството на пътищата се занижава. Йончева даде конкретен пример-  пътя Разград - Попово, който е завършен през 2016 година и само след три години- целият е в пукнатини и дупки. Пред жителите на Разград Елена Йончева обясни, че мнозина казват, че Европа е нещо далечно, а това, което се случва у нас, няма нищо общо с това там. Тя каза още, че европейските избори са изключително важни не заради това- кой колко представители ще изпрати в Брюксел, а защото това е вот на недоверие към ГЕРБ. „Хората трябва да разберат, че гласувайки на изборите за ЕП, гласуваме не само за своето бъдеще, но и за бъдещето на децата и внуците си. Нашите доходи зависят и от ЕП, от общите стандарти за минимална заплата и пенсия в съюза\", категорична бе Йончева.  Тя добави, че през последните 10 години имахме много възможности, които точно ЕС ни даде, за да живеем добре. „За тези години трябваше да има радикална промяна в стандарта на живот у нас. Никой не може да обясни- защо след милиардите левове помощ от ЕС ние стигнахме дъното по всички показатели\", коментира още водачът на листата на левицата. Тя попита-  защо се случва това. „Случва се заради три основни неща - корупцията, лошата съдебна система и непредвидимостта на разходите на инвеститорите\", отбеляза Йончева. Тя заяви още, че корупция има навсякъде, но у нас големият проблем е грабежът и уточни, че 11 млрд. евро всяка година изтичат от страната ни заради корупцията.  ", "date": "2019.04.11", "title": " Елена Йончева : На европейските избори гласуваме за бъдещето на децата си"}
