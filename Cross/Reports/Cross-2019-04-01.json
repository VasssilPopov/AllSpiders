{"url": "http://www.cross.bg/ysloviya-banka-horata-1600649.html", "text": "/КРОСС/ С месечни вноски от 550 лв. човек може да си купи хубаво жилище в София, показа проверка на в. \"Труд\" сред офертите на банките. Ако жилището струва между 120 хил. и 150 хил. лв. и имате определена сума в брой, може да вземете заем от 100 хил. лв. с идея да го изплатите за 20 години. В този случай най-ниските месечни вноски от наличните на пазара оферти на банките започват от около 550 лв.Банките предлагат голямо разнообразие от условия за кредитиране при покупката на имот. Предлаганата лихва например може да зависи от размера на месечните ви доходи, както и от това дали искате да има период с фиксирана лихва. По принцип може да получите по-ниска лихва по ипотечния кредит, ако превеждат заплатата ви по сметка в съответната банка. Така банката може директно да си дръпне вноската по заема при превеждане на заплатата ви. Това намалява риска от забавяне на вноските и съответно позволява финансовата институция да ви предложи по-добри лихвени условия.По жилищните кредити на граждани годишният процент на разходите, който освен лихвата включва и всички такси, комисионни и застраховки, започва от около 3% и стига до над 7%. В резултат месечните вноски на заем от 100 хил. лв. за срок от 20 години са между 550 лв. и 750 лв.Една от интересните тенденции на пазара е, че лихвите на някои банки зависят от размера на дохода ви и, ако заплатата ви е по-висока може да получите по-изгодни условия по ипотеката. Например една от банките предлага най-добри условия на хората, които на месец получават суми над максималния осигурителен доход. За 2019 г. максималният осигурителен доход е 3000 лв. Друга банка предлага по-ниски лихви на хората с осигурителен доход над 2000 лв. Така хората с по-високи заплати могат да договорят по-ниски лихви. Именно затова много от хората с високи доходи предпочитат да купят имот, който да дават под наем и да печелят от него, вместо да държат парите си в банка. Същевременно дори човек да има високи доходи, ако работи в сивата икономика и получава парите си в плик без върху тях да се удържат данъци и осигуровки, по-трудно ще вземе изгоден заем от банка.", "date": "2019.04.01", "title": " С 550 лв. на месец купуваме жилище"}
{"url": "http://www.cross.bg/anasteiisha-bulgariya-pristigna-1600651.html", "text": "/КРОСС/ Певицата Анастейша пристигна инкогнито в България. Звездата пристигна в София за снимките на филм, но предпочeтe да се скрие от феновете си.Изпълнителката се е регистрирала под чуждо име в хотела, за да не привлича внимание върху себе си, информираха български медии.Певицата прекара 3 дни в столицата.\"Където и да отидете, без оглед на времето, винаги носете собствената си слънчева светлина\", пише звездата в профила си в Инстаграм.\"Американска нощ\" е италианска филмова продукция, която се снима в България от февруари. Режисьор на филма е Алесио Джим Дела Вале, който решава да покани Анастейша да пее в няколко сцени.", "date": "2019.04.01", "title": "Анастейша се регистрира под чуждо име в София"}
{"url": "http://www.cross.bg/poveche-avramova-ministur-1600642.html", "text": "/КРОСС/ Според Световната банка България ще бъде с една от най-евтините като издръжка тол система - около 15% от общите приходи, ще отиват за издръжка.Това каза на брифинг министърът на регионалното развитие и благоустройството Петя Аврамова, предаде репортер на Агенция „Фокус“. „Срещата с превозвачите днес беше по-скоро емоционална. Нормално е, че когато кажем на някого, че трябва да заплаща повече за нещо, той ще реагира емоционално. Разбрахме се да им предоставим повече информация, за да обсъдим вариантите за намаляване на разликите между категория Евро 1 и Евро 6, както и трансформации вътре в самата тарифа. Знаехме предварително, че това ще предизвика бурно коментари от страна на бранша, но смятаме, че до консенсус трябва да се стигне в диалог, защото това е важна реформа за пътния бранш“, обясни министър Аврамова.Цените на тол таксите, които са заложени в предложението на Световната банка за автомобилите от 3,5 до 12 тона, са най-ниските в Европа, посочи на брифинга министър Аврамова. Тя изтъкна, че цените на тол таксите за автомобилите над 12 тона са средни за Европа, а за автобусите тарифата е ниска. „Като общите приходи, които са заложени да бъдат събрани, са в същия размер, който държавата получава като средства от винетки от тези превозвачи. Т.е. държавата ще събира същия размер от тези превозвачи като обща сума, но в самия бранш тежестите ще бъдат преразпределени – тези, които пътуват повече, ще заплащат повече“, заяви Аврамова.Тя обясни, че МРРБ търси конструктивен диалог с транспортния бранш. „Очакваме да се появят множество спекулации по отношение повишаване цените на храните и билетите за автобусния транспорт, затова Световната банка изготви сравнителни таблици. За пример – в Германия при въвеждането на тол системата също е имало спекулации за увеличение цените на продуктите със 7-8%, след това се оказва, че реалното увеличение е 0,15%. И още нещо - не цялата републиканска пътна мрежа влиза в обхвата на толуването – около 50% ще бъде със заплащане по преминаване по нея“, коментира Петя Аврамова. По думите ѝ това е необходима, важна и тежка реформа в пътния сектор. „Някои от второкласните и третокласните пътища, които са в добро състояние, ще бъдат включени в тол системата“, каза още регионалният министър.Основният принцип на тол таксите ще е, който руши и замърсява повече, да плаща повече, каза още Петя Аврамова. „Нашите партньори от Световната банка изготвиха тарифи за тол системата. Тарифата, която днес представихме пред превозвачите, е консервативен вариант, който искаме да обсъдим“, заяви Аврамова и посочи, че никой не е смятал, че разговорите ще бъдат тихи и смирени. „Това всъщност е една тежка, трудна, но безкрайно необходима реформа. Близо 70% от българите смятат, че е по-справедливо тежкотоварните автомобили да заплащат повече за пътуването по републиканската пътна мрежа, коментира тя. „Около 1 млрд. лв. са необходими на година, за да може АПИ да изпълнява своите задължения и да се движим по добра пътна мрежа“, обясни регионалният министър. Тя посочи, че на превозвачите е представена комбинация от тарифи за различните превозни средства, както и в зависимост от екологичния клас. „Основният принцип, който е приложен, е този, който руши повече, да плаща повече и който замърсява повече, да плаща повече“, обясни Аврамова.", "date": "2019.04.01", "title": "Петя Аврамова: България ще бъде с една от най-евтините като издръжка тол система"}
{"url": "http://www.cross.bg/naredbata-biznesa-biznes-1600645.html", "text": "/КРОСС/ Бизнесът продължава да е недоволен от промените в Наредба Н-18 за касовите апарати, която влезе , а прилагането на ключовите текстове се отложи с няколко месеца.От Българска стопанска камара (БСК) изпратиха отворено писмо до премиера Бойко Борисов, в което се посочва, че партньорското поведение от страна на бизнеса не е било оценено от страна на НАП и към настоящия момент хаосът с въвеждането на новите разпоредби в наредбата просто се отлага до есента.„Не са създадени съответните работни групи и практически не се работи в посока на каквито и да било промени. Не се реализира постигнатият ангажимент в срока до 30 септември т.г. да бъдат решени същностните различия. Удължаването на част от сроковете по Наредбата, без това да е придружено с промени по същество, само отлага хаоса с няколко месеца! Това по никакъв начин не кореспондира с декларираната от страна на НАП и МФ пред Вас готовност за диалог“, пише в писмото.Бизнесът настояваше да се изготви график на преговорите по шестте тематични направления от наредбата, които касаят различни бизнес групи, както и преговорите по всяко от направленията да приключват с двустранен протокол, който да включва конкретните договорености. Трябваше също така двустранните протоколи от тези срещи да бъдат оповестявани публично и до тях да има свободен достъп. .Според БСК са възприети незначителни и малобройни предложения на бизнеса, без съществен принос към преодоляването на глобалните дефекти в наредбата.„Продължаваме да очакваме отговор на над 60 наши предложения, официално представени в хода на общественото обсъждане и публикувани на сайта за обществени консултации. Промените в Наредба Н-18 от есента на миналата година не целят изсветляване на икономиката и гарантиране на добра бизнес среда, а по-скоро генерират обществено напрежение, при това в година на европейски и местни избори\", категорични са от БСК. Според камарата „не трябва българският бизнес да бъде поставян в ролята на заложник на политически интереси\", като в същото време „икономическа стабилност няма нужда от актове, които влошават бизнес средата“.Оттам обръщат внимание, че с публикуването на неясни текстове, предвиждане на необосновано кратки и неизпълними срокове, обнародване на промени на промените в последния момент, се създава огромно напрежение, несигурност и дори гняв сред бизнеса и гражданите, а това подкопава граденото с години доверие към администрацията.От стопанката камара са категорични, че наредбата има пряко въздействие върху цялото общество. „Бизнесът ще плати пет пъти по-висока цена за прилагане на новите изисквания на Наредбата от предварителната оценка на въздействието й. Това ще се отрази и върху стойността на стоките и услугите за крайните потребители“, пише още в писмото.Затова работодателите се обръщат към премиера с призив да „упражни необходимия институционален контрол“ и в оптимално кратки срокове натрупаните проблеми да бъдат преодолени.", "date": "2019.04.01", "title": "БСК: Хаосът с касовите апарати просто се отлага с няколко месеца"}
{"url": "http://www.cross.bg/germaniya-stena-zavurshi-1600652.html", "text": "/КРОСС/ Обиколката на Германия по колоездене ще почете 30-годишнината от падането на Берлинската стена, съобщиха организатори. Четиридневното състезание започва на 29 август в Хановер и ще завърши на 1 септември в Ерфурт. Тазгодишният маршрут на тура ще пресече пътят на „Желязната завеса“ – границата между Източна и Западна Германия, отбелязвайки 30-годишнината от падането на Берлинската стена този ноември.„Състезанието ще отдаде почит на отварянето на вътрешната германска граница с няколко пресечки“, съобщиха организатори в свое изявление. Германският тур се завърна към колоездачния календар през 2018 след десетгодишно отсъствие и миналогодишното състезание бе спечелено от словенеца Матей Мохорич. Миналогодишният шампион в Тур дьо Франс Джерайнт Томас завърши сред основната група от колоездачи и присъствието на уелсеца подобри профила на Обиколката на Германия при нейното завръщане в тура.Всеки един от четирите етапа тази година предлага опции за спринтьори и катерачи, особено около планинската верига Харц в Турингия в дебютния ден. „След нашето успешно завръщане миналата година, ние искахме отново четири класически етапа“, заяви 38-годишният бивш професионален колоездач Фабиан Вегман, който е спортен директор на Германския тур. „Състезанието е удобно както за спринтьори и катерачи, а това ще запази победителя в неизвестност до последния метър“, завърши той предаде БГНЕС.", "date": "2019.04.01", "title": "Обиколката на Германия ще почете падането на Берлинската стена"}
{"url": "http://www.cross.bg/doverie-mart-dekemvri-1600643.html", "text": "/КРОСС/ Това сочат данните от последното социологическо изследване на Алфа рисърч, проведено от 22 до 26 март.След арестите на знакови фигури на икономическия „преход“ в България, за първи път от пет години е налице, макар и слаб ръст в доверието към прокуратурата и съда.Регулярното национално представително проучване на обществените нагласи на агенция Алфа Рисърч съвпада по време с разкритията за придобити от властимащи на различни позиции евтини апартаменти и подадените в тази връзка оставки. То регистрира съществени щети върху образа и доверието към ГЕРБ във важен политически момент – два месеца преди изборите за Европейски парламент, се посочва в анализа на агенцията, съпътстващ данните.Доверието към правителството спада от 17% на 13% в сравнение с декември 2018 г.Щети понася и личният рейтинг на министър-председателя Бойко Борисов. През март доверие му имат 28% от запитаните, докато през декември те са били 30%.Рейтингът на Народното събрание се запазва - 8% доверие. Но расте недоверието - 59 на сто от българите не вярват на народното представителство, докато през последния месец на м.г. делът им е бил 53%.", "date": "2019.04.01", "title": "Президентът Радев с най-висок рейтинг на доверие, 51% от гражданите му вярват!"}
{"url": "http://www.cross.bg/dimov-konsyl-georgi-1600648.html", "text": "/КРОСС/ Властта на Реджеп Ердоган е разклатена в резултат на местните избори в Турция. Този вот беше еманация на тежката икономическа ситуация в страната и той свидетелства за празните тенджери и тигани. Това коментира в ефира на БНР Георги Димов, бивш генерален консул на България в Одрин.По официални данни за миналата година инфлацията е над 20%, а за хранителни стоки е над 30 на сто, отбеляза той в предаването на „Нещо повече“ на програма „Хоризонт“.Въпреки патриотичните призиви на Ердоган турците да си държат парите в лири, гражданите правят точно обратното и това показва какви са настроенията сред населението. Над 40% от всички спестявания на турци в турски банки са във валута, допълни Димов. Той не изключва резултатите от изборите в Истанбул да бъдат оспорени.Димов е категоричен, че София няма да получи извинение от турска страна за коментара на външния министър Мевлют Чавушоглу за намеса във вътрешните работи на България.„Точно преди две години – на 26 март 2017 г., имаше подобни изявления на тогавашния социален министър, който агитираше нашите граждани за кого да гласуват“, припомни бившият генерален консул.", "date": "2019.04.01", "title": "Георги Димов: София няма да получи извинение от Анкара"}
{"url": "http://www.cross.bg/voda-technosti-tyaloto-1600650.html", "text": "/КРОСС/ Задържане на вода и течности може да се дължи на голям брой логични и не толкова логични причини, но в основата е защитната функция на организма, когато нещо не е наред.Някои примери са въвеждане на нова диета, хормонални промени, стрес, прекомерен прием на захар и сол или дори пътуване с транспорт (в случай, че не пътувате често).Задържането на вода или отокът означават, че в тъкънта на тялото има прекомерно количество вода, която го кара да се надуе, особено в крайниците.Подобни симптоми най-често се свързват и с липса на разнообразно и здравословно хранене.Ако изпълнявате голям брой насоки, свързани с подобряването на здравето и външния си вид, но все още не виждате резултати в постигане на желани килограми или усещате подпухналост сутрин, подуване и отоци в тялото, то тази статия е отговор и решение на проблема.Задържането на вода често е временно явление и лесно може да бъде повлияно положително, но понякога може да е индикация за сериозен здравословен проблем.Важно допълнение: Задържането на вода и течности често се свързва с медицинското състояние едема. В статията се разглеждат причините и възможностите за премахване на водната задръжка чрез здравословни промени в начина на живот, а не чрез медицинска намеса.В материала се дискутира водната задръжка, която покрива корем, бедра и дупе, които не изчезват, независимо колко много спортуваме или се ограничаваме в храненето.Как може да разберем, че задържаме вода?Едни от най-честите симптоми при задържане на течности са:Един от начините да разберете дали задържате вода е като притиснете крак, глезен или прасец, с бавно, постоянно напрежение, използвайки палеца си.Ако е налице оток, върху кожата ще се появи вдлъбнатина.Излишното количество вода може да варира, но не е необичайно при спазване на по-стриктен хранителен режим, човек да загуби между 2 и 4 килограма, още първата седмица.От друга страна, може да сте сигурни, че покачването на повече от 1,5-2 килограма в рамките на 24 часа е главно вода, а не натрупани мазнини.Интересен факт: 9000 калории се равняват на 1 килограм и е малко вероятно да сте създали толкова голяма промяна в приема на храна и напитки само за 1 ден.Най-често основен фактор за това, какво количество излишна вода е задържало тялото, е прием на калории от нездравословни храни и напитки.Както беше споменато, голям брой фактори могат да способстват.Някои основни причини тялото да задържа излишна вода са:Първа реакция при консумацията на нездравословни храни и напитки, е именно водната задръжка.Подобни може да са колбаси, сладки, тестени, както и газирани напитки.Овкусяването с големи количества сол също е честа причина за водна задръжка.Интересен факт е, че голяма част от приетата сол е неосъзната, особено при редовно хранене навън.Задържането на течности, често се свързва и с дефицит на протеин, анемия, по-висока нужда от витамини и минерали – особено при спортуващи, тъй като техните нужди са силно завишени.Пиенето на прекалено малки количества вода също е една от основните причини за задържане на вода от организма.Прекарано време в седнало или изправено положение, за дълги периоди от време, води до образуването на течности в краката, като по този начин се увеличава задържането на вода.Горещото време също може да доведе до задържане на течности.Препоръчителен е баланс между времето прекарано в изправено, седнало и легнало положение.Постоянен психически стрес, както и липса на редовен сън, също може да са основни причини за усложняване.75% от бързото отслабване, което се постига с рестриктивни диети като „90 дневна диета“ или „Диетата на Ваня Червенкова“ е именно вода.Когато ограничите енергийния си прием изведнъж (приетите калории), за да отслабнете, тялото е принудено да премине в икономичен режим, съхранявайки въглехидрати и разграждайки протеин в мускулите.Тъй като протеините и въглехидратите съдържат вода в клетките си, загубата на тези хранителни вещества води и до загуба на вода.Това е причината бързо да се възвръщат килограми при приключване на подобна диета – в рамките на няколко дни или седмица, защото тялото възстановява необходимия му воден баланс.Водната задръжка може да бъде и резултат от медицинско състояние, когато са засегнати черен дроб, сърце или бъбреци.Когато тялото не функционира правилно, то има тенденция да задържа течност именно в тази област на тялото.Някои лекарства могат да причинят задържане на вода, особено тези, обвързани с лечение на високо кръвно налягане, болкоуспокояващи, антидепресанти и стероидни медикаменти.При прием на някои от изброените е още по-важно да се обърне внимание на въвеждане на здравословни замени, които да регулират водната задръжка и да помогнат на тялото да се справя по-лесно и по-ефективно, а не да го затрудняват допълнително.Има по-голям шанс от задържане на течности при жените, поради драстичната смяна на хормонални нива всеки месец.Поради тази причина, теглото няма да отговаря на истината около месечен цикъл при жени.При мъже, също е възможно да има водна задръжка, при ниски или при високи нива на мъжкия полов хормон – тестостерон, особено ако това е комбинирано с ниска физичска активност и нездравословно хранене.Солта е направена от натрий и хлорид.Натрият се свързва с водата в тялото и спомага за поддържането на баланса на течностите.Ако често консумирате ястия с високо съдържание на сол, като много преработени храни, тялото ви може да задържи вода.Препоръчителната дажба сол може да варира при различни обстоятелства, но най-общо:При здрави хора: около 2-3 грама дневно;При хора с високо кръвно, диабет, бъбречна недостатъчност: около 1-1,5 грама;При спортисти: около 3-4 грама.Спортисти имат нужда от повече сол, тъй като се губят определени количества чрез по-обилно потене. Когато се опитвате да редуцирате приема на сол, имайте предвид, че в почти всяка храна, която не приготвяте самостоятелно вкъщи, има добавено количество.Примери са: пакетирани храни, колбаси, млечни продукти, дресинги и сосове, консервирани храни (зеленчуци, риба), разновидности на пушено месо и риба и др.Магнезият е друг минерал, който трябва да присъства в определени количества, за да осигури оптимален баланс между електролити и течности.Той участва в повече от 300 ензимни реакции, които поддържат безпроблемно функционирането на тялото.Редица проучвания потвърждават, че прием на магнезий може да помогне за намаляване на задържането на вода.Конкретни проучвания установяват, че 200 мг. магнезий на ден, редуцират значително задържането на вода при жени с предменструални симптоми.Също така е имало положителен ефект и върху други класически симптоми при менопауза, като промени в настроението, подуване на стомах и отпадналост.Магнезият може да има сходни ползи и при мъже, въпреки че текущи проучвания са ориентирани предимно към нежния пол.Храни богати на магнезий включат: сурови ядки (лешник, какаови зърна), пълнозърнести храни (овесени ядки), зеленолистни зеленчуци (спанак, броколи, магданоз).Магнезий може да бъде приет и под формата на хранителна добавка.Витамините от групата B представляват няколко свързани помежду си витамина.Установено е, че прием на витамини от групата, най-вече витамин B6, редуцира задържането на вода.Проучванията, които потвърждават това, отново са свързани с жени с предменструален синдром.Храни богати на витамин B6 включват: всякакъв вид месо (най-вече пуешко и телешко), сурови ядки (шам-фъстък), риба (риба тон), авокадо, семена (слънчогледови, сусамови).Калият е минерал от особено важно значение за регулиране дейността на мускулите и нервите.Играе жизненоважна роля и за регулирането на баланса на течностите в организма.Ако натрият „вкарва“ вода в клетките, то калият я „изпомпва“.Поради тази причина е необходим баланс между приема на натрий и калий, а съвременното меню на човек е насочено главно към храни, богати на първия елемент.Може да повлияете на този дисбаланс, като добавите към храненията си източници на минерала.Храни богати на калий включват: авокадо, спанак, сладък картоф, сьомга, нар, банан.Консумацията на храни-диуретици е от съществено значение, тъй като те помагат за детоксикация на организма, но също могат да заемат основна роля за изхвърляне на излишни количества вода.Понякога това, което ние възприемаме като няколко килограма в повече, е всъщност възпаление, причинено от задържане на течности.Натурални диуретици, които може да включите в менюто си:Някои плодове, като диня и портокал също имат свойствата да изкарват излишна вода от тялото, но не са включени в списъка, тъй като предоставят не малки количества въглехидрати и захари.Кофеинът също е натурален диуретик, но прекомерен прием може да дехидратира тялото.Важно допълнение: Натуралните диуретици не спомагат директно за изгаряне на мазнини.Те спомагат за загубата на излишни течности, които бързо могат да се отразят върху стойностите, които показва кантарът.В първите 7 дни може да загубите от 2 до 8 килограма, в зависимост от това как сте се хранили преди да въведете част от тях в хранителния си режим.След този период, дори да добавите допълнителни храни-диуретици, не може да се очаква допълнителна загуба на тегло.Следваща стъпка за постигане на допълнително отслабване е редуциране в прием на калории от храни и напитки или въвеждане на допълнителна физическа активност, която да увеличи вашия енергоразход.Моля, обърнете внимание: Ако имате сърдечно или бъбречно заболяване или хипертония, преди да включите част от храните, първо трябва да се консултирате с вашия лекар, особено ако вече приемате предписан диуретик.Дефицитът на протеин също може да допринесе за натрупването на вода в тялото.Специален вид протеин, наречен албумин, способства за поддържането на необходимите течности в кръвта, оказвайки определен натиск.Този процес предотвратява натрупването на излишна вода в тъканите.Когато има недостиг на белтъчини, налягането от натиска спада, което респективно води до натрупване на течност, подуване в цялото тяло и особено характерно задържане на вода в коремната област.Признаци, които биха били предупреждение за недостиг на протеин са слабост или проблеми при изпълняване на лесни упражнения, както и на ежедневна физическа дейност, проблеми с покачване на мускулна маса или дори трудно съсредоточаване.Този проблем може да бъде предотвратен чрез разнообразно хранене и , която включва белтъчини.Препоръчителният дневен прием на протеин може да варира, но минимални стойности са 0,8-1 гр. на килограм телесно тегло.При редовна физическа активност, тези стойности е необходимо да бъдат завишени. За спортисти препоръчителният прием варира между 1,5-2.2 гр. на килограм телесно тегло.Тоест ако спортувате и тежите 70 килограма, препоръчителен прием на белтъчини за един ден ще бъде между 105 и 155 грама протеин.Храни богати на белтъчини включват: всякакъв вид месо, всякакъв вид риба, яйца, извара, киноа.: Млечни продукти, като сирене и кашкавал съдържат високи количества протеин. В случая не се препоръчват, тъй като към тях винаги има добавени количества сол.Висококачественият сън (поне 6 часа, без прекъсване) става все по-оскъден и това може да е причина за евентуална водна задръжка.Липсата на сън може да задейства редица реакции, които да накарат тялото да задържи течности.Една от тези реакции се изразява в повишаването нивата на стресовия хормон – кортизол.Поради тази причина, осигуряването на 6-8 часа сън в рамките на всеки 24 часа може да е само от полза, особено ако тялото е подложено на редовен стрес от диета и упражнения.Какво се пие при задържане на вода?Колко точно вода е нужно да пиете, зависи от фактори като лично тегло и възраст.Добър пример би бил: Ако тежите 70 килограма, то здравословното количество би било между 2,5 – 4 литра вода на ден. При установяването коя граница да изберете, вземете предвид: климат, физическа активност и потене.: Пиенето на повече вода е един от най-ефективните начини за отслабване. Консумацията на повече течности не само ще спомогне за изхвърляне на излишните количества вода, но по натурален начин ще редуцира приема на други нездравословни храни и калорични напитки.Продължително стоене в седнало или изправено положение за дълго време, е сигурна предпоставка за развитие на оток и подуване в крайниците на тялото.Добавянето на физическа активност има главна роля за загуба или предотвратяване на подобен тип задържана вода.Движението подобрява кръвообращението.Също така чрез потене тялото изчиства по естествен начин излишно количество вода.Ходенето пеша и разходките могат да способстват не само за отслабване, но и за редуциране в натрупването на излишни течности, особено в долните крайници.Повдигането на краката също може да е полезно, но е временно решение.Ако работите 6-8 часа на ден в статична позиция, то ставането от стола и раздвижването за няколко минути, три до четири пъти ще спомогне значително за редуциране на натрупване на вода.Най-ефективен вариант остават упражнения, натоварващи цялото тяло.Малки промени в начина на живот, могат значително да повлияят на досадното задържане на вода и течности, както и на подуването и отоците.За начало може да опитате да въведете минимални промени, например като добавите зеленчуци и/или белтъчини към всяко хранене.Добавянето на хранителни добавки, които съдържат магнезий и витамините от групата B също може да е сериозна стъпка в положителна насока.Имайте предвид, че въвеждане на различни промени могат да отнемат определено време, за да подействат. Ако проблемът е свързан с дисбаланс на натрий, калий или магнезий, то резултати от промените ще са забележими в рамките на часове или 1-3 дни, в зависимост от тежестта на проблема.Очаквани промени от въвеждане на упражнения и повече физическа активност, може да отнемат повече време, но са най-добрата инвестиция в дългосрочен план и ще способстват за трайни резултати.Ако след въвеждане на предложените промени в статията, водната задръжка все още не отшумява, то е необходимо да се консултирате със специалист и да предприемете допълнителни действия за разрешаване на проблема.Все пак, въвеждане на здравословни промени в начина на живот е най-добрият вариант за дългосрочно справяне с проблема, тъй като препоръките на лекар за въвеждане на диуретици ще помогнат за временно облекчение на състояние, но не и за постоянното му разрешаване.", "date": "2019.04.01", "title": "Задържане на вода и течности"}
{"url": "http://www.cross.bg/venders-gabriel-pristiga-1600647.html", "text": "/КРОСС/ Световноизвестният режисьор Вим Вендерс пристига в София на 5 април по покана на българския еврокомисар по цифровата икономика и цифровото общество Мария Габриел, съобщиха от Представителството на Европейската комисия в България.Носителят на \"Оскар\", германски режисьор, фотограф, писател и сценарист ще е на посещение у нас, за да се включи заедно с комисар Габриел в дискусии с българските граждани, посветени на европейските политики. Мария Габриел и Вим Вендерс ще дискутират въпросите за безопасността в интернет с ученици от Втора английска езикова гимназия \"Томас Джеферсън\". Вим Вендерс е посланик на кампанията #SaferInternet4EU на Европейската комисия.Двамата ще посетят и Дома на киното за специална прожекция на филма \"Хотел за милион долара\". След прожекцията Мария Габриел и Вим Вендерс ще влязат в диалог с публиката в киносалона на тема \"Европа създава: нови възможности за европейските творци\". В дискусията ще вземе участие и министърът на културата Боил Банов.", "date": "2019.04.01", "title": "Вим Вендерс пристига у нас като посланик на кампания за безопасен интернет"}
{"url": "http://www.cross.bg/zykurburg-facebook-otbelyazva-1600646.html", "text": "/КРОСС/ Странно е точно основателят на Facebook Марк Зукърбърг да се появява в такава роля, но факт – в авторска колонка в The Washington Post той излезе с призив към правителствата и регулаторите да „обуздаят интернет“. Статията му предизвика широк отзвук сред други медии и онлайн потребителиИзданието Recode коментира например, че доскоро големите играчи от Силициевата долина се противопоставяха твърдо и се надсмиваха над идеите за държавни регулации, а сега изведнъж виждат в тях „защитна броня“.Зукърбърг посочва четири области, в които според него е необходима помощ от властите. Първата от тях по негово мнение е „вредоносното съдържание“. Facebook дава на всеки право на глас в този смисъл носи отговорност, признава основателят й. Тук той отбелязва, че е необходимо заедно с властите да се определи какво е пропаганда на тероризъм и какво не, кое точно съдържание разпалва ненавист и т.н. На второ място, Зукърбърг посочва необходимостта от защита на избирателните процеси. И тук, за да не се допуска вмешателство в изборите е нужна регулация, която да осигурява проверка на политическите субекти, смята той. По този повод, създателят на Фейсбук напомня, че в социалната мрежа са въведени сериозни промени в последно време в правилата за политическа реклама.Третата област, в която Зукърбърг очаква регулаторна намеса е „ефективна конфиденциалност и защита на данните“. Тук обаче подходът трябва да е глобален, подчертава той. Четвъртата и последна област, която визира основателят на Facebook е преносимостта на данните. „Ако споделяте данни с една организация, вие трябва да имате гарантирана възможност да ги преместите в друга.“, смята Зукърбърг.Изданието Recode отбелязва още, че Facebook не са единствените в стремежите на частия бизнес да се засили държавното регулиране. Най-големите компании в Силициевата долина очакват новите правила и работят по тях с регулаторите, се отбелязва в материала.", "date": "2019.04.01", "title": "И Зукърбърг вдигна ръце от Фейсбук"}
{"url": "http://www.cross.bg/strategiya-evropa-strategiyata-1600639.html", "text": "/КРОСС/ Въоръжените сили на Съединените американски щати подновиха стратегия от времето на Студената война, чрез която искат да отговорят на нарастващите заплахи в Европа, предаде близкият до армията вестник Stars and Stripes.Армията отново използва стратегията за „внезапно“ изпращане на войски в Европа. Без предупреждение, във всеки един момент въоръжените сили на САЩ могат да дислоцират свои военнослужещи в съюзническите страни, за да отговорят на заплахата – особено от Русия по източния фланг на НАТО.През месец март пехотинците от Шести пехотен полк са провеждали учения в Тексас, когато са получили заповед незабавно да се приготвят за отиване в Полша. Седмица по-късно, близо 1500 военнослужещи вече са били разположени в Полша в разгръщане, напомнящо на Студената война. Тогава мобилизирането и изпращането в различни точки бе основна стратегия на армията в ерата на противопоставяне със СССР.Пентагонът сега отново използва тази стратегия. Т.нар. „Динамично използване на въоръжените сили“ цели САЩ да имат готовност във всеки един момент да разгърнат своята армия в случай на необходимост. До промяната в стратегията се е стигнало най-вече заради анексирането на Крим през 2014 година. САЩ искат да защитят своите натовски партньори, които все повече се опасяват от въоръжено нападение от изток.", "date": "2019.04.01", "title": " САЩ „внезапно“ изпращат войски в Европа"}
{"url": "http://www.cross.bg/deiinosti-sobstvenost-etazhnata-1600634.html", "text": "/КРОСС/ Недоволни съседи живеещи в  блок в Студентски град на ул. \"Петър Увалиев\" 1 са недоволни, че от няколко месеца се извършват ремонтни дейности в часовете за почивка. Те нудоумяват как е възможно да не се спазва Закона за етажна собственост.В Чл. 6, ал. 1, т. 4 от Закона за управление на етажната собственост забранява на съседите да извършват в своето жилище дейности или действия, които създават безпокойство за другите, живеещи в съседство, по-голямо от обичайното.Когато лицето, вдигащо шум е собственик, обитател или наемател на етажната собственост,  оплакване до управителния съвет на сградата, който съставя протокол за извършеното нарушение. Ако етажната собственост няма управителен съвет, протоколът се съставя от домоуправителя и двама собственици или ползватели от сградата. В него се вписват данните на виновното лице, описание на нарушението, както и времето и датата на извършването му. Протоколът се съставя в три екземпляра – по един за нарушителя, председателя на управителния съвет/домоуправителя и един за общинската или районна администрация, където ще се подаде сигнала за нарушението. Важно: Глобата, която се налага за вдигане на шум е в размер между 20 и 100лв., когато нарушителят е физическо лице; и между 150 и 350 лв., когато е юридическо лице.А както знаете с наредбата се забраняват шумните строително-монтажни работи от 22 ч. вечерта до 8 ч. сутринта и от 14 до 16 ч. Подобни дейности се допускат през уикенда, но само в регламентираните часове и след разрешение от съответния районен кмет.Същата забрана се въвежда и за домашни ремонти, като в почивните дни те ще може да се правят само с разрешението на съседите.Съседите се надяват органите на реда да санкционират собствениците, в чиито апартаменти се извършват ремонтни дейности.", "date": "2019.04.01", "title": "Недоволни съседи в \"Студентски град\" заради шум "}
{"url": "http://www.cross.bg/misul-gradskiyat-sofiya-1600637.html", "text": "/КРОСС/ На 2 април Градският съвет на БСП организира кръгла маса „С мисъл за София“, посветена на 140-ата годишнина от обявяването на София за столица на България.Форума ще открие лидерът на столичните социалисти Калоян Паргов, а въвеждащо изказване ще направи бившият министър на културата Георги Йорданов.Събитието ще се проведе от 15.30 часа в зала №3 на НТС (ул. „Г. С. Раковски“ №108, етаж 2).", "date": "2019.04.01", "title": "Градският съвет на БСП организира кръгла маса „С мисъл за София“"}
{"url": "http://www.cross.bg/parlament-yunker-iska-1600638.html", "text": "/КРОСС/ Председателят на Европейската комисия Жан-Клод Юнкер заяви, че е време британският парламент да изясни какво иска от Брекзит, предаде Асошиейтед прес.Загадката на митичния сфинкс по-лесно може да бъде разгадано от плановете на британските депутати, каза Юнкер.След като отхвърлиха три пъти сделката на премиерката Тереза Мей за развода с ЕС, британските депутати ще проведат тази вечер поредица от ориентировъчни гласувания по алтернативни варианти за Брекзит, в опит да бъде събрано мнозинство за някоя опция.Юнкер каза днес в реч пред законодателното събрание на германската провинция Саар в Саарбрюкен: \"Сега знаем какво не иска британският парламент, но не сме чули какво иска. Дори сфинксът е като отворена книга в сравнение с британския парламент\".\"Сега трябва да накараме сфинкса да говори. Стига вече мълчание\", заяви Юнкер.Той предупреди, че Великобритания ще трябва да вземе участие в изборите за Европейски парламент през май, ако остане член на ЕС след 12 април.Великобритания или трябва да напусне съюза на 12 април, или да предложи алтернативен план, което, в случай че не реши да отмени Брекзит, вероятно ще отложи излизането й от блока далеч отвъд евроизборите на 23-26 май, отбелязва АП.Някои британски политици допуснаха, че страната може да остане по-дълго в ЕС, без да участва в евроизборите. Юнкер обаче каза пред журналисти в Саарбрюкен, че \"ако британците не напуснат до 12 април и има удължаване, тогава Великобритания ще трябва да участва в евроизборите\".Той добави: \"Така е според договорите. Дали го искам е друг въпрос.\"", "date": "2019.04.01", "title": " Време е британският парламент да изясни какво иска от Брекзит"}
{"url": "http://www.cross.bg/dnsk-lozenetz-todorov-1600635.html", "text": "/КРОСС/ По случай 1 април, който е Международният ден на хумора, шегата и лъжата, от Инициативен комитет \"Лозенец\" развенчаха четири лъжи на ДНСК за строежа на небостъргача на \"Артекс\" в столичния квартал \"Лозенец\".Несъгласието си с позицията на институцията на брифинг пред мястото, където ще се издига небостъргачът на \"Артекс\", изрази общинският съветник от Коалиция \"Сердика\" (АБВ, Български социалдемократи)\" в Столичния общински съвет Войслав Тодоров, който е и част от ИК \"Лозенец\".От инициативния комитет настояват за оставката на шефа на ДНСК архитект Иван Несторов. Припомняме, че още в петък, само час след пресконференцията на ДНСК, на която сградата бе обявена за законна, от ИК \"Лозенец\" излязоха с позицията.Първата лъжа е, че сградата се строи законно. Сградата е започнала с разрешение за строеж. При неговото изтичане строежът става вече незаконен.Това е най-голямата лъжа, казана от директора на ДНСК арх. Иван Несторов, подчерта Тодоров.Втората лъжа е за решението на Върховния административен съд (ВАС) по казуса от Бургас, с което се аргументира като практика Несторов.Войслав Тодоров заяви, че решението на ВАС се отнася до тротоар, въпреки че се твърди, че с него се подновява срок за започване на строителство.Третата лъжа, според ИК \"Лозенец\", на ДНСК е твърдението, че не могат да направят нищо, докато не мине делото. Делото не е за разрешението за строеж, а срещу липсата на отговор в срок от страна на ДНСК и тяхното продължаващо бездействие.Четвъртата лъжа е, че ДНСК не е тълкувателен орган и те нямат правомощия да си избират съдебните решения от практиката, на които да си уповават цялото действие и дейност върху тях. Те трябва да бъдат задължени само от закона и от наредбата за създаване на ДНСК.По думите на Войслав Тодоров миналата седмица българското общество е станало свидетел как от ДНСК са започнали да правят акробатични номера, с които да се чудят какво ново да измислят, за да оправдаят изтекло разрешение за строеж.Според него институциите си прехвърлят топката една на друга и правят всичко възможно да оправдаят едно строителство.Войслав Тодоров е категоричен, че строителството на небостъргача \"Златен век\" е незаконно.На пресконференцията присъства и председателят на инициативния комитет \"Лозенец\" Никола Вапцаров, който поясни, че ВАС ясно казва, че новите правила и поправки в Закона за устройство на територията не важат за стари процедури или вече започнали процедури.По думите му вече няма място за интерпретации, питане и домогване. От инициативния комитет призовават ДНСК, ако толкова много следят съдебната практика, да излязат с друго решение.Цялата сага със сградата е едно прехвърляне на топката от една институция на друга институция, каза също Вапцаров.", "date": "2019.04.01", "title": "Уличават ДНСК в четири лъжи за небостъргача на \"Артекс\""}
{"url": "http://www.cross.bg/marinkov-erdogan-stranata-1600641.html", "text": "/КРОСС/ \"Изборите бяха започнати като местни и в последните дни бяха изведени като национални\", коментира пред БНР анализаторът от Института по балканистика към БАН Бойко Маринков. Според него предизборната кампания е поела тази посока, защото управляващите са разбрали, че губят.Маринков изказа мнение, че опозицията все още не е оползотворила своите шансове: „Все още е на границата на победата. Все още й липсва още малко от този устрем. Мисля, че пътят е правилен“.Според анализатора турският президент Ердоган няма да успее да овладее негативните икономически процеси в страната. Той е песимист за бъдещето на управляващата партия:„Остава да се види какъв ще е финалът. Той може да бъде 2-3-годишен. Може да бъде и далече във времето. Но той се задава. ... Струва ми се, че това е началото на един мъчителен край“.Изборите в Украйна са решени още в началото, смята още Бойко Маринков. Той прогнозира мъчително и неясно бъдеще за страната.", "date": "2019.04.01", "title": "Краят на Ердоган се задава"}
{"url": "http://www.cross.bg/zhivot-lichniya-profesionalniya-1600644.html", "text": "/КРОСС/ Равновесието между професионалния и личния живот (work life balance) е понятие, което добива все по-голямо значение през последните 20 години. Който се е отдал на професията си и работи по 40 и повече часа седмично, вероятно знае колко е важно, а понякога и трудно, да разграничиш работата от личния си живот. Работохолиците са се убедили на свой гръб в пагубното въздействие на професионалния стрес върху организма. Депресиите и паник атаките са само някои от възможните последствия. Много хора, особено в началото на кариерата си или след като са получили повишение, в стремежа си да се докажат приемат да полагат извънреден труд. Но който работи прекалено, прави лоша услуга както на себе си, така и на семейството си.Често всичко започва с безобиден сърбеж. Понякога първите признаци на преработването се забелязват върху кожата. Когато по дланите, лактите или други части на тялото започнат да излизат екземи (малки пъпки) или ни сърби на определени места, причината може да е професионален стрес. Започнем ли веднъж да се чешем, дръгненето може да се превърне в досаден навик и дори мания. Дерматолозите наричат това състояние  и го лекуват с крем или друго мазило. Но много по-важна е да променим начина си на живот.При жените стресът често се отразява върху цикъла. Много от дамите, които страдат от нередовна менструация, са подложени на голямо напрежение в работата. Възможно е стресът изведнъж да отключи и дремещ папиломaвирус (HPV). Освен това професионалният стрес може да удари човек в стомаха – киселините и лошото храносмилане са най-честите проявления. И накрая, постоянният стрес вреди и на сърцето.Колкото и да си харесваме работата, не бива да рискуваме здравето си заради нея. Ако имате някои от оплакванията, изброени по-горе, трябва да помислите дали не се дължат на нарушено равновесие между професионалния и личния ви живот и да вземете мерки. Така например всеки ден правете нещо, което ви доставя удоволствие – слушайте музика, отидете на йога, масаж или маникюр. Това ще ви помогне да релаксирате и по-лесно да се концентрирате върху задълженията си. Много е важно и да си осигурите добър сън. Ако не сте се наспали, ще ви е нужно повече време, за да изпълните задачите си, и ще се наложи да останете в службата до по-късно. Освен това организирайте правилно времето си и престанете да си носите работа у дома, ако имате този навик.Всеки може да си намери добра работа, стига да е здрав и силен. Затова сигналите на тялото винаги трябва да се приемат сериозно и никой не бива да жертва здравето си заради кариерата.Постигането на баланс е предизвикателство, което изисква много време, но успеете ли веднъж да разграничите кариерата от личния си живот, ще почувствате огромно облекчение.", "date": "2019.04.01", "title": "Липсата на баланс между професионалния и личния живот разболява!"}
{"url": "http://www.cross.bg/ykraiina-vtori-nyama-1600623.html", "text": "/КРОСС/ Кремъл няма да дава оценка на президентските избори в Украйна, тъй като предстои втори тур на гласуването. Това заяви пред журналисти говорителят му Дмитрий Песков, предава TACC, цитирана от \"Фокус\".„Изборите в Украйна не са завършили, предстои втори тур, ето защо е рано да се правят каквито и да било заключения. Трябва да почакаме“, подчерта Песков.", "date": "2019.04.01", "title": "ТАСС: Кремъл няма да дава оценка на изборите в Украйна"}
{"url": "http://www.cross.bg/godina-svetovnata-kypa-1600619.html", "text": "/КРОСС/ 68 индивидуални гимнастички и 17 ансамбъла ще участват в деветото издание на Световната купа по художествена гимнастика, която ще се проведе от 12 до 14 април в \"Арена Армеец\" в София.Надпреварата и тази година е една от четирите Световни купи, които са квалификация за олимпийските игри в Токио през 2020 година.Интересът към състезанието в София е огромен. Световният елит пристига в България, за да направи генерална репетиция за шампионата на планетата, който ще се проведе от 16 до 22 септември в Баку (Азербайджан) и е квалификация за Игрите догодина в индивидуалната надпревара, обявиха организаторите на специална пресконференция.Президентът на БФХГ Илиана Раева пропусна срещата с медиите поради неотложен ангажимент.В състезанието пред родна публика България ще бъде представена от Невяна Владинова и Катрин Тасева.Русия идва със звездите си Арина Аверина и Александра Солдатова, която миналата година спечели приза Кралица на Световната купа в София. За Украйна ще играят Влада Николченко и Виктория Онопринко, за Беларус - Анастасия Салос и Алина Харнаско, за Израел - Линой Ашрам и Никол Зелихман, Италия ще бъде представена от медалистките от световното първенство в София през миналата година Милена Балдасари и Александра Аджурджу, а САЩ е в състав - Евита Грискенас и Лили Мизуно.Гости на Световната купа ще бъдат всички членове на Техническия комитет по художествена гимнастика на ФИГ с председател Наталия Кузмина (Русия).Главен съдия на СК ще бъде Даниела Велчева.\"Много сериозна конкуренция има и тази година. Това е изключителна година за националния отбор индивидуално, който ще се бори за две квоти за Токио 2020. Всички конкуренти на ансамбъла също са тук с изключение на Испания и Азербайджан\", каза Росина Атанасова, генерален секретар на БФХГ и заместник-председател на организационния комитет на Световната купа в София.Треньорският щаб на българския ансамбъл в лицето на старши треньора Весела Димитрова и на помощник-треньора Михаела Маевска са заявили Симона Дянкова, Стефани Кирякова, Мадлен Радуканова, Ерика Зафирова и Лаура Траатс. Извън състава е лекуващата контузия Елена Бинева.За българския ансамбъл, който вече има квота за Токио 2020, това ще бъде първо състезание за годината.При ансамблите са заявени Австралия, Беларус, България, Египет, Финландия, Германия, Гърция, Унгария, Израел, Италия, Япония, Казахстан, Мексико, Русия, Словения, Украйна и САЩ.От конкурентите на България липсват само Испания и Азербайджан.Официалното откриване на състезанието е на 13 април от 17.00 часа. Патрон на Световната купа ще бъде кметът на София Йорданка Фандъкова, а официално тя ще бъде открита от министъра на младежта и спорта Красен Кралев.\"Световната купа се очертава много силна, защото тази година всички са подготвили много силни програми. Нашите гимнастички с нищо не отстъпват на конкурентките. Искам да пожелая успех на нашите момичета и вярвам, че те ще покажат най-доброто пред родна публика\", каза трикратната световна шампионка Мария Гигова.За трета поредна година Световната купа по художествена гимнастика в София ще има своята кралица, която се избира от акредитираните български и чуждестранни журналисти и фотографи на състезанието, както и от членовете на Българската асоциация на спортните журналисти.До момента титлата е присъждана на Невяна Владинова през 2017-а и на рускинята Александра Солдатова през миналата година.Тази година, кралицата на Световната купа, ще получи уникална корона, изработена от словенския бижутериен бранд Zlatarna Celje - един от най-големите европейски производители на бижута.Тиарата е уникална със своят дизайн, изработена от сребро 925/000 с родиево покритие. Изработката на тиарата е микс от модерна технология и ръчна изработка, като процесът за създаването й отнема един месец.Заедно със Световната купа през 2019 година БФХГ организира и кампания за набирането на средства за създаването на възстановителен център за българските състезателки по художествена гимнастика. Зад инициативата застава футболната звезда Димитър Бербатов, който ще я подкрепи със своята фондация.БФХГ с помощта на дарители и спонсори и тази година ще направи томбола за зрителите в залата с над 130 подаръци през трите състезателни дни.", "date": "2019.04.01", "title": "Световната купа по художествена гимнастика в \"Арена Армеец\" в София"}
{"url": "http://www.cross.bg/modela-miliona-pocochvat-1600626.html", "text": "/КРОСС/ Зaбpaнaтa нa пoлeтитe в ĸaтacтpoфиpaлия мoдeл Воеіng 737 Мах мoжe дa cтpyвa coлeнo нa нaй-гoлямaтa тypиcтичecĸa ĸoмпaния в Eвpoпa - гepмaнcĸaтa ТUІ, пишe СNN Вuѕіnеѕѕ.Oт pъĸoвoдcтвoтo нa гpyпaтa пocoчвaт, чe пpиxoдитe им зa 2019 гoдинa мoжe дa ce cвият c 200 милиoнa eвpo или 225 милиoнa дoлapa, a ocнoвнaтa пpичинa зa тoвa ca cпpeнитe пoлeти cъc caмoлeтитe нa aмepиĸaнcĸия пpoизвoдитeл.Koмпaниятa oпepиpa 15 oт пpизeмeнитe 737 Мах, ĸoитo пpeдcтaвлявaт 10% oт oбщия флoт нa ĸoмпaниятa. B дoпълнeниe дo ĸpaя нa мaй ТUІ тpябвaшe дa пoлyчи дocтaвĸa нa oщe 10 бpoя oт мoдeлa.Зaбpaнaтa нa пътyвaниятa c мoдeлa ca пpинyдили тypиcтичecĸия лидep дa нaeмe нoви caмoлeти или дa yдължи нaeмитe нa тaĸивa, ĸoитo вeчe пoлзвa.Oт дpyжecтвoтo пocoчвaт, чe в cлeдвaщитe ceдмици тpябвa дa ca нaяcнo дaли зaбpaнaтa щe бъдe oтмeнeнa, зaщoтo в пpoтивeн cлyчaй тoвa щe й ĸocтвa 100 милиoнa eвpo.ТUІ e пopeдният пpимep зa нeгaтивния eфeĸт oт ĸpизaтa в Воеіng въpxy ĸлиeнтитe й.Aмepиĸaнcĸитe Ѕоuthwеѕt Аіrlіnеѕ пpeдyпpeди пpeз минaлaтa ceдмицa, чe cпиpaнeтo нa пoлeтитe cъc 737 Мах вeчe дaвa oтpaжeниe въpxy бизнeca й. Aвиoĸoмпaниятa пpитeжaвa нaй-мнoгo caмoлeти oт мoдeлa oт вcичĸи ocтaнaли ĸoнĸypeнти в Щaтитe. ", "date": "2019.04.01", "title": "Кризата със 737 Max може да коства €200 милиона на TUI"}
{"url": "http://www.cross.bg/megavatchasa-bulgariya-mart-1600627.html", "text": "/КРОСС/ Общо 116 мегаватчаса електроенергия по-малко консумираха клиентите на EVN България по време на инициативата „Часът на Земята” на 30 март.Намаление на потреблението на електрическа енергия със 116 мегаватчаса в Югоизточна България отчете ЕVN България по време на международната инициатива „Часът на Земята”, която тази година се проведе между 20:30 и 21:30 ч. на 30 март, събота.Според данните на дружеството в посочения час потреблението е било 1267 мегаватчаса за цялата лицензионна територия, обслужвана от ЕVN България.Това е със 116 мегаватчаса помалко спрямо същия период ден по-рано – на 29 март, когато е било 1383 мегаватчаса.Посочената разлика от 116 мегаватчаса е сравнимa приблизително със средното потребление за 1 час на област Стара Загора.", "date": "2019.04.01", "title": " „Часът на Земята” = по-малко електроенергия"}
{"url": "http://www.cross.bg/miliona-brekzit-otmyana-1600625.html", "text": "/КРОСС/ Петицията за отмяна на процедурата по член 50 от Лисабонския договор и за отмяна на Брекзит събра повече от шест милиона подписа, пише днес британският вестник \"Гардиън\".Броят на подписите надхвърли пет милиона на 24 март, което превърна петицията в най-популярната, публикувана някога на сайта на британския парламент.Очаква се британските депутати да обсъдят петицията днес. Правителството на премиера Тереза Мей заяви на 26 март, че няма да отмени процедурата по член 50 с аргумента, че по този начин работи в посока изпълнение на волята, изразена от британците на референдума за Брекзит през 2016 г.", "date": "2019.04.01", "title": "Петицията за отмяна на Брекзит събра повече от шест милиона подписа"}
{"url": "http://www.cross.bg/sofiya-nasledstvo-pametnitzi-1600628.html", "text": "/КРОСС/ По повод 140-ата годишнина от обявяването на София за столица на страната Българската банка за развитие стартира кампания, посветена на опазването на архитектурното и историческото й наследство.Инициативата е насочена към ученици от гимназиалния курс и включва открити уроци и исторически турове, посветени на изграждането на новата българска столица след Освобождението.Акцентът е върху културните и архитектурните паметници, създадени през 19- ти и първите десетилетия на 20-ти век. Осъзнаването и отношението към това наследство трябва да бъде възпитавано още от училищните години, за да може да бъде оценено и съхранено от следващите поколения.През 2018 г. ББР проведе кампанията “Как София се превръщаше в европейски град“, за да припомни приноса на първия архитект на новата столица – Антонин Колар, и провокира голям обществен интерес. Новата инициатива е своеобразно нейно продължение.С усилията и ентусиазма на първостроителите София се превръща от ориенталско село в европейски град за няколко десетилетия и въпреки историческите перипетии през 20-век до днес оцеляват множество архитектурни и културни паметници от тази епоха.Тяхната историческа и архитектурна стойност младите хора ще могат да осъзнаят чрез специално подготвената програма от Регионалния исторически музей – София.Експертите от музея са разработили и специален модул за младежите от училищата по изкуства, които след участието си в програмата ще рисуват избрани от тях културни паметници, а през есента ще имат възможност да ги покажат в изложба.През последните години темата за опазването на паметниците на културата е постоянно във фокуса на общественото внимание, но въпреки това българските градове губят огромна част от ценното си архитектурно наследство.Изоставят се и се рушат стотици сгради с впечатляващи архитектурни стилове, изоставени са старите квартали, които могат да бъдат превърнати в туристически атракции.Може ли тяхното съхранение и възраждане да се превърне в кауза за следващите поколения, които да видят например потенциала им за създаването на творчески индустрии, заетост и работни места?През 2016 г. София беше включена в Топ 10 от градовете в Европа по доход, генериран от културни индустрии – един от най-бързо развиващите се сектори в модерното общество.Информационно-образователната кампания на Българската банка за развитие цели това културно наследство да бъде оценено от младите хора и използвано за този нов и бързо развиващ се сектор в съвременната икономика.БРР планира и разработването на нов банков продукт, който липсва на нашия финансов пазар и подкрепя развитието на творческите и креативните индустрии у нас. Образователната програма „Моята европейска София“ се осъществява със сътрудничеството на Регионалния исторически музей на София и ще стартира през месец април.", "date": "2019.04.01", "title": "ББР с образователна програма за стойността и значението на културното наследство"}
{"url": "http://www.cross.bg/sozopol-obvinenie-remont-1600629.html", "text": "/КРОСС/ Софийска градска прокуратура повдигна обвинение на главния счетоводител на Община Созопол Златка Мусева за извършено от нея длъжностно присвояване в особено големи размери.Сумите от бюджета били изплащани по фактури за извършени ремонти. Но парите постъпвали по две сметки на физическо лице, нямащо нищо общо с фирмата изпълнител. Става въпрос за лицето Венцислав П., на когото също е повдигнато обвинение по същата финансова измама.Като основание за банковите преводи – общо 72 на брой, се сочели договори за различни СМР в села, находящи се на територията на общ. Созопол – от ремонт на детска градина до авариен ремонт на улици и подпорни стени за ликвидиране на последици от стихийно бедствие.Ако бъде призната за виновна по повдигнатото й обвинение главната счетоводителка може получи наказание „лишаване от свобода“ от 10 до 20 години, както и конфискация на част или цялото имущество, и лишаване от право да заема определена държавна или обществена длъжност и лишаване от право да упражнява определена професия или дейност“.Двамата нови обвиняеми по аферата са освободени срещу подписка.", "date": "2019.04.01", "title": "Главната счетоводителка на Созопол също е привлечена като обвиняема с кмета Рейзи"}
{"url": "http://www.cross.bg/bryneii-kamuni-stranata-1600631.html", "text": "/КРОСС/ Организацията на обединените нации осъди новите \"жестоки и нечовешки\" закони, които ще влязат в сила в Бруней тази седмица, налагайки смърт чрез пребиване с камъни за секс между гейове и прелюбодеяние, както и ампутации за кражба, съобщи АФП, цитирани от БГНЕС.  \"Призовавам правителството да предотврати влизането в сила на този драконовски нов наказателен кодекс, който би бил сериозно нарушение на защитата на човешките права за хората от Бруней\", заяви в изявление главата на ООН по правата на човека Мишел Бачелет. От 3 април 2019 година в страната ще влезе в сила закон, според който гейовете и прелюбодейците ще бъдат убивани с камъни. Правните „иновации“ в кралството също така предвиждат чудовищни наказания и за крадците. При първа кражба, извършителят ще загуби лявата си ръка, а при втора, крадецът ще остане и без ляв крак.Холивудският актьор Джордж Клуни призова за бойкот на хотели, принадлежащи на властите в Бруней, по повод новия закон. Клуни изброява девет хотела, контролирани от властите в страната и прикани посетителите да ги бойкотират. „Това са хубави хотели. Хората, които работят там, са добри и отзивчиви и нямат никаква връзка със собствениците на туристическите обекти. Но нека не забравяме, че всеки път, когато отсядаме в тях, провеждаме срещи или обядваме, пълним с пари джобовете на хората, които решават да хвърлят камъни и да убиват свои граждани за това, че са гей или са обвинени в прелюбодеяние”, пише актьорът. Сър Елтън Джон също подкрепи американския актьор. Той похвали Клуни „за ясната му и твърда позиция срещу анти гей дискриминацията и фанатизма, който е обхванал Бруней – държава, в която хората с нетрадиционна сексуална ориентация са преследвани – като бойкотира хотелите на султана на Бруней“. Британският певец публикува в личния си профил в „Туитър“ списък с хотели, собственост на монархията чрез Брунейската инвестиционна агенция, сред които е и популярният хотел „Дорчестър“ в Лондон. Бруней се управлява по законите на Шариата от 2014 година и султанът на страната, който е един от най-богатите хора на планетата, има върховната власт.", "date": "2019.04.01", "title": "ООН осъди \"нечовешкия\" закон в Бруней за убийство с камъни "}
{"url": "http://www.cross.bg/makadamiyata-makadamiya-zabolyavaniya-1600630.html", "text": "/КРОСС/ Макадамията се счита за една от най-вкусните и полезни ядки. Тя се култивира в тропическия климат на Индонезия, Австралия, Кения, Нова Зеландия, Бразилия, Южна Африка. Счита се, че хавайската макадамия е с най-добрия вкус в цял свят.Консумацията на тази ядка не само носи наслада на сетивата, но има редица ползи и за здравето. Широкият спектър от полезни хранителни вещества, сред които фолиева киселина, желязо, протеини, рибофлавин, ниацин, витамин А, имат противовъзпалителни, антисептични и подхранващи свойства.Вижте кои са ползите, които макадамията носи на организма.1. Намалява риска от сърдечносъдови заболявания Макадамията понижава холестерола, който е един от основните виновници за появата на заболявания на сърдечносъдовата система. Изобилието от флавоноиди в състава ѝ е прекрасно средство за предотвратяване на коронарни заболявания. Антиоксидантите в тази ядка, както и мононенаситените мастни киселини се борят със свободните радикали, понижават холестерола и намаляват риска от инфаркт и инсулт.2. Подобрява мозъчната дейност и нервната система Палмитолеиновата киселина в макадамията помага на нервните клетки в мозъка, като така допринася за здравословната му функция. Това хранително вещество в комбинация с витамин В1, манган, мед и магнезий в ядката подпомагат невротрансмитерите, изпращащи сигнали към мозъка и обратно.Омега-9 мастните киселини пък подобряват настроението, паметта и концентрацията.3. Потиска възпаленията и артрита В състава на макадамията се съдържа витамин В1 и омега-3 и 6 мастни киселини, които са от съществено значение за предотвратяване на развитието на възпаления и усложнения от тях.Пълнее ли се от ядките?4. Подобрява зрениетоМастните киселини в макадамията, както и витамин А и В помагат в превенцията на катаракта и дегенеративни заболявания на очите.5. Укрепва костите Макадамията е богата на фосфор, манган, магнезий, които помагат за здравината на костите и зъбите. Тези вещества допринасят и за качествения транспорт и усвояването на редица хранителни елементи. С напредване на възрастта костната структура и плътност се уврежда. Макадамията помага на тялото да изгражда здрава костна тъкан и да регенерира клетките на сухожилията и хрущялите.6. Намалява риска от атеросклероза Проучване на Американския колеж по хранене установява, че консумирането на 40-90 грама макадамия на седмица в продължение на 1 месец може да намали опасността от възникване на атеросклероза – състояние, при което стените на артериите се удебеляват и губят еластичността и проходимостта си.7. Подпомага храносмилателната дейност на червата Консумацията на макадамия подобрява функцията на червата, тъй като в тази ядка се съдържат много разтворими и неразтворими фибри. Те помагат в детокса на тялото и стимулират перисталтиката на червата.8. Полезна е за бъбрецитеВисокото съдържание на манган в макадамията помага при бъбречни заболявания, както и в тяхната превенция. В тази ядка обаче има и фосфор, който не е препоръчителен за страдащи от бъбречни заболявания. Ето защо консумацията на макадамия в тези случаи трябва да е съобразена с лекарско мнение.9. Помага при анемияБогатото наличие на желязо и мед в макадамията облекчава анемията. Тези два минерала са есенциални за синтеза и деленето на червените кръвни клетки.10. Превенция на рак Една от най-добрите ползи от макадамията е, че голямото количество антиоксиданти в нея се борят със свободните радикали, причиняващи рак и преждевременно стареене на клетките.Похапвайте макадамия по-често за по-добро здраве.", "date": "2019.04.01", "title": "Защо макадамията е толкова полезна?  "}
{"url": "http://www.cross.bg/sigyrnost-suveta-germaniya-1600632.html", "text": "/КРОСС/ Германия поема ротационното председателство на Съвета за сигурност на ООН за месец април, предаде ДПА.Очаква се германският министър на външните работи Хайко Маас да пристигне в Ню Йорк, за да поеме официално председателството от френския си колега Жан-Ив Льо Дриан. Двете съседни европейски страни са обявили, че координират своите председателства, със съвместно организиран дневен ред. Дневният ред на Германия за април включва специални заседания по въпросите за сексуалното насилие при конфликти и ядреното разоръжаване.На съвместна пресконференция с френския си колега в Франсоа Дьолатр, за обявяване на координираните председателства в началото на март, германският постоянен представител в ООН Кристоф Хойсген заяви, че иска да предизвика по-истински и открит дебат в Съвета за сигурност, вместо обичайната практика страните да прочитат подготвени изявления.За последен път Германия е била ротационен председател на Съвета за сигурност на ООН през септември 2012 г., по време на своето последно двугодишно членство в съвета в качеството си на непостоянен член, припомня ДПА.", "date": "2019.04.01", "title": "Германия поема председателството на Съвета за сигурност на ООН"}
{"url": "http://www.cross.bg/dzheiimi-dornan-maiika-1600613.html", "text": "/КРОСС/ Актьорът Джейми Дорнан и съпругата му Амелия Уорнър станаха родители за трети път. Двойката отново се сдоби с момиченце за радост на двете дъщери на звездите Дулси (5) и Ева (3).Новината потвърди щастливата майка, която качи снимка на детски обувки в Instagram и написа: „Толкова съм горда, че съм майка на тези три прекрасни момичета, за мен е чест да бъда тяхна майка… чувствам се невероятно щастлива днес“.Още през октомври тръгнаха спекулации, че семейството на Дорнан ще се разширява.Неотдавна Джейми сподели: „Да правя децата си щастливи е нещото, което ме кара да се движа напред“.", "date": "2019.04.01", "title": "Джейми Дорнан стана татко за трети път"}
{"url": "http://www.cross.bg/talant-dimitur-sportniyat-1600615.html", "text": "/КРОСС/ Спортният талант на „Еврофутбол“ Димитър Исаев се завърна в басейна с покрит норматив за Световно и Европейско първенство по скокове във вода.След близо 13-месечна пауза заради контузия 21-годишният столичанин се класира на 9-о място на Открития шампионат на Италия на 3-метров трамплин с 349,50 точки.Биатлонистите ни закриха сезона с държавно първенство на Белмекен. Спортният ни талант при дамите Даниела Кадева (Банско) спечели един златен и два сребърни медала.Първото място завоюва на 12,5 км., а сребърните отличия са в спринта и на 10 км. На 10 км. при мъжете Антон Синапов е 3-ти, а на 12,5 км преследване взе сребъро.Друг талант – Димитър Герджиков, е с бронз на 15 км. Спортният талант в леката атлетика и параолимпиец Християн Стоянов се окичи с бронзов медал от 4-то издание на маратона на Стара Загора.Той финишира за 33,17 мин на 10,55 км., което е с около минута по-добро постижение от резултата му от миналата година. Преди него финишираха Йоло Николов и Иво Балабанов.", "date": "2019.04.01", "title": "Спортният талант на „Еврофутбол“ Димитър Исаев се завърна в басейна "}
{"url": "http://www.cross.bg/vuzdyh-povurhnostta-godini-1600616.html", "text": "/КРОСС/ На 4 април ще отпразнуваме 50-годишния юбилей на един от най-обичаните български актьори - Христо Мутафчиев! Двамата с Теа Денолюбова събраха петдесет години в книгата , която се цели право в сърцето и остава завинаги там...Ако направиш ретроспекция на моя житейски път, не живот, а житейски път, ще видиш, че много повече са скачанията в дълбокото, отколкото плуванията по повърхността. Когато плуваш по повърхността, често рискуваш да изпаднеш в сложната ситуация да си под повърхността, а да си мислиш, че си над повърхносттa, и да отвориш уста, за да си поемеш въздух. И да се нагълташ. Докато ако си в дълбокото, ти си с ясната мисъл, че си поел достатъчно въздух, за да стигнеш до долу, да пипнеш дъното, и че имаш въздух, за да се върнеш. Докато не го пипнеш, не си отваряш устатаХристоОчаква ви вълнуваща вечер, изненади ще дебнат отвсякъде!", "date": "2019.04.01", "title": "Христо Мутафчиев на 50"}
{"url": "http://www.cross.bg/april-registratziya-partii-1600618.html", "text": "/КРОСС/ Централната избирателна комисия е приела решение за регистрация на партии и коалиции. Регистрацията ще започне на 5 април 2019 г. от 9.00 часа. Предстои приемането на решение за регистрация на инициативните комитети.Съгласно приетата хронограма от 25 март т.г. регистрацията на партии и коалиции ще приключи на 10 април 2019 г., а на инициативните комитети на 15 април 2019 г., съобщиха от ЦИК.Централната избирателна комисия уведомява още, че с решение от 31 март т. г. е одобрила 100 броя изборни книжа за произвеждане на изборите за членове на Европейския парламент от Република България на 26 май 2019 г.Одобрените документи ще бъдат обнародвани в Държавен вестник на 2 април 2019 г.", "date": "2019.04.01", "title": "ЦИК започва регистрация на партии и коалиции за изборите за членове на ЕП"}
{"url": "http://www.cross.bg/glasa-gyuven-istanbyl-1600621.html", "text": "/КРОСС/ Кандидатът на опозиционната Народнорепубликанска партия Екрем Имамоглу изпреварва своя съперник от Партията на справедливостта и развитието /ПСР/ Бинали Йълдъръм с 27 хиляди гласа, съобщи председателят на Висшата избирателна комисия Сади Гювен пред турския НТВ.Имамоглу събира 4 159 000 гласа. Йълдъръм - 4 131 000 гласа. В Истанбул 290 хиляди бюлетини се оказаха невалидни, посочи Гювен. Той добави, че остават още непреброени бюлетини. Гювен посочи още, че партиите и кандидатите имат три дни за подаване на възражения.По-рано агенция Демирьорен съобщи, че след преброяване на над 99 процента от бюлетините в Истанбул води Имамоглу. Агенцията отбеляза, че неотворени остават общо 99 избирателни урни.Според тези данни Имамоглу печели 48,8 процента /4 157 237 гласа/, а Йълдъръм - 48,48 процента /4 130 049 гласа/. Това са неофициални данни.Традиционно на местните избори в Истанбул се разгръща основната битка. Това е най-големият мегаполис на Турция, в който през 90-те години беше кмет сегашният президент Реджеп Тайип Ердоган.", "date": "2019.04.01", "title": "Не е шега: Опозицията бие Ердоган"}
{"url": "http://www.cross.bg/chetvurtuk-nova-bolnitzata-1600617.html", "text": "/КРОСС/ Саморазрушение и опустошителни емоции ще превземат лекарите в новите епизоди на „Откраднат живот: Любовта лекува“. Д-р Тасев ще научи за жертвата на Ина и ще се заеме лично с надзорника. Дали лекарската етика ще надделее в саморазправата или гневът ще доведе до необратимото, зрителите ще научат в новите епизоди на хитовия български сериал, от вторник до четвъртък, в 20:00ч. по NOVA.Ситуацията в болницата ще продължи да се заплита, а доктор Стаменова ще сподели дълбоките си срахове, че Фотев е все още жив. Междувременно доктор Хинова ще се завърне в болницата – появата й ще извади то обувките доктор Мазов, който ще постави ултиматум на Ина Фотева.Доктор Карагьозов ще прекрачи прага на „Св. Анастасия“, за да се изправи пред едно от ней-сериозните изпитания за един баща. Тежката диагноза на Пепе ще бъде обсъдена с доктор Банков, който ще продължи да търси решение на ситуацията. Въпреки желанието им да избегнат среща, привличането между доктор Карагьозов и сестра Райкова отново ще ги изправи очи в очи.Ще потърсят ли отговори на неизречени въпроси? Дали Фотев е причината за поредицата от ситуации в „Св. Анастасия“ или виновникът е друг? – зрителите ще разберат в „Откраднат живот: Любовта лекува“ от вторик до четвъртък в 20:00ч. по NOVA.", "date": "2019.04.01", "title": "Д-р Тасев е на ръба на разума в „Откраднат живот“"}
{"url": "http://www.cross.bg/velikobritaniya-brekzit-maiier-1600620.html", "text": "/КРОСС/ Великобритания руши репутацията си на държава със стабилна бизнес среда посредством политически разделения относно напускането на ЕС и рискува да излезе от единния търговския блок с изключително вредния Брекзит без сделка, заяви британският шеф на германския индустриален гигант \"Сименс\" (Siemens).След като в края на миналата седмица Брекзит сделката, договорена от премиера Тереза ​​Мей, беше отхвърлена за трети път от парламента на страната, има засилващ се натиск от различни съперничещи си фракции за излизане от ЕС без споразумение, за много по-мек развод, или за предсрочни избори в страната.\"До неотдавна Великобритания беше фар на стабилност, а сега станахме за посмешище\", заяви шефът на британското поделение на компанията \"Сименс\" - Юрген Майер, в отворено писмо до законодателите на Обединеното кралство, публикувано в понеделник от сайта Politico и цитирано от агенция Ройтерс.Юрген Майер посочи, че за него става все по-трудно да спечели подкрепата на борда на компанията относно инвестиционните решения, тъй като Великобритания се насочва към \"изключително вреден Брекзит без сделка\". Според него страната е изправена пред \"постоянни щети\", особено в секторите на производството и на високите технологии.\"Това трябва да престане. Всички ние изчерпваме нашето търпение. Вземете решение и се обединете около компромис свързан с митническия съюз, който да осигурява икономическа сигурност и стабилност\", призова той британските законодатели. Майер подчерта, че митническият съюз между Великобритания и ЕС ще бъде предпочитаният вариант за бизнеса, тъй като това \"е съществена част от търговията без търкания и спестява на предприятията ежегодно милиарди от безсмислени и непродуктивни митнически декларации\".Ройтерс напомня, че през последната финансова година до септември 2018-а компанията Siemens UK е генерирала приходи от 5 млрд. паунда и е разполага с 15 000 служители във Великобритания.", "date": "2019.04.01", "title": "\"Сименс\": Неясният Брекзит съсипва бизнес репутацията на Великобритания"}
{"url": "http://www.cross.bg/avtomobili-putna-mrezha-1600622.html", "text": "/КРОСС/ Пътната таста за движение по републиканските пътища да бъде 10 ст. на километър, предлага Министерството на регионалното развитие, което започва разговори с превозвачите. Автомобилите над 3,5 тона ще плащат тол-таксите от средата на август, съобщава БНР. За по-тежките автомобили те ще са по-високи. Предложението е да се таксуват около 50 % от републиканската пътна мрежа, т.е. около 10 000 км. Останалите 10 000 км и 20 000 км общинска пътна мрежа ще са безплатни за тежкотоварните автомобили.", "date": "2019.04.01", "title": "Пътната такса да бъде 10 стотинки на километър, предлага МРРБ"}
{"url": "http://www.cross.bg/oktomvri-dvoretz-varna-1600624.html", "text": "/КРОСС/ Продажбата на билети за есенното турне на Горан Брегович през октомври стартира.Първите 300 билета за всеки от градовете Варна (4 октомври, Дворец на културата и спорта), Велико Търново (5 октомври, ДКС „Васил Левски“) и София (6 октомври, зала 1 на НДК) са с 10% отстъпка.След изчерпването им билетите могат да бъдат закупени на стандартни цени между 35 и 65 лв., ето защо организаторите съветват феновете да се сдобият с ценните пропуски още от сега, за да се възползват от условията.Както стана ясно, след двата концерта в Пловдив през миналата година, легендата на балканската музика и тази година ще гостува в България, този път за цели три концерта. Този път програмата, с която ще го видим на сцената заедно с прословутия „Оркестър за сватби и погребения“, е The Best of Goran Bregovic – това означава че ще чуем 100% хитове, с които през годините музикантът радва хиляди по света със своето специфично звучение, почерпило вдъхновение от музиката на Балканите.Билетите са в продажба в мрежата на Eventim, Билетен център НДК, Туристически информационен център Велико Търново и Дворец на културата и спорта Варна.", "date": "2019.04.01", "title": "Билетите за октомврийското турне на Горан Брегович са вече в продажба"}
{"url": "http://www.cross.bg/golyamata-novi-club-1600604.html", "text": "/КРОСС/ Не е лъжа! На 5 април, петък, група ОСТАВА ще представят първия за тази година концерт на голямата музикална сцена в Sofia Live Club.Зад пулта до тях ще бъде и верната им приятелка Пинг Понг Галя.В априлската вечер момчетата ще изсвирят най-доброто от репертоара си, но голямата изненада ще са две чисто нови парчета, несвирени и нечувани от голямата аудитория до този момент.След успешния последен албум на бритпоп бандата, сега предстои излизането на най-новото им вдъхновение. Момчетата обещават да ни разкажат нови истории, така както само те го могат, чрез своята музика…, а тя определено им се получава.\"Океан“, „Мини тяло“, „Шоколад“, „Ще дойдеш ли с мен“, „Бесен“ и много други, ще звучат в столичния клуб специално за теб!Свилен, Жоро, Сашо, Дани и Боян очакват своите фенове този петък, в Sofia Live Club, за да се издигнем високо, музикално вдъхновени и емоционално заредени!Билетите за концерта са в продажба в мрежата на eventim.bg на цена 15 лева. На място в деня на концерта ще са 20 лева.", "date": "2019.04.01", "title": "Група Остава с пролетен концерт и с две нови парчета "}
{"url": "http://www.cross.bg/chasa-provede-sustoi-1600573.html", "text": "/КРОСС/ От 08.30 часа пред посолството на Р Турция в България ПП ВМРО организира протест по повод отказа от страна на турския вицепрезидент Фуат Октай да поднесе извинения за думите на турския външен министър  Чавушоглу, който заяви пред изселници от България, че промените в българския Закон за верроизповеданията са насочени срещу мюсюлманската общност.От 09.30 часа в зала „Рила\" на София Хотел Балкан ще се проведе Общо събрание на Международния координационен съвет на организациите на работодателите, организирано от Асоциацията на индустриалния капитал в България (АИКБ).От 09.30 часа в 4 състав на Специализирания наказателен съд ще се гледа делото срещу Бахчет А., Емил Б., Събин В., Венцислава М. и др., обвинени в образуване и ръководене на организирана престъпна група.От 10.00 часа в 15 състав на Специализирания наказателен съд ще се гледа делото срещу Иван Р., Димитър К., Георги Г., обвинени в организиране и ръководене на организирана престъпна група.От 10.00 часа в 3 състав на Специализирания наказателен съд ще се гледа делото срещу Лъчезар Я. и Габриел П. за квалифицирани състави на изнудване.От 10.00 часа трети състав на Комисията за защита от дискриминация ще проведе заседание по преписка, образувана по жалба М.С. от София срещу Национален институт за недвижимо културно наследство.От 10.30 часа в Централното управление на Националната здравноосигурителна каса (ул. „Кричим\" 1) ще бъде дадена информация за работата по приема на документи за лечение на деца и на възрастни в чужбина.От 11.00 часа трети състав на Комисията за защита от дискриминация ще проведе заседание по преписка, образувана по жалба на Д.Х. от Хасково, служител на Изпълнителна агенция „Автомобилна администрация\".От 11.00 часа в пресклуба на БТА Инициативният комитет за издигане на паметник на кан Тервел в Стара Загора ще направи публичен отчет.От 11.00 часа в 7 състав на Специализирания наказателен съд ще се гледа делото срещу Цветомил П., обвинен в образуване и ръководене на организирана престъпна група.От 11.00 часа в ДГ №195 „Братя Мормареви\" на ул. „Врабча\" 7 ще се състои пресконференция по повод началото на инициативата „Усмихнати очи\" под егидата на Столична община.От 12.00 часа трети състав на Комисията за защита от дискриминация ще проведе заседание по преписка, образувана по жалба на К.Х. от Раднево срещу „Мини Марица - Изток\" ЕАД.От 13.00 часа в градинката пред небостъргача на „Артекс\" в „Лозенец\" ще се състои пресконференция на Инициативен комитет „Лозенец\" срещу 120- метровата сграда на ул. „Златен рог\".От 18.00 часа в Галерия на Съюза на българските художници ще бъде открита 44-та национална изложба на карикатурата.От 18.00 часа в Голямата зала на Руския културно-информационен център в София ще се проведе тържествено мероприятие, посветено на Годината на театъра в Русия.От 18.00 часа в залата на Чешкия център ще се състои премиерата на найновата книга на Марек Шинделка „Картата на Ана\".От 18.30 часа на ул. „Монтевидело\" 43 в ж.к. „Овча купел\" 1 ще се проведе протест на жителите на квартала срещу презастрояването.От 11.00 часа в Драматичен театър „Никола Вапцаров\" - Благоевград ще се проведе официалното национално откриване на „Седмицата на гората 2019 г.\". Веднага след това в района на парк „Бачиново\" ще се състои залесяване с участието на официалните гости, присъствали на откриващото събитие.От 16.00 часа в аудиторията на Балкански академичен център към Американски университет - Благоевград ще се проведе Национално събрание на Българския младежки червен кръст.В 08.00 часа стартира електронното кандидатстване за детска градина в понеделник.От 10.00 часа в клуба на ПП ГЕРБ на ул. „Г. Бенковски\" №1, народният представител от ПП ГЕРБ Нели Петрова ще приема граждани.От 14.00 часа до 16.00 часа в Юнашкия салон ще се проведе „Поход на мечтите\".От 19.00 часа на сцената на Държавен куклен театър - Варна, ще бъде представен спектакълът „Професия лъжец\" на режисьора Теди Москов. На този ден актьорът Галин Гинев изпълва 20 години на сцената на Кукления театър във Варна.От 10.00 до 15.00 часа в корпус 5 на Великотърновския университет „Св. Св. Кирил и Методий\" ще се проведат „Национални дни на кариерата - Добра Кариера, Добър Живот\".От 18.00 часа в НЧ „Напредък-1869\" Младежки театър „Алтернатива\" ще представи комедийно шоу по повод Деня на хумора и шегата.От 18.00 часа в НЧ „Напредък-1869\" Младежкият театър „Алтернатива\" ще представи комедийно шоу по повод Деня на хумора и шегата.От 09.30 часа в Държавен куклен театър „Дора Габе\" ще се играе спектакълът „Жабокът и слънчевата дъщеря\".От 11.00 часа в Дом-паметник „Йордан Йовков\" ще бъде открита изложба „Всичко се състои в нашите сдружени сили\", посветена на 140 години от Учредителното събрание и приемането на Търновската конституция.От 17.30 часа в залата на Общински младежки център „Захари Стоянов\" ще се проведе граждански диалог „Европа в нашия дом\", организиран от  ПП ГЕРБ. Участие ще вземат министърът на образованието и науката Красимир Вълчев, Таня Петрова от Парламентарната комисията по образованието, народен представител от Варна, народните представители вицеадмирал Пламен Манушев и Даниела Димитрова.От 15.00 часа на „Централен площад\" пред сградата на Общината ще се проведе информационно събитие за представяне на актуалните възможности за европейско финансиране.От 17.30 часа в заседателната зала на Общината ще бъде представена книгата „Баш майстора завинаги\".От 17.00 часа в Регионална библиотека „Гео Милев\" ще бъдат представени книгите „Скок и летене\" и „Приземяване\".От 11.00 часа Областният информационен център ще постави началото на поредица от събития, свързани  с еврофинансиране на проекти.От 12.00 часа в пресклуба на БТА ще се проведе театрален фестивал „Океан от любов\"-Пазарджик 2019.От 11.00 часа на пл. „Възраждане\" ще се състои „Поход срещу диабета\", организриран от „Лайънс клуб\" България.От 17.30 часа на ул „Петко Каравелов\" 8А ще бъде открит ,,Арт-център\"- 3 „Творителница о писменехъ\" с изложба калиграфия „Традиция и експеримент\" на Маргарита Иванова и музикални изпъления на Чавдар Вълков-цигулка, Марина Белчева- чело и Румен Марков - гайда.От 10.15 часа в Зала 1 на Апелативен съд ще се разгледа протестът на Окръжна прокуратура - Смолян срещу наказанието на А.Н. /на 57 г./, който е осъден на 12 години лишаване от свобода при първоначален строгрежим за убийство. Подсъдимият също обжалва присъдата си пред Апелативния съд.От 10.30 часа в Зала 1 на Апелативен съд ще се разгледа жалбата на подсъдимия С. П. /на 28г./ от Украйна, който е осъден на 9 години лишаване от свобода и лишаване от право да управлява МПС за срок от 10 години заради причиняване на смърт на двама съпрузи след употреба на наркотични вещества. Близките на пострадалите също обжалват присъдата пред Апелативния съд.От 12.00 часа в сградата на БТА ще се проведе пресконференция за свикване на извънредна сесия на ОбС - Пловдив за въпроси, свързани с дейността на Фондация „Пловдив 2019\".В 17.30 на Лапидариума ще се проведе официална церемония по случай 50 години от създаването на Управление „Старинен Пловдив\", с участието на бивши и настоящи служители, общественици, свързани с историята на Стария град. В 18.00 ч. в Балабанова къща ще бъде открита Изложба на дунавски карикатури „Danube cartoons\". В 18.30 ч., отново в Балабанова къща, ще бъде открита Изложбата „Коста Форев - палитра от светове\".От 16.00 до 19.00 часа на пл. „Алеко\" ще се проведат безплатни тестове за диабет и ще се радват образователно-информационни материали. От 17.00 до 19.00 часа ще бъде издигнат топловъздушен балон, който ще качва безплатно дарители на кампанията „Подход срещу диабета\" и деца. В центъра на града ще има и благотворителна мобилна кухня, която ще предлага топла скара и напитки. В този времеви диапазон се очаква и да бъдат посрещнати велосипедистите, участващи в похода по суша, който включва 20 общини, сред които и Свищов. От 19.00 до 21.00 часа ще има концерт на местни състави и изпълнители.От 12.15 часа в пресклуба на БТА ще се състои пресконференция на председателя на ПП АБВ Румен Петков. ", "date": "2019.04.01", "title": "Предстоящи събития на 1 април "}
{"url": "http://www.cross.bg/slyzhitel-na-arsenal-e-sred-zadurzhanite-pri-spetzaktziyata-v-kazanlushko-1600605.html", "text": "/КРОСС/ Служител на завод „Арсенал” е задържан при . Тя беше за незаконно съхранение и търговия с оръжие.Полицията има подозрения за организирана престъпна група, която е действала в района.", "date": "2019.04.01", "title": "Служител на „Арсенал“ е сред задържаните при спецакцията в Казанлъшко"}
{"url": "http://www.cross.bg/vidin-pochistvane-proletno-1600606.html", "text": "/КРОСС/ Община Видин започна от днес традиционната си кампания за пролетно почистване на града, която ще продължи до 17 април. Това съобщават от общината. С изпълнението на дейностите е ангажирано звено \"Чистота\" към общината. Изготвен е график, според който Видин е разделен на 6 района, а на посочените в графика дати в съответните места за пролетно почистване от звено \"Чистота\" ще осигурят допълнително работници и транспортна техника. Днес и утре е предвидено почистването на два видински квартала и четири определени предварително части от райони във Видин. От община Видин умоляват гражданите да поставят събраните от тях отпадъци в близост до съдовете за смет и да се включат активно в традиционното пролетно почистване.", "date": "2019.04.01", "title": "Община Видин започна от днес кампания за пролетно почистване на града"}
{"url": "http://www.cross.bg/lekar-zapochva-bashta-1600607.html", "text": "/КРОСС/ Суматоха, болка и страдания – традиционната картина в приемната на болница. Малко момче, обляно в сълзи, моли лекарите да помогнат на баща му. Времето минава, а лекар така и не се появява. Не след дълго медиците констатират смъртта на мъжа. По същото време лекар съпровожда важна делегация из коридорите на болницата и с гордост им съобщава, че операцията е преминала успешно и министърът е в добро здраве. Безутешният син на пренебрегнатия болен изпада в ярост – та нали баща му е бил докаран преди ВИП пациента! Малкият се връща с бейзболна бухалка и започва погром. За изненада на всички обаче екипът на болницата не го предава в полицията. Млад лекар произнася фраза, която преобръща живота му: „Ако искаш да отмъстиш – стани по-добър. Не отмъщавай със злоба, отмъщавай с ум.“ Минават години и разплаканото момче Канг Донг-джу става виртуозен хирург и постъпва в болницата, където е починал баща му. Дали ще успее да отмъсти за смъртта на татко си? И ще открие ли онзи лекар, помогнал му като дете? По динамика на сюжета сериалът „Романтичният доктор“ нерядко бива сравняван с хитовия „Спешно отделение“.Новата корейска поредица разказва за екип млади лекари от малка болница, които под ръководството на своя безупречен шеф – учителя Ким, ежедневно се борят за спасяването на живота на пациентите си.Успоредно с основната сюжетна линия, филмът засяга и редица проблеми на съвременното корейско общество, които ще се окажат изненадващо близки до нашето ежедневие.Главната роля на шефа на спешното отделение – учителя Ким, е поверена на една от звездите на корейското кино Хан Сок-кю.Ветеранът има зад гърба си роли в емблематични ленти като „Зелена риба“ (1997), „Коледа през август“ (1998), „Шири“ (1999), „Берлинският файл“ (2013).В ролята на търсещия отмъщение за смъртта на баща си млад лекар Канг Донг-джу влиза Ю Йон-сок, който отдавна е покорил сърцата на почитателките на корейското кино и телевизия с ролите си в сериали като Отговори, 1994“ и „Тайната на семейство Ку“ и филми като The Whistle Blower (2014), „Красотата отвътре“ (2014), „Кралският шивач“ (2014) и др. Ролята на жената, в която е влюбен героят му от сериала, е поверена на чаровницата Со Хьон-джин („Другата госпожица О“).Двамата с Ю Йон-сок получават за превъплъщението си в „Романтичният доктор“ награда за най-добра екранна двойка.Новата „дорама“ (докторска драма), която БНТ започва да излъчва, е продукция на телевизионния канал SBS и една от най-гледаните ТВ поредици за 2016 г.Зрителите на БНТ2 ще могат да следят сериала, стартиращ на 9 април, всеки ден от вторник до петък от 22:00 часа.В неделя (7 април) в предаването „Добър ден с БНТ2“ Николай Дограмаджиев и Яна Лекарска ще разкажат интересни подробности за новата корейска телевизионна поредица, която БНТ започва да излъчва, и ще дискутират феноменът K-Wave (корейска вълна), който бавно, но сигурно завладява и българските киномани.Явлението е пример за специфичен държавен подход в промоцията и популяризирането на корейската култура по света, а филмите и сериалите са един от козовете на тази културна инвазия. Яна Лекарска е завършила кинорежисура в Нов български университет.Възпитаничката на проф. Георги Дюлгеров има режисьорска диплома и от един от водещите университети за кино образование в Южна Корея.В творческото й портфолио влизат 3 игрални и 1 документален филм, заснети в далечната азиатска страна, които са селектирани в програмите на различни международни фестивали.", "date": "2019.04.01", "title": "БНТ2 започва излъчването на нов корейски сериал"}
{"url": "http://www.cross.bg/frantzisk-zayavi-evropa-1600608.html", "text": "/КРОСС/  Папа Франциск заяви, че политическите лидери, които искат стени и други прегради, за да държат мигрантите вън, \"накрая ще станат затворници на стените, които строят\", предаде Ройтерс.\"Строителите на стени, било то от бодлива тел или тухли, самите те накрая ще станат затворници на стените, които строят\", каза Франциск пред репортери на борда на самолета си на връщане от своето посещение в Мароко. Той заяви това в отговор на въпрос за миграцията като цяло и за заплахата на президента на САЩ Доналд Тръмп да затвори границата с Мексико.Папата разкритикува европейските правителства за това, че доставят оръжия за гражданската война в Йемен, предаде ДПА.\"Първото нещо, което трябва да сторим, е да се опитаме да направим така, че хората да нямат нужда да емигрират заради война и глад. Но ако Европа, при цялата си щедрост, продава оръжия на Йемен, за да убиват деца, как тогава би могла Европа да бъде последователна (в поведението си)\", попита папата. Вместо това Европа трябва да инвестира в икономическото и образователно развитие на по-бедните страни, \"за да спира миграцията не със сила, а с щедрост\", призова Франциск. Той отбеляза, че е чул, че именно за това настоява и германският канцлер Ангела Меркел.Папата заяви, че е за това да има мостове, а не стени, и посочи, че уроците на 20-и век - включително европейската имиграция в миналото към Америките и ужасите на нацизма - би трябвало да накарат европейците да бъдат по-приветливи.Под натиска на популистите \"се всява страх и после се вземат решения. Страхът е отправната точка за диктатурите, с обещания и страх Хитлер спечели. Знаем резултата. Да се поучим от историята\", каза папата.Франциск, който е син на италиански емигранти в Аржентина, заяви, че \"е вярно, че една-единствена (европейска) страна не може да приеме всички. Но я има цялата Европа, която да разпредели имигрантите\".Франциск защити взетото неотдавна решение да не приеме оставката на френския кардинал, обвинен за прикриване на случаи на сексуален тормоз. Миналия месец кардинал Филип Барбарен, архиепископът на Лион, подаде оставка, след като получи шестмесечна условна присъда за това, че не е съобщил за обвинения срещу свещеник за тормоз.\"Той подаде оставка, но от морална гледна точка няма как да я приема. Защото чисто юридически си има презумпция за невинност, докато делото все още не е приключило\", каза Франциск. \"(Барбарен) обжалва, така че делото все още не е приключило. Ще видим, когато се произнесе и втората (апелативната) инстанция. Но винаги трябва да имаме презумпцията за невинност\", обясни папата.Франциск каза, че е \"важно\" да се избягва раздаването \"на повърхностни присъди, базиращи се на медиите\".След срещата си на 18 март с папата Барбарен реши да си вземе отпуск от Лионската архиепископия, а не да се оттегля за постоянно.Франциск заяви, че заместникът на кардинала ще ръководи диоцеза, докато приключи обжалването.", "date": "2019.04.01", "title": "Папата заклейми политиците, които искат стени, за да държат мигрантите вън"}
{"url": "http://www.cross.bg/brekzit-predlozhenie-sedmitza-1600612.html", "text": "/КРОСС/ В края на миналата седмица британският парламент за трети път отхвърли сделката на премиера Тереза Мей за излизането на Великобритания от ЕС. Малко преди това депутатите отхвърлиха и всичките осем предложени варианта за напускане на Европейския съюз. Въпреки това сделката на Мей все още има шанс да бъде одобрена. \"Гардиън\" и \"Ройтерс\" обобщават какво предстои да се случи.От всички трудни седмици за Тереза Мей тази изглежда най-сложната засега. По всяка вероятност тя ще може отново да опита да прокара споразумението си в парламента във вторник, ако председателят Джон Бъркоу го позволи. Ако това не се случи, депутатите вероятно ще опитат да издействат \"мек\" Брекзит с митнически съюз.Почти, но не изцяло. Премиерът все още се надява, че повече консерватори, и дори северноирландските юнионисти, може да я подкрепят заради страх от алтернативата – общи избори в момент, когато според социологическите проучвания лидерът на лейбъристите Джеръми Корбин е на крачка от \"Даунинг стрийт\". Премиерът обаче се нуждае от най-малко 30 консерватори, членове на Северноирландската юнионистка демократична партия или депутати лейбъристи на своя страна, за да не изпадне правителството в безпрецедентна парализа.Миналата седмица депутатите не успяха да постигнат компромис за някаква форма на Брекзит, около която да се обединят. Тогава обаче имаше много различни опции. Днес те отново ще гласуват, но този път за по-малък брой варианти.Миналата седмица Бъркоу избра осем от списък с 16 предложения за Брекзит, които да бъдат представени на депутатите. За днешното гласуване депутатите внесоха девет предложения, повечето от които са същите или подобни на предишните, а по-късно днес председателят на парламента ще обяви кои ще бъдат гласувани.Настоява се Великобритания да напусне ЕС на 22 май с промяна в споразумението на Мей, така че страната да може едностранно да напусне предпазния механизъм за ирландската граница. Миналата седмица същото предложение не бе избрано за гласуване.Призовава Обединеното кралство да напусне ЕС без сделка на 12 април, ако парламентът не може да одобри споразумението на Мей. Миналата седмица подобно предложение бе отхвърлено с 400 срещу 160 гласа.Настоява се правителството да гарантира, че споразумението за оттеглянето и политическата декларация, договорени с ЕС, ще включват ангажимент за преговори за постоянен и всеобхватен митнически съюз с Великобритания. Същото предложение миналата седмица бе отхвърлено с едва шест гласа, като 265 депутати го подкрепиха, а 271 бяха против него.Призовава за подсилена сделка в норвежки стил, включваща членство в единния пазар на ЕС и митническо споразумение с блока. Подобно предложение миналата седмица бе подкрепено от 189 депутати и отхвърлено от 283-ма.Настоява за референдум, на който да бъде одобрена сделката за Брекзит преди ратифицирането й от парламента. Същото предложение бе подкрепено от 268 и отхвърлено от 295 депутати.Призовава за публичен вот, ако трябва да се предотврати вариантът за излизане от ЕС без сделка. Това е ново предложение.Казва се, че ако Великобритания не е ратифицирала сделка до два дена преди деня, в който трябва да напусне ЕС, правителството трябва да поиска допълнително удължаване на преговорния период по чл. 50 от Лисабонския договор, уреждащ Брекзит.Ако не бъде договорено отлагане на Брекзит до деня преди този на излизането, правителството трябва да поиска одобрението на парламента за излизане без сделка и ако такова одобрение няма, правителството трябва да отмени Брекзит.Това е разширена версия на предложение от миналата седмица, подкрепено от 184 депутати и отхвърлено от 293-ма.Призовава Великобритания да остане член на Европейската икономическа зона и да поиска кратка отсрочка на Брекзит, докато страната се присъедини отново към Европейска асоциация за свободна търговия. Много сходно предложение получи едва 64 гласа \"за\" и бе отхвърлено от 377 депутати.Резултатите от гласуванията няма да са задължителни за правителството, но в неделя правосъдният министър Дейвид Гаук каза, че кабинетът ще трябва много внимателно да обмисли волята на парламента. Попитан дали Мей ще трябва да се върне в Брюксел и да поиска митнически съюз, ако парламентът одобри това предложение, той отговори: \"Ако парламентът гласува с голямо мнозинство срещу излизането от ЕС без сделка, но подкрепи по-мек Брекзит, не мисля, че е възможно да се каже, че ние ще игнорираме позицията на парламента и ще напуснем без сделка.\"Кабинетът заплашва, че това е опция, ако сделката на Мей пропадне и ако няма консенсус сред депутатите. Парламентът обаче първо ще трябва да одобри това с мнозинство от две трети, а в момента няма особено желание за този вариант сред консерваторите предвид спада в подкрепата за тях според социологическите проучвания.Другият вариант за избори е, ако с обикновено мнозинство бъде одобрен вот на недоверие срещу правителството и никоя партия не успее да спечели доверието на Камарата на общините в следващите 14 дена.Ако сделката на Мей се провали за четвърти път и депутатите не могат да намерят решение, тя може да обяви, че заминава за Брюксел, за да опита да договори по-дълго отлагане на Брекзит, което би значело участие на Великобритания в евроизборите. По-рано Мей заяви, че не би искала да продължи да бъде премиер в този случай. ЕС обаче ще иска да види, че Обединеното кралство има цел като втори референдум или избори, за да се съгласи с удължаването.Възможно е тя да не успее да оцелее тази седмица било то заради масов бунт в партията й или ако сметне, че е стигнала до края на пътя си като лидер. ", "date": "2019.04.01", "title": "Почти мъртвата сделка на Мей"}
{"url": "http://www.cross.bg/zaplatite-sofiya-transport-1600610.html", "text": "/КРОСС/ От 1 април увеличават заплатите на шофьорите в градския транспорт в София, съобщи \"Канал 3\". Столичният общински съвет прие предложението на кмета на София Йорданка Фандъкова заплатите на шофьорите от градския транспорт да се увеличат с 10% от 1 април. С приетите промени заплатите в \"Столичен автотранспорт\" и \"Столичен електротранспорт\" първо се изравняват, а след това се увеличават. Така основната заплата в бранша става 1150 лв., а средната брутна – 1800 лв. Има предвиден и бонус от 100 лв. за добре свършена работа. За увеличението на заплатите Столична община ще отдели 5,3 млн. лв.", "date": "2019.04.01", "title": "Увеличават заплатите на шофьорите в градския транспорт в София"}
{"url": "http://www.cross.bg/london-tochki-federer-1600614.html", "text": "/КРОСС/ Роджър Федерер поведе в класацията Race to London, която е валидна за определяне на участниците на заключителния турнир на ATP за годината.След спечеления снощи финал в Маями \"Маестрото\" изпревари Новак Джокович с 55 точкии и има актив от 2280 точки, докато Джокович е с 2225 точки. Трети е Рафаел Надал с 1605, четвърти - Стефанос Циципас с 1460, а пети - Доминик Тийм с 1145.За трети пореден сезон Федерер е начело в класацята след двата големи мартенски америкнски турнири в Индиън Уелс и Маями. От началото на 2019 година той е записал 18 победи и 2 загуби. \"Маестрото\" е с шанс да се класира за Лондон за 17-ти път.В Топ 10 са още Джон Иснър, Гаел Монфис, Даниил Медведев, Роберто Баутиста Агут и Кей Нишикори.С едва 270 точки спечелени през 2019 година заради дългите проблеми с контузия в рамото, Григор Димитров е на 61-ово място. Хасковлията спечели турнира в Лондон през 2017-та година, което го изстреля на трето място в световната класация.", "date": "2019.04.01", "title": "Роджър Федерер излезе начело в класацията за финалите на ATP в Лондон"}
{"url": "http://www.cross.bg/reiiva-imperator-naryhito-1600609.html", "text": "/КРОСС/ Японското правителство обяви днес, че ерата на бъдещия император Нарухито ще се нарича \"Рейва\", предадоха осведомителните агенции. Тя ще започне на 1 май, когато престолонаследникът Нарухито ще стане император, сменяйки на престола баща си Акихито.Названието \"Рейва\" условно може да се преведе като \"Благоденствие и хармония\", отбелязва ТАСС. То е взето от най-стария сборник с японска поезия Маньошу, съставен през седми и осми век, каза на пресконференция говорителят на правителството Йошихиде Суга, съобщи ДПА.На специална пресконференция японският премиер Шиндзо Абе изрази надежда, че названието ще бъде прието от японския народ. \"Потвърдихме решимостта си заедно с целия народ да поставим началото на нова ера, пълна с надежди и благодарности за мирни дни\", каза Абе, разяснявайки смисъла на думата \"Рейва\". 85-годишният император Акихито ще абдикира на 30 април заради напредналата си възраст. Името на досегашната епоха бе \"Хейсей\", което означава \"Постигане на мир\". В съвременната епоха на глобализация повечето японци предпочитат да използват Григорианския календар, а не системата на традиционното японско летоброене на ери, създадена преди около 1370 години, посочва ДПА.", "date": "2019.04.01", "title": "Ерата на бъдещия император Нарухито ще се казва Рейва"}
{"url": "http://www.cross.bg/tyrtziya-dimov-erdogan-1600590.html", "text": "/КРОСС/ \"Турция със сигурност се е намесила във въртешните ни работи, спор по този въпрос не може да има\". Това смята бившия ни консул в Одрин Георги Димов. Той коментира думите на турския външен министър Мевлют Чавушоглу, който обяви пред симпатизанти, че Турция се е намесила при промените на българския Закон за вероизповеданията.Димов посочи, че преди 2 години имаше същата намеса и ние не взехме мерки.\"Тогава един министър на труда и социалната сигурност – Мехмет Мюезиноглу, който призова на изборите у нас да се гласува за определена политическа сила\", посочи Димов пред bTV.На въпрос дали България е предприела всички възможни стъпки, за да получи извинение от Турция, той отговори, че това се е случило частично.Ако управляващата партия в Турция загуби Анкара и Истанбул, това със сигурност е знаково, отбеляза Димов по повод местните избори в страната.\"Специално за Истанбул турският президент Реджеп Тайип Ердоган има силни сантименти, тъй като в продължение на 5 г. беше кмет на града\", допълни той.По думите на Димов с тези избори приключва един цикъл от преминаването на Турция от парламентарна към президентска република.\"В хода на кампанията самият Ердоган каза, че е възможно, ако негови опонети спечелят изборите, срещу тях да бъдат повдигнати най-различни обвинения и да се приложи тактиката, която се прилага в Югоизточен Анадол в кюрдските райони, където се премахват законно избрани кметове и на тяхно място се назначават настойници\", каза бившият ни консул в Одрин.\"За кандидата на опозицията в Анкара– Мансур Яваш, извадиха старо дело срещу него отпреди 15 години и прокуратурата се задейства\", обясни той.Във връзка с намерението на Ердоган да превърне \"Света София\" в джамия бившият ни консул се съмнява, че това ще стане.\"Там нещата са по-сложни и вече няма да я има тази предизборна обстановка. По-важното е, че със \"Света София\" и с тези изказвания Турция с гигантски крачки бяга от съвременната Република Турция на Ататюрк\", обобщи Димов.", "date": "2019.04.01", "title": "Турция се е месила във вътрешните ни работи, спор няма!"}
{"url": "http://www.cross.bg/madyro-venetzyela-toka-1600596.html", "text": "/КРОСС/ Венецуелският лидер Николас Мадуро обяви план за 30-дневен режим на тока в страната. Целта е възстановяване на стабилността на електрическата и водоснабдителна инфраструктура, каза Мадуро в телевизионно обръщение към нацията. Това съобщи агенция Ройтерс. През март във Венецуела имаше две сериозни електрически аварии, за които правителството на Мадуро обвинява политическите си противници.", "date": "2019.04.01", "title": "Режим на тока във Венецуела"}
{"url": "http://www.cross.bg/bloodrush-quench-april-1600595.html", "text": "/КРОСС/ Група Bloodrush реализира първия сингъл от новия си албум “Quench”, който ще излезе на 15-ти април.Можете да намерите “Quench” във всички музикални платформи, а клипa в  и Facebook в страниците на групата.Албумът е продуциран от Васил Райков (Odd Crew) и е записван в различни студиа в страна и чужбина.Клипът към парчето “Quench” е заснет в Лондон и е дело на Петър Тухчиев, а част от работния екип са имена като Джейкъб Рогала и Гонзало Перейра.Видеото е реализирано благодарение на успешната Crowdfunding кампания, която бандата проведе в началото на година. Тя бе повече от успешна и завърши с 115% успеваемост, а с нея Bloodrush финансираха Mix и Master, продукцията на видеото и физическото издаване на албума си.Можете да видите Bloodrush на живо по време на тяхното българско турне, за което Ви информирахме по-рано.То започва на 20-ти април и ще премине през 7 града. ", "date": "2019.04.01", "title": "Група Bloodrush представя нов сингъл и видеоклип "}
{"url": "http://www.cross.bg/ppez-mozhe-ppedlagane-1600597.html", "text": "/КРОСС/ Πoвeчe oт 15 гoдини диaмaнтeнaтa индycтpия ĸaзвaшe нa cвeтa, чe cĸopo щe имa нeдocтиг нa cĸъпoцeннитe ĸaмъни. Ho тъpceнeтo бe ниcĸo, a ĸoмпaниитe ycпявaxa дa изĸoпaят вce пoвeчe и пoвeчe oт тяx.Ho cĸopo индycтpиятa мoжe дa ce oтъpcи oт тoзи пepиoд нa cвpъxпpeдлaгaнe. B двa oтдeлни дoĸлaдa, пyблиĸyвaни минaлaтa ceдмицa, aнaлизaтopи пpoгнoзиpaт, чe пaзapът щe ce зaтeгнe пpeз cлeдвaщитe гoдини, a пpeдлaгaнeтo щe изпaднe пoд тъpceнeтo пpeз 2021 гдинa.Диaмaнтeният бизнec в мoмeнтa минaвa пpeз нeщo ĸaтo мaлĸa ĸpизa. Aĸциитe нa ĸoмпaниятa въpвят нaдoлy зapaди cпaд нa цeнитe нa няĸoи диaмaнти зapaди твъpдe виcoĸo пpeдлaгaнe, cĸpoмнo тъpceнe и cлaбa вaлyтa в Индия, ĸъдeтo пoчти вcичĸи диaмaнти в cвeтa ce тъpгyвaт или пpeвpъщaт в бижyтa.Cпopeд aнaлизaтopcĸaтa Веrеnbеrg цeнитe щe ocтaнaт бeз пpoмянa пpeз cлeдвaщитe двe гoдини, пocлeдвaнo oт aнeмичeн pъcт oт пo-мaлĸo oт 1 пpoцeнт пpeз 2021 гoдинa. Cлeд тoвa oбaчe cитyaциятa щe ce пpoмeни.Cвeтoвнoтo пpeдлaгaнe дocтигнa пиĸ пpeз 2006 г. пpи 176 милиoнa ĸapaтa - нивo, ĸoeтo мoжe би ниĸoгa нямa дa бъдe дocтигнaтo oтнoвo. Πo вpeмe нa cвeтoвнaтa ĸpизa тo ce cpинa, нo oт тoгaвa нacaм pacтe бaвнo, нo пocтoяннo.Cпopeд Раnmurе пpeз 2021 г. мoжe дa имa дeфицит oт oĸoлo 15 милиoнa ĸapaтa, или 10% oт cвeтoвнoтo пpeдлaгaнe. ", "date": "2019.04.01", "title": "Ще се изправим ли пред недостиг на диаманти скоро?"}
{"url": "http://www.cross.bg/padna-reka-trakiya-1600598.html", "text": "/КРОСС/ Трима души загинаха, след като автомобил излетя от мост на АМ \"Тракия\" и падна в река, предаде bTV.След катастрофата колата се е запалила. Мъж и малко дете са откарани в болницата в Пазарджик.Инцидентът е станал на 90 км на автомагистралата, в район, който в момента е в ремонт.Според полицията шофьорът се е движил с несъобразена скорост, загубил е управление над автомобила и е навлязъл в насрещното платно.", "date": "2019.04.01", "title": "Автомобил излетя от мост на АМ \"Тракия\" и падна в река"}
{"url": "http://www.cross.bg/avtomobili-invectitzii-novi-1600599.html", "text": "/КРОСС/ РЅА Grоuр и Fіаt Сhrуѕlеr Аutоmоbіlеѕ oбcъждaт пapтньopcтвo и oбщи инвecтиции в нoви мoдeли aвтoмoбили в Eвpoпa, пишe Вlооmbеrg, цитиpaйĸи cвoи изтoчници.Πpoизвoдитeлитe oт Фpaнция и Итaлия вoдят пpeдвapитeлни paзгoвopи пo oбщa плaтфopмa зa нoви aвтoмoбили, зa дa нaмaлят paзxoдитe cи зa инвecтиции в cилнo ĸoнĸypeнтния peгиoн. Oчaĸвa ce oфициaлнo cъoбщeниe oт ĸoмпaниитe пpeз cлeдвaщитe ceдмици.Πo-paнo тoзи мeceц глaвният изпълнитeлeн диpeĸтop нa РЅА Kapлoc Taвapec зaяви, чe ĸoмпaниятa e гoтoвa дa ce възпoлзвa oт peдицa възмoжнocти зa pacтeж, вĸлючитeлнo и пpидoбивaния и cливaния. Интeгpиpaнeтo нa мapĸитe Ореl и Vаuхhаll, зaĸyпeни oт Gеnеrаl Моtоrѕ, пpиĸлючи пpeди пo-мaлĸo oт гoдини.B cъщoтo вpeмe глaвният изпълнитeлeн диpeĸтop нa FСА Maйĸ Meнли пocoчи, чe би пpиeл cepиoзнo вcяĸo пpeдлoжeниe, ĸoeтo щe нaпpaви ĸoмпaниятa пo-cилнa, вĸлючитeлнo cливaнe или пpидoбивaнe.Bъзмoжнoтo пapтньopcтвo мeждy двeтe ĸoмпaнии нaй-вepoятнo щe вĸлючвa oбщи инвecтиции в нoви eлeĸтpoмoбили, твъpдят изтoчницитe. Oчaĸвa ce пpoдaжбитe нa ĸoли нa тoĸ дa ce пoвиши дo 60 милиoнa гoдишнo пpeз 2040 oт 2,2 милиoнa пpeз 2019 г.\"Hитo eдин пpoизвoдитeл мoжe дa cи пoзвoли caм oгpoмнитe инвecтиции, зa дa paзpaбoти тaĸъв тип yмни, xибpидни и cвъpзaни aвтoмoбили\", cмятa Kapлo Aлбepтo Kapнeвaлe Maфe, пpoфecop в Воссоnі Unіvеrѕіtу в Mилaнo. \"Paзгoвopитe мeждy РЅА и FСА, ĸaĸтo и тeзи мeждy ВМW и Dаіmlеr, ca яceн знaĸ, чe индycтpиятa тpябвa дa нaмepи нoв пoдxoд и дa ce възпoлзвa oт нeизбeжнaтa ĸooпepaциятa в paзpaбoтвaнeтo нa тexнoлoгии и cъпътcтвaщaтa инфpacтpyĸтypa\", ĸaзвa тoй.B cъбoтa Taвapec зaяви пpeд Тhе Wаll Ѕtrееt Јоurnаl, чe зaceгa РЅА нe вoди paзгoвopи зa cливaнe.Πpeз фeвpyapи Реugеоt и Fіаt зacилиxa cътpyдничecтвoтo cи пpи лeĸoтoвapнитe aвтoмoбили, ĸaтo тo вeчe щe вĸлючвa и мapĸитe Ореl и Vаuхhаll.Oбeдинявaнeтo нa cилитe нa aвтoмoбилнитe пpoизвoдитeли ce движи c пълнa cилa нe caмo в Eвpoпa, нo и пo cвeтa. Индycтpиятa e изпpaвeнa пpeд ocнoвнa пpoмянa, движeнa oт eлeĸтpoмoбилитe и aвтoнoмнитe тexнoлoгии. Πo-cтpиĸтнитe пpaвилa зa eмиcиитe, нaлoжeни oт EC, cъщo ĸapaт ĸoмпaниитe дa глeдaт oтвъд двигaтeлитe c вътpeшнo гopeнe.Πaзapнaтa ĸaпитaлизaция нa пpoизвoдитeлитe ce движи oĸoлo нивa, ĸoитo биxмe oчaĸвaли пpи peцecия. B cъщoтo вpeмe бoгaтитe гигaнти oт Cилициeвaтa дoлинa плaниpaт нaвлизaнe нa пaзapa, зa дa пoлyчaт чacт oт дaннитe в бъдeщитe aвтoмoбили.Fоrd Моtоr Со. и Vоlkѕwаgеn cъщo paбoтят зa oбщo пapтньopcтвo, ĸoeтo щe вĸлючвaт и тoвapни aвтoмoбили и aвтoнoмнo шoфиpaнe. ВМW и Dаіmlеr cъщo paбoтят зaeднo пo няĸoлĸo пpoeĸтa. ", "date": "2019.04.01", "title": "Πpoизвoдитeлитe нa Реugеоt и Fіаt иcĸaт дa oбeдинят cили в Eвpoпa"}
{"url": "http://www.cross.bg/mrezhi-chesto-tzitzipas-1600640.html", "text": "/КРОСС/ 20-годишната тенис звезда Стефанос Циципас скочи на големите и известните в тениса. Младокът обяви в социалните мрежи, че по-опитните му колеги често получават помощ от съдиите по време на срещите си с по-неизвестни играчи.\"Почувствах го няколко пъти и не мисля, е е справедливо. Да, те играят често на тези турнири и са записали големи успехи, но не са заслужили да им помагат така\", изригна гръцкият тенисист в социалните мрежи.", "date": "2019.04.01", "title": "Циципас: Помагат на големите в тениса"}
{"url": "http://www.cross.bg/mariya-ilieva-tyrne-1600636.html", "text": "/КРОСС/ Мария Илиева тръгва на национално турне, което ще мине под надслов \"Всичко най-добро от Мария Илиева\". В него изпълнителката ще представи новия си албум, включващ най-големите й хитове.Началото ще бъде поставено на 9 юли в Античния театър на Пловдив, а на 14-ти и 16-ти юли тя ще гостува в летните театри на Бургас и Варна. Кулминацията ще бъде на 22 октомври в Зала 1 на НДК. На сцената до Мария ще са нейните музиканти Георги Янев, Мартин Ташев, Милен Кукошаров, Васил Вутев, Младен Димитров и Евден Димитров.\"Отдавна не съм правила толкова мащабни проекти. Това ми даде време да обмисля спокойно цялостния спектакъл, както и всеки един детайл в него\", споделя Мария.Певицата обеща, че освен музикални е подготвила и други изненади за всички, които ще я гледат и слушат на живо.", "date": "2019.04.01", "title": "Мария Илиева с турне в големите ни градове  "}
{"url": "http://www.cross.bg/pametnik-pametnika-sveteshti-1600600.html", "text": "/КРОСС/ На 1 април София осъмна с огромен паметник на премиера Бойко Борисов на столичния площад „Гарибалди“.Паметникът е изработен от стъклопластика. Премиерът е със светещи червени очи.В едната си ръка Борисов държи ножица, а в другата – три книги, на една от които пише БКП.Около паметника звучи популярния хит от началото на 90-те години „Батальонът се строява“., разказа скулпторът Андрей Врабчев.С паметника той се опитва да покаже, е трябва да бъдем съзнателни и внимаваме във всичко. „, допълва авторът.“, допълни още автора на статуята.Той не очаква никаква конкретна реакция от софиянци, които с изненада разглеждаха паметника на площад „Гарибалди“.", "date": "2019.04.01", "title": "София осъмна с паметник на Бойко Борисов със светещи очи"}
{"url": "http://www.cross.bg/neli-petkova-david-1600602.html", "text": "/КРОСС/ „BODY“ е съвместен сингъл на Нели Петкова с американския продуцент David “Swagg R’Celious” Harris.Музиката и текстът на песента са дело на David Harris и Нели Петкова. Аранжимент - David “Swagg R’Celious” Harris.В песента са използвани български фолклорни мотиви. Нели Петкова и David Harris са създали общо 5 песни.\"Body\" е първата им колаборация. Песента е записана в Ню Йорк. Видеото е заснето в София от режисьора Люси Иларионов. Оператор Иван Иванов. Клипът е с участието на танцьорите от „Expose Team“ с хореограф Велислава Дипчикова. Стайлинг - Valeria Carlo, New Garderobbe by Adelina Soltariyska, GIA MIA.Освен многобройните участия на изпълнителката на българска сцена, на 20 април ѝ предстои концерт в Чикаго.Нели Петкова ще представи разнообразен репертоар от авторски песни на български и английски език, народни песни в съвременни аранжименти и акапелни изпълнения.Само преди месец Нели Петкова и Виктор Калев представиха съвместния си сингъл „Тук до мен“.Под бурните аплодисменти на публиката, Нели и Виктор изпълниха песента на юбилейните спектакли на Стоянка Мутафова „70 години на сцена“ в зала 1 на НДК, както и на авторския концерт – спектакъл на Виктор Калев „Грамофонът“ в театър „Сълза и смях”. \n\t\t\t\t\t", "date": "2019.04.01", "title": "Нели Петкова представя  „BODY“ "}
{"url": "http://www.cross.bg/kybrat-diny-rezyltata-1600603.html", "text": "/КРОСС/ Преди седмица Кубрат Пулев нокаутира румънеца Богдан Дину в един от най-атрактивните си мачове, но оттогава скандалите около него не стихват.Те бяха породени от прословутата му целувка с репортерката Джени Суши, която повдигна обвинения срещу боксьора и постави лиценза му под въпрос.Проблемите за Кобрата се увеличиха, след като стана ясно, че съперникът му Богдан Дину е обжалвал резултата от мача пред Атлетическата комисия на Калифорния.Причината е нечистият удар на Кубрат при първия нокдаун в седмия рунд.Тогава Пулев нанесе серия от удари на румънеца, но при последния от тях Дину бе на колене, а ударът бе в задната част на главата му.Кубрат получи наказание за действията си още на ринга, като съществуваше и вероятност мачът да бъде прекратен.Срещата обаче продължи, а до края на рунда Кубрат довърши противника си.Румънецът Дину и екипът му обаче са решили да използват деликатната ситуация около Кубрат и да обжалват резултата от мача.Промоутърът му Грег Коен призна, че е внесена официална жалба, която ще бъде разгледана в близките седмици.", "date": "2019.04.01", "title": "Нови проблеми за Кобрата, съперникът му обжалва резултата"}
{"url": "http://www.cross.bg/chasa-provede-sustoi-1600633.html", "text": "/КРОСС/ От 08.30 часа пред посолството на Р Турция в България ПП ВМРО организира протест по повод отказа от страна на турския вицепрезидент Фуат Октай да поднесе извинения за думите на турския външен министър Чавушоглу, който заяви пред изселници от България, че промените в българския Закон за верроизповеданията са насочени срещу мюсюлманската общност.От 09.30 часа в зала „Рила\" на София Хотел Балкан ще се проведе Общо събрание на Международния координационен съвет на организациите на работодателите, организирано от Асоциацията на индустриалния капитал в България (АИКБ).От 09.30 часа в 4 състав на Специализирания наказателен съд ще се гледа делото срещу Бахчет А., Емил Б., Събин В., Венцислава М. и др., обвинени в образуване и ръководене на организирана престъпна група.От 10.00 часа в 15 състав на Специализирания наказателен съд ще се гледа делото срещу Иван Р., Димитър К., Георги Г., обвинени в организиране и ръководене на организирана престъпна група.От 10.00 часа в 3 състав на Специализирания наказателен съд ще се гледа делото срещу Лъчезар Я. и Габриел П. за квалифицирани състави на изнудване.От 10.00 часа трети състав на Комисията за защита от дискриминация ще проведе заседание по преписка, образувана по жалба М.С. от София срещу Национален институт за недвижимо културно наследство.От 10.30 часа в Централното управление на Националната здравноосигурителна каса (ул. „Кричим\" 1) ще бъде дадена информация за работата по приема на документи за лечение на деца и на възрастни в чужбина.От 11.00 часа трети състав на Комисията за защита от дискриминация ще проведе заседание по преписка, образувана по жалба на Д.Х. от Хасково, служител на Изпълнителна агенция „Автомобилна администрация\".От 11.00 часа в пресклуба на БТА Инициативният комитет за издигане на паметник на кан Тервел в Стара Загора ще направи публичен отчет.От 11.00 часа в 7 състав на Специализирания наказателен съд ще се гледа делото срещу Цветомил П., обвинен в образуване и ръководене на организирана престъпна група.От 11.00 часа в ДГ №195 „Братя Мормареви\" на ул. „Врабча\" 7 ще се състои пресконференция по повод началото на инициативата „Усмихнати очи\" под егидата на Столична община.От 12.00 часа трети състав на Комисията за защита от дискриминация ще проведе заседание по преписка, образувана по жалба на К.Х. от Раднево срещу „Мини Марица - Изток\" ЕАД.От 13.00 часа в градинката пред небостъргача на „Артекс\" в „Лозенец\" ще се състои пресконференция на Инициативен комитет „Лозенец\" срещу 120- метровата сграда на ул. „Златен рог\".От 18.00 часа в Галерия на Съюза на българските художници ще бъде открита 44-та национална изложба на карикатурата.От 18.00 часа в Голямата зала на Руския културно-информационен център в София ще се проведе тържествено мероприятие, посветено на Годината на театъра в Русия.От 18.00 часа в залата на Чешкия център ще се състои премиерата на найновата книга на Марек Шинделка „Картата на Ана\".От 18.30 часа на ул. „Монтевидело\" 43 в ж.к. „Овча купел\" 1 ще се проведе протест на жителите на квартала срещу презастрояването.От 11.00 часа в Драматичен театър „Никола Вапцаров\" - Благоевград ще се проведе официалното национално откриване на „Седмицата на гората 2019 г.\". Веднага след това в района на парк „Бачиново\" ще се състои залесяване с участието на официалните гости, присъствали на откриващото събитие.От 16.00 часа в аудиторията на Балкански академичен център към Американски университет - Благоевград ще се проведе Национално събрание на Българския младежки червен кръст.В 08.00 часа стартира електронното кандидатстване за детска градина в понеделник.От 10.00 часа в клуба на ПП ГЕРБ на ул. „Г. Бенковски\" №1, народният представител от ПП ГЕРБ Нели Петрова ще приема граждани.От 14.00 часа до 16.00 часа в Юнашкия салон ще се проведе „Поход на мечтите\".От 19.00 часа на сцената на Държавен куклен театър - Варна, ще бъде представен спектакълът „Професия лъжец\" на режисьора Теди Москов. На този ден актьорът Галин Гинев изпълва 20 години на сцената на Кукления театър във Варна.От 10.00 до 15.00 часа в корпус 5 на Великотърновския университет „Св. Св. Кирил и Методий\" ще се проведат „Национални дни на кариерата - Добра Кариера, Добър Живот\".От 18.00 часа в НЧ „Напредък-1869\" Младежки театър „Алтернатива\" ще представи комедийно шоу по повод Деня на хумора и шегата.От 18.00 часа в НЧ „Напредък-1869\" Младежкият театър „Алтернатива\" ще представи комедийно шоу по повод Деня на хумора и шегата.От 09.30 часа в Държавен куклен театър „Дора Габе\" ще се играе спектакълът „Жабокът и слънчевата дъщеря\".От 11.00 часа в Дом-паметник „Йордан Йовков\" ще бъде открита изложба „Всичко се състои в нашите сдружени сили\", посветена на 140 години от Учредителното събрание и приемането на Търновската конституция.От 17.30 часа в залата на Общински младежки център „Захари Стоянов\" ще се проведе граждански диалог „Европа в нашия дом\", организиран от ПП ГЕРБ. Участие ще вземат министърът на образованието и науката Красимир Вълчев, Таня Петрова от Парламентарната комисията по образованието, народен представител от Варна, народните представители вицеадмирал Пламен Манушев и Даниела Димитрова.От 15.00 часа на „Централен площад\" пред сградата на Общината ще се проведе информационно събитие за представяне на актуалните възможности за европейско финансиране.От 17.30 часа в заседателната зала на Общината ще бъде представена книгата „Баш майстора завинаги\".От 17.00 часа в Регионална библиотека „Гео Милев\" ще бъдат представени книгите „Скок и летене\" и „Приземяване\".От 11.00 часа Областният информационен център ще постави началото на поредица от събития, свързани с еврофинансиране на проекти.От 12.00 часа в пресклуба на БТА ще се проведе театрален фестивал „Океан от любов\"-Пазарджик 2019.От 11.00 часа на пл. „Възраждане\" ще се състои „Поход срещу диабета\", организриран от „Лайънс клуб\" България.От 17.30 часа на ул „Петко Каравелов\" 8А ще бъде открит ,,Арт-център\"- 3 „Творителница о писменехъ\" с изложба калиграфия „Традиция и експеримент\" на Маргарита Иванова и музикални изпъления на Чавдар Вълков-цигулка, Марина Белчева- чело и Румен Марков - гайда.От 10.15 часа в Зала 1 на Апелативен съд ще се разгледа протестът на Окръжна прокуратура - Смолян срещу наказанието на А.Н. /на 57 г./, който е осъден на 12 години лишаване от свобода при първоначален строгрежим за убийство. Подсъдимият също обжалва присъдата си пред Апелативния съд.От 10.30 часа в Зала 1 на Апелативен съд ще се разгледа жалбата на подсъдимия С. П. /на 28г./ от Украйна, който е осъден на 9 години лишаване от свобода и лишаване от право да управлява МПС за срок от 10 години заради причиняване на смърт на двама съпрузи след употреба на наркотични вещества. Близките на пострадалите също обжалват присъдата пред Апелативния съд.От 12.00 часа в сградата на БТА ще се проведе пресконференция за свикване на извънредна сесия на ОбС - Пловдив за въпроси, свързани с дейността на Фондация „Пловдив 2019\".В 17.30 на Лапидариума ще се проведе официална церемония по случай 50 години от създаването на Управление „Старинен Пловдив\", с участието на бивши и настоящи служители, общественици, свързани с историята на Стария град. В 18.00 ч. в Балабанова къща ще бъде открита Изложба на дунавски карикатури „Danube cartoons\". В 18.30 ч., отново в Балабанова къща, ще бъде открита Изложбата „Коста Форев - палитра от светове\".От 16.00 до 19.00 часа на пл. „Алеко\" ще се проведат безплатни тестове за диабет и ще се радват образователно-информационни материали. От 17.00 до 19.00 часа ще бъде издигнат топловъздушен балон, който ще качва безплатно дарители на кампанията „Подход срещу диабета\" и деца. В центъра на града ще има и благотворителна мобилна кухня, която ще предлага топла скара и напитки. В този времеви диапазон се очаква и да бъдат посрещнати велосипедистите, участващи в похода по суша, който включва 20 общини, сред които и Свищов. От 19.00 до 21.00 часа ще има концерт на местни състави и изпълнители.От 12.15 часа в пресклуба на БТА ще се състои пресконференция на председателя на ПП АБВ Румен Петков.", "date": "2019.04.01", "title": "Предстоящи събития в страната за 1 април"}
{"url": "http://www.cross.bg/husul-andzhelis-beshe-1600587.html", "text": "/КРОСС/ Известен рапър е бил застрелян в Лос Анджелис, пише БГНЕС, позовавайки се на NBC. Нипси Хъсъл е станал жертва на стрелба пред магазин за дрехи. Още двама мъже са ранени, а извършителят е избягал.Полицията обяви, че Нипси Хъсъл, чието истинско име е Ермайъс Асгедъм, е бил застрелян с няколко куршума на паркинга на магазин в южната част на Лос Анджелис. Хъсъл беше на 33 години. Първият му дългосвирещ албум излезе през 2018 г. и беше номиниран за \"Грами\" в категорията \"Рап албум на годината\". От години рапърът беше асоцииран с разклоненията на Крипс - една от големите банди в Лос Анджелис. Напоследък Нипси Хъсъл беше част от групата творци и предприемачи, които създадоха музей на открито, посветен на артистичните постижения на афроамериканците.", "date": "2019.04.01", "title": "Застреляха номиниран за \"Грами\" рапър в Лос Анджелис "}
{"url": "http://www.cross.bg/kraya-dnes-sila-1600588.html", "text": "/КРОСС/ Новите изисквания за касовите апарати на фирмите, които са регистрирани по ДДС, влизат в сила от днес.Срокът за юридическите лица без регистрация е до края на юни, а за търговците, които използват софтуер за продажби - до края на септември.От НАП започват проверки за спазването на правилата. При нарушение търговските обекти могат да бъдат запечатани, а неизрядните търговци -глобени с до 10 000 лева.", "date": "2019.04.01", "title": "Новите изисквания за касовите апарати влизат в сила от днес"}
{"url": "http://www.cross.bg/zelenski-ykraiina-poroshenko-1600581.html", "text": "/КРОСС/ Украйна ще избира президент на втори тур, съобщи RT.На балотаж ще се явят настоящият президент Петро Порошенко и комикът Владимир Зеленски. Това показват последните екзитполове.Според предварителните информации Зеленски е събрал 30.1%. Порошенко е бил подкрепен от 18.5%.Вотът за Зеленски се счита като протестен срещу големите партии в Украйна. Той беше определян като фаворит от предварителните проучвания.", "date": "2019.04.01", "title": " Зеленски с победа в Украйна"}
{"url": "http://www.cross.bg/petkov-rymen-pravitelstvoto-1600589.html", "text": "/КРОСС/ \"Всеки един кандидат за евродепутат на ГЕРБ трябва да е наясно, че на челото му пише „Аз съм част от асансьора на Цветанов, този асансьор обаче ще свали кандидатите на ГЕРБ за евровота наполовина“ това коментира пред журналисти в Бургас председателят на ПП АБВ Румен Петков.В листата на АБВ за Европейските избори има бургаско присъствие и номинацията е за областния председател на партията Антон Коджабашев.Румен Петков е категоричен, че той е човекът, който напълно заслужава да бъде кандидат за такъв вид избори.Петков коментира създалото се дипломатическо напрежение между България и южната ни съседка Турция. „Със съжаление и болка регистрираме, че реакцията на правителството като цяло и на премиера ни е повече от самоунижаваща. Случаят задължава реакция на най-високо ниво, а виждаме как мълчанието на президента е оглушително. Реакцията на политическите ни сили също е нелепа“, посочи още Румен Петков.Той е категоричен, че на българска територия не трябва да се разполагат ядрени арсенали и да се ситуират военни контингенти с атакуващ характер. „От АБВ настояваме правителството и президентът ясно да кажат, че Военноморска база Атия няма да бъде предоставена за дислокация на нейна територия на военни съоръжения, независимо от формата на тяхното управление. Това ще е посегателство върху националната ни сигурност, но и ще срине туризма“, уточни Петков. Той вече е връчил писмо на министъра на отбраната с настояване правителството да се произнесе по темата. „Ако станем субект за разполагане на ядрено оръжие, ние автоматично ставаме обект. Гузното мълчание на всички институции и на парламентарните групи ме кара да си мисля, че под някаква форма те са си обещавали“, обобщи лидерът на АБВ. В бургаската структура на ПП АБВ нови членове получиха членските си карти. В морския град Румен Петков каза също, че партията ще представи листа си за евроизборите до края на другата седмица.", "date": "2019.04.01", "title": "Румен Петков:  Асансьорът на Цветанов ще свали кандидатите на ГЕРБ за евровота наполовина"}
{"url": "http://www.cross.bg/mashinite-registratziya-ofitzialnata-1600586.html", "text": "/КРОСС/ От днес започва официалната регистрация на партиите и коалициите за предстоящите избори за Европейски парламент на 26 май. Предизборната кампания ще започне официално на 26-ти април.", "date": "2019.04.01", "title": "Започва официалната регистрация за изборите за Европейски парламент"}
{"url": "http://www.cross.bg/chasa-april-operatziya-1600592.html", "text": "/КРОСС/ От днес до 7 април у нас ще се състои специализирана полицейска операция за контрол на скоростните режими. Тя се провежда по линия на Европейската мрежа на службите на Пътна полиция TISPOL и аналогични действия ще има на територията на цяла Европа.Заедно с това, от 6 часа на 2 април до 6 часа на 3 април ще се проведе аналогична операция „24 часа скорост“, при която в рамките на едно денонощие ще има изключително интензивни проверки за скорост.", "date": "2019.04.01", "title": "МВР започна операция за контрол на скоростта"}
{"url": "http://www.cross.bg/etap-spechelil-glasa-1600593.html", "text": "/КРОСС/ Опозицията в Турция спечели местните избори в Анкара, съобщи Дейли Сабах.Резултатите от местните избори са изключително оспорвани. На този етап все още няма яснота кой е спечелил вота в Истанбул.Загубата в Анкара е първо голямо поражението на управляващата Партия на справедливостта и развитието от идването ѝ на власт. На този етап управляващи и опозиция твърдят, че са спечелили вота в Истанбул.Опозиционният кандидат Екрем Имамулу твърди, че е спечелил с 28 000 гласа, а кандидатът на управляващите Бинали Йълдъръм твърди, че печели с 4000 гласа.", "date": "2019.04.01", "title": " Първа голяма загуба на Ердоган в Турция"}
{"url": "http://www.cross.bg/hora-krusta-natovarvat-1600594.html", "text": "/КРОСС/ Започнахте ли подготовката за извайване на тялото за лятото? Ако искате да стегнете фигурата и да влезете в старата форма по-бързо, значи се нуждаете от балансирана диета и много движение.Разнообразните тренировки са добър начин да излезете извън зоната си на комфорт. Планковете, например, които плашат много хора, са упражнения, които може да правите както във фитнеса, така и в домашни условия. Те са в списъка на най-добрите за подобряване координацията на тялото и натоварват много мускулни групи.Много хора, увлечени по здравословното хранене и спортуването, неведнъж са изпълнявали така нареченото планк предизвикателство за определен период от време. Има различни вариации, чрез които перфектното тяло е все по-близо.Tialoto.bg подбра 4 основни предимства на планковете за здравето. Ето кои са те:Само планковете няма как да ви помогнат да стегнете мускулите на корема, но в комбинация с подходящ хранителен режим, това е напълно възможно. Ако човек е по-дебел и започне диета, мазнините постепенно ще се стопят и кожата ще се отпусне. Ето защо паралелно с това трябва да спортува, за да има по-хубава фигура. С планковете човек заяква и изгражда хубави мускули на корема, ръцете, краката. Те са подходящи и за хора, които имат проблеми с кръста, защото не изискват огъване на гръбначния стълб.Планковете са за предпочитане, защото натоварват цялото тяло на един път. Хората, които работят на компютър или извършват тежък физически труд, се изгърбват, имат ошипявания и болки в кръста.Когато се изпълняват редовно, тези упражнения подобряват стойката, улесняват дишането и насърчават работата на нервната система.Ако човек е обездвижен и се храни зле, натрупва повече килограми и става по-тромав. Да не говорим, че по-голямата тежест води до болки в кръста. Гърбът пък се натоварва допълнително от ежедневните дейности.В началото изпълняването на различните видове планкове е трудно, дори непостижимо за по-пълните хора, но с повече усърдие всичко е възможно. След 1-2 тренировки, в които има включени планкове, се усеща разликата. Болките в кръста и гърба намаляват, защото при упражнението се натоварват всички мускули в тези части на тялото. Освен това рискът от възникването на травми е незначителен.При планковете не се натоварват само коремните мускули, както някои хора смятат. При тях цялото тяло укрепва и става по-подвижно с напредване на времето. Докато в началото ви е по-трудно да се държите на ръце, след няколко седмици вече това не е проблем и лесно може да се обръщате на ляво и на дясно със собствената си тежест. Когато подобрите координацията си, може да пробвате различните варианти на планк.", "date": "2019.04.01", "title": "4 основни предимства на планк упражненията"}
{"url": "http://www.cross.bg/chavyshogly-tyrskiya-posolstvo-1600591.html", "text": "/КРОСС/ Протест пред турското посолство се провежда в момента заради отказа на турския вицепрезидент Фуат Октай да поднесе извинение за думите на турския външен министър Мевлют Чавушоглу.Преди дни в публична реч Чавушоглу заяви, че Турция е била принудена да се намеси и България да внесе промени в Закона за вероизповеданията.Протестът се организира от ВМРО.„Целта на протеста е да може българската дипломация да отстоява националните интереси на държавата“, коментира пред „Дарик“ Юлиан Ангелов от ВМРО. „Искаме Турция да се извини и да предприеме адекватни действия, както и повече да не си позволява да се меси във вътрешните работи на България“, допълни той.", "date": "2019.04.01", "title": "Протест пред турското посолство срещу изказването на Чавушоглу"}
{"url": "http://www.cross.bg/kalendar-bulgariya-godina-1600582.html", "text": "/КРОСС/ 1 април 1916 г. е известен като изчезналият ден в България. Със закон е решено след 31 март 1916 г. да не следва 1 април, а 14 април 1916 г.Причината е приемането на Грегорианския календар. България е съюзник на Германия и това изисква унификация на календара.След оживени тридневни препирни в 17-ото народно събрание законът „За въвеждане Григориянския календар\" е приет на 14 март 1916 г., понеделник. Той е обнародван на 21 март. Промяната е описана в неговия член 1 (от общо шест):„От първий априлъ, хилядо деветстотин и шестнадесета година, времеброението въ Царство България става по новия стилъ – Григориянския календаръ.Денътъ тридесетъ и първий мартъ, хилядо деветстотин и шестнадесета година, остава последенъ денъ, броенъ по стария календаръ, и на следващия след него денъ веднага влиза в сила новиятъ съ дата четиринадесетий априлъ хилядо деветстотин и шестнадесета година, като начало на новото времеброение въ Царството.\"Един парадокс лъсва в самото начало – не е съумял законодателят да го избегне. Написал е „От първий априлъ\" 1916-а и по този начин се е позовал на дата, каквато изобщо няма да има.Важно е да се знае, че въпреки че официално България приема Григорианския календар през 1916 година Православната църква в страната продължава да следва Юлиянския календар чак до 1968 г. , когато се преминава към т.нар,\"поправен Юлиански\" календар със специално \"Послание до клира и всички чеда на Българската православна църква\" № 5953. От този момент на сетне църковните празници се празнуват по новия стил, а подвижните празници, какъвто е Възкресение Христово и свързаните с него празници се изчисляват според Юлиянския календар, т. е. по стар стил.", "date": "2019.04.01", "title": " 1 април 1916 г. Изчезналият ден в България"}
{"url": "http://www.cross.bg/rodeni-na-april-1600574.html", "text": "/КРОСС/ , бизнесмен;, изпълнителен директор на \"Мини Марица-изток\";, предприемач;, председател на УС на Асоциацията на индустриалния капитал в България;, политолог;, дипломат;, тенисистка;, съдия в Софийския градски съд;, бизнесмен;, режисьор;, актьор; ", "date": "2019.04.01", "title": "Родени на 1 април"}
{"url": "http://www.cross.bg/tzvetanov-chasa-gerb-1600575.html", "text": "/КРОСС/ Оставките в ГЕРБ са израз на морален стандарт в партията, казва заместник-председателя й Цветан Цветанов в интервю за \"Труд\". Напусналият парламента, след като стана ясно, че е купил луксозен апартамент на занижени цени, Цветанов заявява, че сега има повече хъс и време за работа със структурите в страната. По-голямата част от разговора е посветена на предстоящите евроизбори, като според Цветанов националпопулистите могат да вкарат Европейския съюз в пълен хаос.1 април - Ден за тестове в МВР, е озаглавен коментар на \"Труд\" относното предстоящото днес изпробване на сиренната система в София и други градове. Авторът Цветан Гемишев предлага в наредбата тази дата да се фиксира и тя да стане професионален празник - Ден на всички служители от държавната администрация, лишени от чувство за хумор.  Не искам да сте кучки, а да сме добронамерени, цитира \"24 часа\" изказването на Бойко Борисов при вчерашното обявяване на евролистата на ГЕРБ и СДС, водена от еврокомисаря Мария Габриел. На страниците на вестника намираме и интервю с бившия парламентарен председател Александър Йорданов, който влезе в листата от квотата на СДС и обявява, че наблюдава с тревога \"рекомунизацията на БСП\" и оценява факта, че вече 10 години ГЕРБ и Бойко Борисов не допускат социалистите до властта.Според главния редактор на вестника Борислав Зюмбюлев СДС са излезли \"най-умни измежду умните и красивите\", а борбата на т. нар. десни е кой обича повече фондация \"Конрад Аденауер\", а не за спасяването на Европа. \"Аферим, дипломацио\", е озаглавен коментар в опозиционния \"Дума\" относно изказването на турския външен министър, че Анкара се е намесила в приемането на промени в българския Закон за вероизповеданията. Когато дипломацията е дипломация на навеждането, резултатите няма как да са различни, смята авторката. Ще се извини ли Анкара на София? Не го направи за Берлин, изтъква кореспондентът на \"24 часа\" в Германия Капка Тодорова. Според нея страната ни не може да направи много, защото споделя мнението на Германия, че \"с Турция е по-добре да се поддържа диалог\".", "date": "2019.04.01", "title": "Преглед на печата за 1 април"}
{"url": "http://www.cross.bg/testvat-sirenite-v-oblastni-grada-1600576.html", "text": "/КРОСС/ Сирените за ранно предупреждение и оповестяване ще бъдат задействани днес в 13 ч. в София, Бургас, Варна, Кърджали, Монтана, Пазарджик, Плевен, Пловдив, Смолян, Враца и в населените места в 30-километровата зона около АЕЦ „Козлодуй“. Национални сигнали за тревога ще бъдат излъчени и от обекти, чиято дейност създава опасност от възникване на бедствия.От МВР припомнят, че сирените се изпробват два пъти годишно - в първите работни дни през април и октомври.", "date": "2019.04.01", "title": " Тестват сирените в 10 областни града"}
{"url": "http://www.cross.bg/istanbyl-razvitieto-spravedlivostta-1600578.html", "text": "/КРОСС/ И управляващите, и опозицията в Турция твърдят, че техният кандидат печели надпреварата за най-големия град в страната - Истанбул. Официални резултати все още няма. Партията на справедливостта и развитието печели в мнозинството от общините, но губи поне в 3 от петте най-големи града в страната.Кандидатът на опозицията Екрем Имамоглу обяви, че печели изборите в Истанбул. По думите му пред журналисти той води с около 30 000 гласа и не съществува вероятност кандидатът на Партията на справедливостта и развитието Бинали Йълдъръм да може стопи тази разлика от оставащите бюлетини.Имамоглу се позова на получаваните в централата на Народнорепубликанската партия протоколи от нейните представители в избирателните комисии. Той призова партийните членове да не напускат комисиите до края на броенето и осъди действията на Анадолската агенция, която около три часа не обновяваше резултатите от изборите в Истанбул. Агенцията се оправда с това, че не получава данни от Висшата избирателна комисия. Сайтът на комисията временно беше недостъпен.Понастоящем Анадолската агенция съобщава за преднина на Бинали Йълдъръм от 0,5% или по-малко от 4000 гласа.Около час преди пресконференцията на Имамоглу ръководителят на офиса по комуникациите на президента Ердоган Фахреттин Алтун написа в „Туитър“, че изказването на Ердоган не противоречи на речта на Бинали Йълдъръм, в която той се обяви за победител. Президентът Ердоган нито обяви победа, нито призна загуба в Истанбул и допълни, че дори и ако не е била спечелена голямата община, повечето общини на града са спечелени от Партията на справедливостта и развитието.", "date": "2019.04.01", "title": "Инфарктни избори в Турция"}
{"url": "http://www.cross.bg/trakiya-avtomobila-otzelelite-1600611.html", "text": "/КРОСС/  11-годишно момиче и баща ѝ са оцелелите от снощната ужасяваща катастрофа на автомагистрала \"Тракия\" край Пазарджик.При инцидента загинаха трима – майката на детето, която е управлявала автомобила, бабата и дядото.Оцелелият мъж е с временна опасност за живота, съобщи за TrafficNews.bg говорителят на МВР-Пазарджик Мирослав Стоянов.Около 21,40 часа е получен сигнал за тежък пътен инцидент, съпроводен с пожар в района на 89-ти километър от АМ \"Тракия\". По първоначални данни водачът на \"Нисан\" със сливенска регистрация е шофирал с несъобразена скорост в ремонтирания участък, загубил е управлението над автомобила, преминал е през сигналните бализи в насрещното платно, което е в ремонт.", "date": "2019.04.01", "title": "11-годишна и баща ѝ са оцелелите на \"Тракия\", майката шофирала"}
{"url": "http://www.cross.bg/berlyskoni-partiyata-chast-1600579.html", "text": "/КРОСС/ Бившият италиански премиер Силвио Берлускони каза, че се кандидатира за евродепутат на европейските избори през май, защото иска да се бори за по-единен Европейски съюз, отговарящ на визията на основателите на блока, предаде Асошиейтед прес.Берлускони направи изявлението си на конгрес на своята дясноцентристка партия \"Напред Италия\". През последните години партията загуби част от популярността си, защото избирателите се обръщат към десни партии с антимигрантски и евроскептични послания, особено партията \"Лига\". \"Лига\" е част от управляващата Италия коалиция, заедно с популисткото Движение \"Пет звезди\". Партията се бори за засилване на националната автономия и по-малко европейска интеграция.Берлускони обаче заяви, че иска Европа да се върне към проекта на бащите основатели, които са искали много по-единна Европа, \"със само една външна политика и само една отбранителна политика\".", "date": "2019.04.01", "title": "Берлускони се кандидатира за евродепутат"}
{"url": "http://www.cross.bg/ptitzi-nasekomi-namalyavane-1600583.html", "text": "/КРОСС/ Броят на птиците, които се хранят с насекоми, като бръмбари и гъсеници, е намалял значително в Европа през последните 25 години, сочат резултатите от германско проучване, цитирани от ДПА.Регистрирано е 13-процентно намаляване на броя на хранещите се с насекоми птици в Европа между 1990 и 2015 г.Намаляването отразява тенденция, свързана със спад в популацията на насекомите.Учените обаче го приписват също на намаляването на зелените площи и превръщането им в обработваеми земи. Около половината от видовете птици в Европа се хранят с насекоми. Подобно намаляване на популацията не е регистрирано сред всеядните птици. Проучването показва също, че са стабилни популациите на редица видове птици, най-вече на онези, които се приспособяват към различни хабитати и условия за живот.До тези заключения са стигнали специалисти от центъра Зенкенберг за изследвания върху климата и биоразнообразието и Германския център за изследване на интегративното биоразнообразие. Резултатите от проучването са публикувани в Conservation Biology.", "date": "2019.04.01", "title": "Определени птици в Европа застрашително намаляват"}
{"url": "http://www.cross.bg/april-zayavi-klimatologut-1600585.html", "text": "/КРОСС/ Чака ни един нормален април. Това заяви климатологът  проф. Георги Рачев в сутрешния блок на Нова телевизия.По думите му разминахме се с повсеместните  слани.Първите пет дни  от месеца ще ни очаква безвалежно време, но от петък започва валежен период.Валежите са много важни заради посевите и селското стопанство в момента, заяви той.Добри температури ни очакват, малко по-високи за периода, допълни климатологът.", "date": "2019.04.01", "title": "Проф. Георги Рачев: Чака ни един нормален април"}
{"url": "http://www.cross.bg/fileva-gryp-nataliya-1600580.html", "text": "/КРОСС/ Една от най-богатите жени в Русия загина в неделя при катастрофа с малък частен самолет в Германия, предадоха информационните агенции.Петдесет и петгодишната Наталия Филева, съсобственик на втория по големина въздушен превозвач на Русия - \"Ес7 Груп\" (S7 Group), е пътувала на борда на едномоторен шестместен самолет \"Епик ЕлТи\" (Epic LT), който се разбил и изгорял в полето, докато правел заход за кацане на малкото летище Егелсбах към 15,30 ч. в неделя, съобщиха от компанията на Филева.Бизнес изданието \"Форбс\" оценява богатството на Наталия Филева на 600 милиона долара.Наталия Филева е съсобственик на компанията \"Ес7 Груп\", която е втората по големина след \"Аерофлот\", посочва Ройтерс. Асошиейтед прес допълва, че \"Ес7 Груп\" има база на московското летище Домодедово и лети до 150 дестинации в 35 държави, използвайки 56 самолета \"Еърбъс\" и 23 \"Боинг\". Съпругът на Филева - Владислав, е посочен като председател на борда на директорите във финансови документи на сайта на компанията за третото тримесечие на 2018 г., посочва АП. Германската полиция съобщи, че изглежда на борда на самолета са се намирали двама пътници и един пилот. Самолетът пътувал от Кан (Франция) към Егелсбах, който се намира на около 10 км южно от Франкфурт. Представител на местната полиция съобщи, че самолетът, на който се предполага, че са пътували двама руски граждани, е напълно изгорял, което ще затрудни идентификацията на жертвите. Отломките са пръснати в радиус от 20 метра от мястото на катастрофата.Компанията \"Ес7 Груп\" потвърди гибелта на Наталия Филева и изказа съболезнования на семейството, съобщават информационните агенции.За другите двама души на борда засега няма информация, отбелязва Ройтерс.Германските авиационни власти разследват причината за катастрофата. Според представител на Германската служба за безопасност на полетите пилотът може да е загубил контрол над машината при маневра преди кацането. Други двама души загинаха при пътно-транспортно произшествие, свързано със самолетната катастрофа, съобщава АП, като се позовава на ДПА. Полицейски автомобил, реагирал на самолетната катастрофа, се блъснал челно с друга кола, при което трима полицаи са тежко пострадали, а двамата пътници в другия автомобил са загинали, съобщава АП. ", "date": "2019.04.01", "title": "Една от най-богатите жени в Русия загина при катастрофа "}
{"url": "http://www.cross.bg/komisiya-pravilata-sedmitza-1600584.html", "text": "/КРОСС/ Европейският парламент ще обсъди отново тази седмица промените в правилата за дейността на международните превозвачи. Това се съобщава в сайта на парламентарната комисия по транспорт.Предвижда се комисията да заседава извънредно на 2 април, след като по-рано в Страсбург евродепутатите не успяха да се произнесат по множеството предложения за поправки и добавки към внесените законопроекти. През януари парламентарната комисия одобри само един от трите доклада, в които са залегнали предвижданите промени.Според програмата на ЕП на сесията в Брюксел на 3 и 4 април поправките ще бъдат гласувани в пленарната зала. Ако този път гласуването на първо четене бъде успешно, то ще очертае становището на ЕП в преговорите с председателството на Съвета на ЕС и Европейската комисия.Едва когато тези тристранни преговори завършат с успех, ЕП ще трябва да гласува промените и на второ четене. Очаква се, ако тази седмица гласуванията не доведат до напредък, въпросът да остане за евродепутатите, избрани на предстоящите избори през май.", "date": "2019.04.01", "title": "ЕП ще разгледа отново промените в правилата за дейността на превозвачите"}
{"url": "http://www.cross.bg/april-riba-shegi-1600567.html", "text": "/КРОСС/ 1 април е Денят на хумора, шегата и лъжата. Празникът е международен, а в България е свързан с различни суеверия, като например това, че за да имате късмет през цялата година, трябва да излъжете поне веднъж и вас да ви излъже някой до обед.Различни са версиите за произхода на този празник. Смята се, че празникът идва от Древен Рим - там в средата на февруари празнували деня на Глупците. Друга версия за началото е от Неапол. Крал Монтерей получил риба по случай спирането на земетресението там. След година владетелят поискал точно същата риба. Такава обаче не намерили и готвачът приготвил друга, която много приличала на предишната. И макар, че кралят познал подмяната, той не се разгневил, а дори се развеселил. Оттогава станали обичайни шеги и лъжи на 1-ви април. Но от къде точно произлиза този празник, със сигурност не се знае.В Нова Зеландия, Великобритания, Австралия и Южна Африка шеги се правят само до обяд. Всеки, който се пошегува в друго време от деня получава псевдонима \"Априлски глупчо\".В Ирландия, Италия, Южна Корея, Япония, Русия, Германия, Канада и САЩ шегата властва през целия ден.Иранците си правят шеги на 13-ия ден от Персийската Нова година, който се пада на 1 или 2-ри април. Празникът се нарича \"Сиздах Бедар\" или празникът на природата, който се е празнувал още през 536 г. пр.н.е. Това кара мнозина да вярват, че Първоаприлският ден на шегата се е зародил от тази традиция. Според фламандския обичай децата заключват своите родители и ги пускат само, когато те обещаят да им дадат лакомство. На този ден по времето на династията Чосон в Корея било позволено царското семейство и придворните да се шегуват помежду си. Това бил първият снежен ден от годината. Хората се замеряли със снежни топки и после давали фалшиви оправдания. Уцеленият със снежна топка се смятал за \"губещ\" и трябвало да изпълни едно желание на човека, замерил го със сняг.В Германия и Австрия считат 1 април за нещастен ден, а родените на този ден за хора без късмет.В Шотландия 1 април е ден на кукувицата, тъй като там птицата е символ на глупостта.В Полша този ден е изпълнен с шеги, вицове и закачки. Дори държавните институции си позволяват да лъжат, а важната работа се отлага за друг ден.Една априлска риба:През 1972 г. съобщават по телевизията във Франция за приемането на закон, който забранява пушенето на обществени места. Тази \"Априлска риба\" е предизвикала голям смях навремето. 35 години по-късно обаче тази\"шега\" става реалност. През февруари 2007 г. действително се приема такъв закон.", "date": "2019.04.01", "title": "Честит Ден на шегата!"}
{"url": "http://www.cross.bg/tema-gerb-sofiya-1600572.html", "text": "/КРОСС/  Волята на Турция, часове след гласуването за местна власт. Последни новини от Истанбул. Изборът на ГЕРБ за евровота. Каузите на Андрей Новаков. Строителният контрол и спорните обекти. Позицията на омбудсмана Мая Манолова.Скъпата целувка на Кобрата. Как ще се развие сагата с репортерката Суши? В Залата на славата на международната баскетболна федерация - българската легенда Атанас Голомеев. Ексклузивно: Водачът на евролистата на ГЕРБ - Мария Габриел, в студиото на „Тази сутрин\". Защо Радан Кънев измести Светослав Малинов от първото място в листата на „Демократична България\". Ще се извини ли Анкара на София и имало ли е реална намеса на Турция във вътрешната ни политика? Коментар на бившия ни консул в Одрин Георги Димов. На живо: Защо ВМРО излизат на протест пред Турското посолство?Кои са най-новите методи при кражбите на коли и за какво да внимаваме? Гост: Гл. инсп Пламен Максимов, СДВР. „Чети етикета\": С какво ще заменим пластмасовите вилици и чаши след забраната за ползването им в Европа? 20 лева, автограф, или благодарност? Какво подава на катааджиите човекът от клипа и могат ли камерите да спрат подкупите на улицата? Как думата „кучка\" влезе в предизборната риторика? И още, ще преодолее ли ГЕРБ апартаментната тема с кандидатите си за евродепутати? На живо: Протест пред Турското посолство, след репликата на турския външен министър, че е оказал натиск над София за Закона за вероизповеданията.„На твоя страна\": Храни с изтекъл срок на годност на пазара. Предлагат ли ни търговците стари продукти на щанда?Нелеп инцидент възмути племенницата на Левски: Мъж падна от Моста на влюбените, никой не му помогна. Разказ от първо лице на Христина Богданова, станала свидетел на случая. „Ледена епоха\" в овощните градини. Ще останем ли без български вишни и череши? „Пълен абсурд\" с Румен Бахов: Инспектори отнесоха изкуствената трева на семейство, объркаха я с боклук. Минус или плюс? Какви градуси ни чакат през април? Прогнозата на климатолога Георги Рачев. От Париж, с любов. Кой и защо пожела да се ожени за символа на Франция - Айфеловата кула? ", "date": "2019.04.01", "title": "Теми и гости в сутрешните блокове на телевизиите на 1 април"}
{"url": "http://www.cross.bg/meliton-evseviii-sardi-1600569.html", "text": "/КРОСС/ Към християнските апологети от II в. трябва да бъде отнесен и св. Мелитон, епископ на гр. Сарди (в Лидия, Мала Азия), който е бил един от най-бележитите пастири на Източната църква и учен писател на своето време. Запазените известия за живота му са оскъдни. Откъслечни сведения има в Църковната история на Евсевий Кесарийски.Като епископ на гр. Сарди, според свидетелството на Евсевий, той обърнал през времето на Антонин Пий (138-161 г.) върху себе си вниманието на широк кръг люде, а през време на царуването на Марк Аврелий (161-180 г.) той стоял на висотата на своята слава: Евсевий го поставя редом със съвременниците му Хегезип, св. Дионисий Коринтски, св. Аполинарий Иераполски, св. Ириней Лионскии др. като един от представителите на здравата вяра и верните пазители на църковното предание.В един откъслек от съчинение на св. Мелитон, запазен у Евсевий, сам той свидетелствува, че предприел пътешествие в Палестина, за да се запознае непосредствено с местата, където са станали свещените събития за нашето спасение, а също и да установи автентичността на старозаветните свещени книги.След мъченическата смърт на епископ Сагарис, когато проконсул на Мала Азия бил Сервилий Павел (очевидно Сергий Павел, както го посочва Руфин Аквилейски, защото проконсул на Мала Азия под името Сервилий Павел не е известен, св. Мелитон взел участие във вълнуващия през това време Лаодикийската църква спор за празнуването на Пасхата, като написал по този повод съчинение \"За Пасхата\" и защитил малоазийската практика. Пак според свидетелството на Евсевий св. Мелитон представил на император Марк Аврелий около 170-171 г. реч в защита на християнството.Св. Мелитон завършил своя земен живот в Сарди. Годината на смъртта му не е известна. ", "date": "2019.04.01", "title": "Св. Мелитон Сардикийски "}
{"url": "http://www.cross.bg/proteini-protein-aminokiselini-1600571.html", "text": "/КРОСС/ Конопът е бил използва в продължение на векове, поради неговото съдържанието на няколко основни хранителни вещества, които са важни за организма. Една особена полза от консумацията на конопа е, че осигурява протеини. Това и още редица допълнителни хранителни предимства популяризират конопа сред хората, които искат да подобрят здравето си по натурален начин.Конопените протеини съдържат 50% пълноценни протеини. Храните могат да бъдат класифицирани като пълни, частични или непълни източници на протеини. Протеините се смятат за пълноценни, когато съдържат всички аминокиселини в достатъчни количества да посрещнат нуждите на човешкото тяло. Конопените протеини съдържат всички 21 познати аминокиселини, включително 8 незаменими аминокиселини, които човешкото тяло не може да произвежда, в достатъчни количества. Това също прави конопа добър алтернативен източник на протеини за вегетарианците и веганите.65% от съдържанието на протеините в конопените семена е глобуларният протеин едестин, който много прилича на глобулина в кръвната плазма. Едестинът лесно се смила, лесно се абсорбира и е от съществено значение за поддържане на здрава имунна система. Две супени лъжици от конопения протеин могат да осигурят около 13-15 грама протеин. Те съдържат така наречените разклонена верига аминокиселини (BCAA), по-специално - левцин, изолевцин, валин. Според Организацията по прехрана и земеделие, BCAA трябва да съставляват 40% от дневния прием от незаменими аминокиселини - около 40 милиграма се пада на левцина и 10 -30 милиграма на изолевцин и валин на килограм телесно тегло.Защо са толкова важни тези аминокиселини? Заедно с въглехидратите, те са горивото, което мускулите изгарят за енергия. Техният метаболизъм е по-директен и се нуждаят от по-малко обработка от черния дроб, за разлика от други видове протеини.Протеините са потенциални алергени като протеините на соята, млечните продукти и на различните ядки. Млечните продукти и червеното месо са добри източници на протеин. Въпреки това, те могат да бъдат с високо съдържание на наситени мазнини, докато конопеният протеин е с ниско съдържание на наситени мазнини. Aлергии от конопените протеини не са констатирани. За разлика от другите протеини, конопените протеини имат богато съдържание на полиненаситени киселини Омега-6 и Омега-3 в идеална за консумация пропорция от 3:1. Според Службата по храните и хранителните добавки на Националния институт по здравеопазване, тези незаменими мастни киселини в оптимално съотношение намаляват рисковете за сърдечен удар, сърдечно-съдови проблеми, атеросклероза и някои видове рак. Консумирането на ненаситени мазнини също се свързва с намален риск от деменция. Журнал за болестта на алцхаймер публикува през 2010 година статия, според която при възрастните хора с диета, включваща големи количества ненаситени мазнини, се наблюдава намален риск от увреждане на паметта и по-късно развитие на деменция.Една лъжичка от конопения протеин има 111 калории и 14 грама протеин. Съдържа полезни за сърдечното здраве ненаситени мазнини и фибри, които участват в профилактиката на заболяванията и регулират функцията на червата. Диетата, богата на фибри може да намали риска от сърдечни заболявания, диабет тип 2, запек и дивертикулит.За конопените протеин се смята, че имат засилващи имунната защита свойства, намаляват умората, подобряват функциите на бъбреците и подобряват състоянието на сърдечна хипертрофия, свързана с бъбречно заболяване.Конопените протеини са идеална протеинова добавка за спортуващи (помагат за изграждане на мускулна маса и сила). Подходящи са за вкусни шейкове с банани, ягодоплодни, ябълка и канела, круши и джинджифил, кисело мляко и мед или мляко от зеленчуци, добавете към овесените ядки, в супата, към брашното в тестените ви деликатеси (Можете да замените около 25% от общото количество брашно с конопен протеин на прах).Отглеждането на коноп в голям мащаб е част от екологичното земеделие. Растението се развива бързо и гъстотата му убива плевелите. Следователно, използването на пестициди и хербициди, нефтохимически торове не нужно при неговото отглеждане. В сравнение с други култури, отглеждането на коноп е по-рентабилно и по-малко вредно за околната среда. За разлика от соевите зърна, конопът не е подложен на генетична модификация. Конопът подлежи на органични земеделски методи, което го прави безопасен растителен източник на важни протеини.", "date": "2019.04.01", "title": "Здравословна сила на конопения протеин"}
{"url": "http://www.cross.bg/purvata-purvata-royal-1600570.html", "text": "/КРОСС/  - Начело на Византия застава Юстиниан I. - Група протестантски пирати превзема град Брийле. - Основан е университета във Вилнюс.- Обесен е Партений III Константинополски, вселенски патриарх.- Бизнесменът от Ню Орлийнз Оливър Полък създава знака на долара. - Френското правителство забранява да се дават имена на деца, които ги няма в календара.- Император Александър I провъзгласява присъединяването на Финландия към Русия. - Патентован е двигателят с вътрешно горене. - Първата метеорологична карта е публикувана в лондонския вестник „Таймс\". - В Чикаго се появява на пазара първата миеща машина, изобретена от Джозефин Кокрейн. - Художникът Пол Гоген отплавал за Таити.- Подписана е Международна конвенция за защита на птиците. - В България се въвежда Григорианския календар и датата не съществува в календара от тази година, като същия ден в хода на ПСВ е сключено временно споразумение между Австро-Унгария и Царство България за установяване сферите на влияние на двете държави в Албания. - Първата Световна Война: Създадени са Кралските Военновъздушни сили като амалгама от Кралския летателен корпус (Royal Flying Corps) и Кралската флотска въздухоплавателна служба (Royal Naval Air Service). - Немският крайцер Адмирал Шеер е спуснат на вода. - Основан е аржентинският ФК Лухан.- Бирма (днес Мианмар) се отделя от Индия. - Пада Втората испанска република. - В Ню Джърси е проведена първата демонстрация на електронен микроскоп. - Във Варна е създаден Държавен симфоничен оркестър. - В София е основан Съюз на българските композитори - творческа организация на композитори и музиковеди.- Студената война: Започва блокадата на Берлин, след като контролираното от Съветския съюз правителство на Източна Германия, предприема проверки на пътния и жп трафик със Западен Берлин. - Създадена е Българска национална филмотека (първоначално името ѝ е Държавен филмов архив). - САЩ пускат в космоса първия в света метеорологичен изкуствен спътник. - В Сенегал е открит първият в света фестивал на африканското изкуство.- Стив Джобс и Стийв Возняк основават Apple Computer, Inc. - Иран е провъзгласен за ислямска република.- Американецът Стивън Нюмън завършва за 4 години първата околосветска пеша обиколка (36 200 км, посетени 20 страни на пет континента). - Кометата Хейл-Боп преминава през перихелий. - На публичен търг в Лондон цигулка Страдивариус е продадена за 1 526 000 долара - световен рекорд за цена на музикален инструмент. - Основана е официално Агенцията за борба с тежката организирана престъпност. - Хърватия и Албания стават членове на НАТО. ", "date": "2019.04.01", "title": "1 април в историята"}
{"url": "http://www.cross.bg/gurtziya-modni-otsustvie-1600601.html", "text": "/КРОСС/ Модното списание \"Вог\" се завърна по вестникарските щандове в Гърция в неделя, 31 март, след седемгодишно отсъствие. Издателите му се надяват, че икономическото възстановяване на страната след тежката криза ще възвърне и апетита към луксозните модни и лайфстайл печатните издания, пише \"Ройтерс\".\"Вог Гърция\" (Vogue Greece) ще е 26-ото международно издание на списанието, чийто главен редактор ще е 29-годишната Телая Карафилидоу.Издателят на така наречената модна Библия Conde Nast International е направил споразумение с Kathimerines Ekdoseis и месечното списание бе разпространено вчера заедно с неделния вестник \"Катимерини\", който през 2019 г. отбелязва своята 100-годишнина в печата.Новият гръцки \"Вог\", чийто първи брой е с модела Бела Хадид на корицата, ще се разпространява по будките и вестникарските щандове в Гърция и Кипър.Главният редактор на титулярното издание Ана Уинтоур, която управлява списанието от 1988 г., приветства завръщането на \"Вог Гърция\" с публикуван в него текст, озаглавен \"Поглед към бъдещето\". \"Вашето завръщане след години отсъствие ни изпълва с радост. Гърция имаше проблеми и преживя драматични моменти, мога само да си представя колко трудно е било. Въпреки това сега признаците на възстановяване са видими дори тук, в Америка\", пише тя.За пръв път списание \"Вог\" започва да излиза в Гърция през март 2000 г. Негов издател тогава е Lyberis Publications - един от основните играчи на пазара за луксозни модни списания през 90-те години, който налага още изданията Status, Life & Style и Glamour в страната.Lyberis фалира през 2012 г., след като рекламният бизнес претърпя срив по време на икономическата криза, при която безработицата в страната достигна 28 процента, а търсенето на модни и лайфстайл изделия спадна драстично.", "date": "2019.04.01", "title": "След седемгодишно отсъствие \"Вог\" се завърна на гръцкия пазар"}
{"url": "http://www.cross.bg/satirata-hymora-domut-1600577.html", "text": "/КРОСС/ На днешния международен ден на шегата празнуват габровци, прочути с анекдотите, които разказват за самите себе си. Навръх рождения си ден Домът на хумора и сатирата отваря вратите си безплатно. Предците на днешните балканджии, които били признати занаятчии, за да изтъргуват стоката си, трябвало да умеят да вземат ума на клиентите си, да се шегуват, да се пазарят. Когато подхващали своите лакърдии, хората от полето отваряли и сърцата, и кесиите си. Габровци си създали име на добри търговци, които хем търсели сметка от всичко, хем продавали стоката си с усмивка. Обичали да се надсмиват над себе си, а изглежда това се харесвало и на хората, с които правели алъш-вериш. Така още през 18-19 век започнали да се разпространяват смешни истории, в които главният герой бил почтеният, но пресметлив балканджия. Онези весели случки габровци и гостите на града ще си припомнят днес в Дома на хумора и сатирата. Ще ги разиграят малки и големи артисти, не на сцена, а сред посетителите в залите на смеха, разкрива актьорът от габровския драматичен театър Светослав Славчев.Домът на хумора и сатирата днес празнува своя 47-и рожден ден. Програмата започва в 10 сутринта и продължава до вечерта. Освен за големите, забавления ще има и за малките. В една от работилниците децата ще изработват бомбета и мустачки, като тези на великия Чарли Чаплин, а поводът е 130 години от рождението на комика.Изложба на карикатури за днешния празник показва Националният музей на образованието. Там посетителите ще посрещат с ученически хумор от 70-те години на миналия век.Вечерта на централния площад \"Възраждане\" в града ще бъдат прожектирани наскоро заснетите габровски шеги, които вече са популярни в интернет пространството. Тези ретро, черно-бели клипове ще се завъртят на екран малко преди мръкване. Прожекцията ще започне в 19.30 часа. ", "date": "2019.04.01", "title": "Домът на хумора и сатирата отваря вратите си безплатно в Деня на шегата"}
{"url": "http://www.cross.bg/ychilishteto-e-hlebopekarna-1600568.html", "text": "/КРОСС/ \"Училището е хлебопекарна, където детето, за да му придава форма, поставя се на тава за печене като вкисне тестото и се връща на родителите в завършен вид\".Бранислав Нушич", "date": "2019.04.01", "title": "Училището е хлебопекарна"}
