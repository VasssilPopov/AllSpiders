{"url": "http://www.cross.bg/parlament-hranite-praktika-1594562.html", "text": "/КРОСС/ Европейският парламент (ЕП) остави отворена петицията на българските граждани срещу двойния стандарт на храните в Европейския съюз. Това съобщи омбудсманът Мая Манолова, след като беше изслушана от комисията по петициите.\"Комисията по петициите прие за абсолютно основателна внесената от нас петиция, остави я отворена, за да може Европейският парламент да следи и да наблюдава този процес до окончателното приключване с обидната практика на двойните стандарти при храните. Убедена съм, че до края на мандата на Европарламента ще има време тези промени, които да забранят двойните стандарти при храните, да бъдат окончателно гласувани, така че това ще бъде и огромна победа за България, за българските граждани, за българските институции\".Документът и инициативата бяха подкрепени от всички български евродепутати.На въпрос дали има шансове промените в директивата за нелоялните търговски практики да бъдат приети по време на мандата на този Европейски парламент, който изтича през май, Манолова отговори:\"Аз съм оптимист, че тази тема ще намери своето законодателно решение още в рамките на този парламент. Мисля, че европейските институции не могат да си позволят тази практика да продължава, защото това руши доверието в Европейския съюз\".Омбудсманът беше сезирана от български майки, които установиха, че техните бебета консумират храни и напитки с по-ниско качество и в пъти по-висока цена. Срещу тази практика публично се обявиха председателят на ЕК Жан-Клод Юнкер и еврокомисарят по правосъдието и защитата на потребителите Вера Йоурова.Пред БНР Манолова изрази очакване законодателната промяна да бъде приета до края на мандата на този Европейски парламент:\"Освен петицията на български граждани в Комисията по вътрешен пазар ще бъде обсъждан и гласуван потребителският пакет, част от който е проблемът с двойните стандарти при храните. Ще имам среща и с еврокомисаря Йоурова\". ", "date": "2019.01.22", "title": "ЕП остави отворена петицията на българите срещу двойния стандарт на храните в ЕС "}
{"url": "http://www.cross.bg/iioncheva-obvinenie-prokyratyrata-1594563.html", "text": "/КРОСС/ Журналистката и депутат от \"БСП за България\" Елена Йочева отговори на прокуратурата, която днес й повдигна  за пране на пари.\"Обвинението, че работейки в периода 2012-2014 г в Тв7 съм била финансирана по престъпен начин, е абсурдно.Това е периодът, в който заснех поредица от документални филми за войната в Сирия и действията на ислямистките организации в Алепо, за Турция и пълзящата ислямизация, за Украйна и началото на гражданската война. Филмите са излъчени, а техниката за тяхното заснемане и монтаж, както и за репортажите в пряк ефир, е налична.Правителството и Б. Борисов започнаха да използуват създадената и контролирана от тях Специализирана прокуратура за сплашване, за заплаха, за публично унижение на своите противници.Опитват се да смажат тези, които показват как Шайката - тази организирана престъпна група, разграбва България. Това няма да ни спре\", написа тя във фейсбук.Припомняме, че днес Елена Йончева се сдоби с обвинение за пране на пари. Журналистката е привлечена като обвиняема за пране на пари в качеството ѝ на собственик и управител на дружеството \"Офроуд\", с чиито средства тя е имала право да се разпорежда. Държавното обвинение твърди, че през 2012 г. Йончева е направила дружество с офшорна форма, която след това е внесла по сметките на новото дружество над 650 000 лева КТБ. Според разследващите парите били прикривани чрез офшорна компания с търговското наименование „Далий Трейдинг Лимитид\". Според прокуратурата Йончева е знаела, че изпира пари, които са били източени от КТБ преди шест години.Разследването се води от Специализираната прокуратура и започна след сигнал от депутатите на ГЕРБ Тома Биков, Антон Тодоров и Делян Добрев. ", "date": "2019.01.22", "title": "Елена Йончева отговори на прокуратурата: Обвинението е абсурдно! Няма да ме сплашат!"}
{"url": "http://www.cross.bg/mishel-pfaiifur-deiivid-1594527.html", "text": "/КРОСС/ Тази седмица Мишел Пфайфър се присъедини към Инстаграм и веднага потопи феновете си в романтиката на 25-годишния си брак.60-годишната Мишел изглежда невероятно - любовта наистина й отива... и не я е напускала цели 25 години, пишат от eva.bg. Тя сподели снимка с 62-годишния си съпруг Дейвид E. Кели, на която са на романтична вечеря по случай 25-aта годишнина от сватбата си. Сценаристът, дело на който са едни от най-хитовите сериали като \"Али Макбийл\", \"Адвокатите\" и \"Големите малки лъжи\", също изглежда изключително щастлив.\"Вече 25 години продължавам да бъда най-щастливото момиче в стаята\", написа Пфайфър под снимката, на която с Дейвид пият вино.Запознават се на предварително уредена от техни познати среща. Мишел Пфайфър е започнала процедура по осиновяване - много преди да го срещне. Очевидно детето идва точно навреме. За датата, на която е планирано кръщенето на осиновената й дъщеря, тя разпраща покани до най-близките си приятели. Ден преди събитието им звъни, за да каже:\"Изненада! Всъщност ще е сватба!\"\"Детето се появи още в началото на връзката ни и тогава наистина оцених Дейвид, защото го видях в ситуации, които разделят мъжа от момчето. Всъщност и двамата трябваше да се видим прекалено бързо в ролята на родители. Това премахна напрежението\", твърди Пфайфър.Година по-късно на бял свят се появява и синът им. Те не приемат брака си за даденост - и до днес, поне веднъж седмично, излизат на романтична среща. А той не пропуска и ден, в който да не й изпрати букет гардении.\"Страхувам се да бъда сама, страхувам се, че не съм сама. Страх ме е от това, което съм, което не съм, което бих могла да бъда или което не бих могла да бъда. Не искам да работя това до края на живота си, но ме е страх да напусна. И, знаете ли какво, толкова се уморих да се страхувам\", заяви преди време Мишел. ", "date": "2019.01.22", "title": "Мишел Пфайфър отпразнува 25 години щастлив брак"}
{"url": "http://www.cross.bg/vreme-bikini-snimki-1594526.html", "text": "/КРОСС/ Тайванска планинарка, изствестна с публикуването на снимки от високи върхове, облечена само по бикини, е починала, след като е попаднала в клисура по време на самостоятелно изкачване. Джиджи Ву успяла да се свърже с аварийните служби, но лошото време забавило спасителната операция, съобщава BBC, като се позовава на местни медии.Смята се, че причината за смъртта на 36-годишната тайванка е хипотермия. Тя е популярна фигура в социалните мрежи, а съобщенията на страницата ѝ във Фейсбук от приятели и почитатели ѝ отдават последна почит и я определят като вдъхновяващ планинар.Ву е била на самостоятелна обиколка в Националния парк Юшан, където се намират и най-високите върхове на Тайван, достигащи до 4000 метра. Тя е известна с публикуването на снимки по бикини, но е била и опитен турист, който винаги използвал необходимото оборудване и предпазни мерки по време на експедициите си.Според местни медии лошото време е възпрепятствало достигането до Ву с хеликоптер и се е наложило спасителите да тръгнат към нея пеш. Тялото ѝ е открито в понеделник, а предната нощ температурите са били много ниски. На 24 декември 2018 г. Ву е публикувала снимка на краката си, които били значително разранени, към която е написала, че се е подхлъзнала от пътеката и за малко да падне. В интервю от 2018 година за Фокус Тайван, тя казва, че е започнала да публикува снимки по бикини, след като загубила бас с приятел. Последният ѝ пост във Фейсбук, предназначен за нейните 18 000 последователи показва гледка от планината над облаците. ", "date": "2019.01.22", "title": "Планинарка, известна със снимките си по бикини, загина по време на преход"}
{"url": "http://www.cross.bg/tzzyankyeii-bila-kitaii-1594525.html", "text": "/КРОСС/ Властите в Китай обявиха намерението си да разработят ефективно законодателство, което ще позволи да се предотврати възможността за провеждането на незаконни опити в областта на генетиката, предава ТАСС, цитирана от БТА.Агенцията цитира Министерството на науката и техниката на КНР, което взе становище във връзка с разследването за раждането на близначки от генно-модифицирани ембриони. Експериментът бе дело на китайския учен Хъ Цзянкуей от Южния научно-технологичен институт в Шънчжъне.Министерството на науката и техниката застава решително срещу подобни експерименти\", се казва в съобщение на ведомството, публикувано на сайта му. Стана ясно, че научно-техническата дейност на биолога Хъ Цзянкуей е била преустановена от министерството. В същото време ведомството ще поддържа и насърчава научните опити в съответствие със законите. Министерството ще координира усилията си и с други институции за подобряване на нормативната база, свързана с генетичните експерименти.В края на месец ноември миналата година китайският учен Хъ Цзянкуей заяви, че е помогнал да бъдат създадени първите в света хора с изкуствено променени гени - две бебета близначки. По неговите думи ДНК на новородените, заченати чрез екстракорпоралното оплождане, е била подложена на изменение с помощта на новия метод за редактиране на гени CRISPR-Cas9. Целта на експеримента била бебетата да развият имунитет към ХИВ-вируса, носител на който бил техният баща. ", "date": "2019.01.22", "title": " Китай въвежда закони против генетичните модификации на хора "}
{"url": "http://www.cross.bg/oval-nasa-petno-1594535.html", "text": "/КРОСС/ Сондата на НАСА \"Джуно\" е заснела нови впечатляващи кадри от най-голямата планета в Слънчевата система - Юпитер. На най-пресния кадър се вижда огромна буря, която съперничи по размери на Голямото червено петно. Новата буря, която е в съседство до известния ураган на Юпитер е наречена \"Овал БА\". Тя е два пъти по-малка от Голямото червено петно, но показва белези на еволюция.Учените от НАСА са забелязали, че \"Овал БА\" е променила цвета си и е в началната фаза от своето образуване. Според астрофизиците новата буря ще стане по-тъмна или контрастна, спрямо своето обкръжение и ще увеличи своите размери. Очакванията са \"Овал БА\" да се развива в продължение на векове.Междувременно, съседното Голямото червено петно намалява, а бурята, която го образува, губи своята сила. ", "date": "2019.01.22", "title": "НАСА публикува нова порция снимки от Юпитер"}
{"url": "http://www.cross.bg/plovdiv-zashtitava-tervel-1594534.html", "text": "/КРОСС/ Тервел Пулев ще защитава своята Европейска титла по бокс в Пловдив. Българинът спечели приза на 27 октомври в София, а сега предстои да я отстоява. Събитието трябва да се проведе на 18 май в зала Колодрума.Идеята на пловдивския промоутър Ивайло Гоцев е тогава да бъде организирана международна боксова галавечер, като двубой на по-малкия брат на Кубрат да бъде гвоздеят на вечерта. Събитието ще бъде в подкрепа на инициативата \"Пловдив - Европейска столица на културата\".Шоуто предвижда 8 мача, а Тервел ще защитава Европейската титла, която спечели с нокаут още във втория рунд срещу италианеца Леонардо Бруцезе. Противникът му за галата в Колодрума все още не е ясен.Преди защитата на титлата си на 18 май обаче по-малкият от братя Пулеви се очаква да проведе два двубоя в САЩ, но там няма да е заложен поясът. ", "date": "2019.01.22", "title": "Тервел Пулев ще защитава титлата си в Пловдив"}
{"url": "http://www.cross.bg/elena-pari-tursi-1594564.html", "text": "/КРОСС/ На 20.07.2017 г. прокурорът Иван Гешев представи документа \"Общ поглед върху модела КТБ\" и обяви, че е установено финансиране на политици и че различни лица от политическия живот са получавали пари в брой по нареждане на Цветан Василев. Веднага изпратих писмо до специализираната прокуратура с искане- да обявят публично имената на тези политици. Днес е 22.02.2019г. Година и половина след моето искане, политиците не са оповестени, но е повдигнато обвинение на журналиста Елена Йончева за пране на пари. За мен няма съмнение, че това се прави заради нейните смели журналистически разследвания на кражбите на властта и приближените им фирми. Стоя твърдо зад Елена и я подкрепям в желанието й да разкрива истината и да търси справедливост.", "date": "2019.01.22", "title": "Нинова: Стоя твърдо зад Елена Йончева и я подкрепям в желанието й да търси истината"}
{"url": "http://www.cross.bg/vivo-smartfon-polychavat-1594536.html", "text": "/КРОСС/ Дебютирал в самия край на 2018 година, днес най-купуваният смартфон в онлайн магазина Amazon е малко известният по нашите ширини BLU Vivo XL4. Устройството обаче има всички причини да е хит.На първо място е цената му от едва 150 долара, като в други онлайн магазини тя е дори по-евтина. За тази сума обаче потребителите получават модерен дизайн с 6.2-инчов изрязан дисплей, 8-ядрен процесор на Mediatek, 3GB RAM и двойна камера.На гърба е разположен 13MP сензор с f/2.0 бленда, който е комбиниран с 2МР сензор за дълбочина на изображението. Камерата за селфитата също е 13MP и е допълнена от своя собствена светкавица.Друго голямо предимство е мощната батерия, която има капацитет от 4000 mAh и гарантира, че ще издържте поне няколко дена без зареждане.Освен стандартните зарядно и слушалки, в кутията на телефона идват не един, а два силиконови кейса, единият от които е с доста интересно изображение. Купувачите получават и протектор за екрана.Потребителите споделят, че макар телефонът да напомня в някои отношения на новия iPhone Xs, то цената му е буквално 10 пъти по-ниска. Някои се шегуват, че могат да вземат 10 броя от BLU Vivo XL4 и да унищожат 9 от тях по всевъзможни и странни начини, след което да качат видеата в YouTube и да си върнат обратно парите - стига да наберат достатъчно популярност.Именно заради подобни изгодни оферти китайската компания Vivo е една от най-успешните в света. ", "date": "2019.01.22", "title": "Кой е най-купуваният смартфон в Amazon"}
{"url": "http://www.cross.bg/dannite-potrebitelite-google-1594543.html", "text": "/КРОСС/ В понеделник френският орган, съблюдаващ поверителността на данните, глоби Google в размер на 50 милиона евро (57 милиона долара), като това е първото подобно наказание за американския технологичен гигант по силата на новите европейски правила за поверителност на данните, които влязоха в сила през миналата година, съобщава агенция MarketWatch.Националната комисия за защита на данните заяви, че е наложила глоба на американския интернет гиганта за \"липса на прозрачност, недостатъчна информация и липса на валидно съгласие\" по отношение на персонализирането на рекламите за потребителите.Това е едно от най-големите регулаторни наказателни действия, откакто през май 2018-а година влезе в сила Общият регламент за защита на данните на Европейския съюз или GDPR. Правилата са насочени към изясняване на индивидуалните права върху личните данни, събрани от компаниите, от които се изисква да използват обикновен език, за да обяснят какво правят с тези данни.Въпреки че много технологични мултинационални компании като компанията - майка на Google - Alphabet Inc., са със седалище в САЩ, те ще трябва да спазват новите правила, защото имат милиони потребители в Европа.Нарушенията на компанията \"лишават потребителите от съществени гаранции по отношение на операциите по обработка, които могат да разкрият важни части от техния личен живот\", коментира решението си френският оторизиран орган.В свое изявление компанията Google посочи, че е \"дълбоко ангажирана\" с прозрачността и контрола на потребителите, както и с изискванията за съгласие, според новия европейски регламент GDPR. \"Ние проучваме как да определим следващите си стъпки\", посочи интернет гигантът. ", "date": "2019.01.22", "title": "Франция глоби \"Гугъл\" с 50 млн. евро за нарушаване на новия закон за поверителност на данните на ЕС "}
{"url": "http://www.cross.bg/gorivo-slychi-avtomobila-1594559.html", "text": "/КРОСС/ От понеделник влиза в сила промяна в Закона за движение по пътищата, която ще ни забранява да сипваме гориво от туба в автомобила си, ако се случи да закъсаме на пътя. За това алармираха пред Flashnews от Българското обединение на шофьорите (БОШ). Повече вижте в интервюто с председателя на Управителния съвет на обединението Христо Радков.- В понеделник влиза в сила чл. 106а от Закона за движение по пътищата и спрямо него всякакво гориво няма да може да бъде зареждано от друго място, освен от бензиностанция, която разполага с трайно прикрепен към недвижим имот съд. Това означава, че цистерна, туба и всичко друго, в което може да се пренася гориво, вече няма да може да се зареждат от него пътните превозни средства или самоходните машини - така е записано в закона.- Вече ще имаме два варианта - или да извикаме „Пътна помощ\" и тя да ни закара на най-близката бензиностанция, където да заредим, или сами бутаме автомобила до най-близката бензиностанция и зареждаме там. Сипването на гориво от туба в автомобила вече става невъзможно. И големият проблем не е толкова за автомобилите - далеч по-фрапиращо е какво ще се случи с всички строителни машини. Нали си представяте една асфалтополагаща машина, която в този момент изгражда примерно АМ „Струма\", да бъде карана на платформа до най-близката бензиностанция, за да бъде заредена, защото на самоход тя няма да може да стигне до там. Същото ще се случи и с комбайна, който зарежда между 3 и 4 тона и който ще трябва да спре да жъне в този момент, да отиде до бензиностанцията, да си сипе гориво и да си продължи работата.- Не мога да кажа. В Българското обединение на шофьорите получихме много сигнали от шофьори, които са възмутени от тези поредни изменения. Ние не намираме и никакво основание тези промени да се правят. След като е направено, значи някъде някой е имал някаква идея, но каква е тя - за нас остава загадка.- Надяваме се самият законодател да отмени този член или поне да го отложи. Но за момента няма да предприемаме нищо, защото вече не можем да смогнем да реагираме на неправилно формулираните текстове или, откровено казано, недомислията на хората, които работят в държавните институции.Само в последните два месеца се борим с всякакви неща - кое от кое по-безсмислени. Едното беше въвеждането на „бонус - малус\" системата, която се оказа, че никой не знае защо се въвежда и не е ясно какви са параметрите ѝ и те на какво се базират.След това дойде големият провал с въвеждането на електронните винетки, които до ден днешен не работят правилно, от което държавата търпи загуби понеже не може да прибере тези пари, с които да бъдат построени пътищата, по които да се движим бързо и безпроблемно.От миналата седмица имаме и големия скандал с намаляването на всички скорости в града на 30 км/ч., а междуградски на 80 км/ч., отнемане на книжката при катастрофа на завой и ред други, меко казано, фрапиращи предложения.Имаме и сигнал от нашите партньори от Асоциацията на автобусните превози, че след август, когато се въвежда тол системата, те реално ще започнат да работят на загуба, защото никой не е помислил за тях, както и че сега всеки автобус трябва да разполага с нов софтуер като продава билети вътре в автобуса - нещо, което ще оскъпи и услугата, и ще затрудни изобщо предлагането на тази услуга.А сега и това, за което говорим, със зареждането на горивата - ние, ако трябва да реагираме на всяко такова нещо, ще трябва постоянно да следим кой какви неща е измислил и къде е сбъркал в държавните институции и постоянно да ги коригираме.А тази промяна в Закона за движение по пътищата относно горивото е гласувана още през август 2018 г., през октомври - ноември я обсъждахме и все се надявахме някой да се задейства по въпроса и депутатите да си видят грешката и да си я коригират сами, но не стана така. Вече сме обезкуражени и не вярваме, че някой се вслушва в потребителите и в бизнеса, които в крайна сметка плащат данъци на тези държавни служители, които ни усложняват живота колкото се може повече.И, ако ми позволите, все пак ще призова държавните институции да обърнат внимание на още един казус, който може да се превърне в голям проблем. Датата за въвеждане на тол системата за транспорта над 3,5 тона в България е 16 август. Тази дата е възможно най-неподходящата, защото това е петъкът преди най-натоварения уикенд за пътуване от Западна Европа към Турция. На 20 август е единственият Байрям, по време на който учениците в Западна Европа няма да са на училище и всичките гастърбайтери ще се прибират точно през този уикенд за Курбан Байрям.Всяко пътно превозно средство над 3,5 тона, след като премине през нашата граница, ще спре на първата бензиностанция и престоят му там ще отнеме между половин и един час - представете си какви задръствания ще се образуват при положение, че това ще е най-натовареният уикенд за нашите пътища.И това е в случай, че системата стартира без грешки, а като видяхме какво се случи със системата с електронните винетки и колко грешки имаше... Ако през август отново шофьорите не могат да си закупят устройствата, след като влязат на наша територия, или се случи още нещо, което не е както трябва, ще има невиждан хаос и задръствания по граничните ни пунктове. ", "date": "2019.01.22", "title": "Шофьори алармират: От понеделник законът забранява да сипваме гориво от туба в автомобила"}
{"url": "http://www.cross.bg/imota-prodan-obyasni-1594560.html", "text": "/КРОСС/ Няма желаещи да купят къщата музей „Пейо Яворов\" на столичната улица „Раковски\". И вторият търг, който беше днес, се провали поради липса на наддавателни предложения. В рамките на месец взискателят може да поиска определяне на нова начална стойност на имота и насрочване на следваща публична продан, обясни Валентин Василев от кантората на частния съдебен изпълнител. От Столичната община потвърдиха желанието си да купят имота, но не и докато не бъдат изчистени неяснотите около него.Насрочването на търгове може да продължи до безкрайност, докато не се появят основания процесът да спре. Те могат да са най-различни, обясни Валентин Василев от кантората на частния съдебен изпълнител: \"Молба за спиране, молба за прекратяване, споразумение между страните, доброволна продажба - какви ли не варианти. Ако взискателят поиска, първо ще бъде насрочена актуализация на стойността на имота. Ако в същата молба фигурира и искане за продажба, при определяне стойността на имота, ще бъде определена и нова продажба. Един месец нищо няма да се прави по този въпрос. След това, ако има съответната молба, процедурата ще бъде подновена\".От пресцентъра на Столичната община обясниха, че не са участвали в днешния търг заради това, че още не са изчистени неяснотите около имота. При първия търг, който беше в средата на ноември, кметът на София Йорданка Фандъкова обясни, че продажбата на този етап би била рискова за всеки купувач: \"Съдебният спор, който доведе до тази публична продан, не е завършил, последното дело е през февруари. Рискът за всеки евентуален купувач, докато не се произнесе ВКС и да се реши окончателно случаят, е огромен. Това е мнението на юристите. Има и още две вписани възбрани върху имота, освен тази, заради която е обявена публичната продан. Има и поредица разминавания в документите за собственост\". ", "date": "2019.01.22", "title": "Все още няма желаещи да купят къщата музей „Пейо Яворов“"}
{"url": "http://www.cross.bg/sporazymenie-tzipras-makedoniya-1594555.html", "text": "/КРОСС/ Гръцкият премиер Алексис Ципрас излезе с видеопослание към гражданите, в което изтъква, че е дошло време да се изнесат фактите за Преспанското споразумение с Македония и да се научи истината, съобщи Танюг.С Преспанското споразумение защитаваме нашата област Македония. Превъзмогнахме страха и инерцията със самоувереност и откриваме път за мира и икономическия растеж, заявява Ципрас във видеопосланието, публикувано във Фейсбук под заглавие \"Истината за Преспанското споразумение\".Това споразумение е основополагащ камък на приятелство, сътрудничество и братство на народите в балканския регион, подчерта Ципрас.Нашите съседи различават своята идентичност, признавайки, че техният език е славянски и тяхната култура по никакъв начин не е свързана с древното гръцко наследство. Чрез Преспанския договор признаваме гражданството, а не етническите групи. Няма да има иредентистки намеци в техните учебници. Те променят наименованията на паметници, инфраструктура и обществени места, заяви още гръцкият премиер.Видеопосланието, което продължава 107 минути, включва и снимки от подписването на споразумението между Гърция и бившата югославска република Македония на 17 юни 2018 година и извадки от неотдавнашната реч на гръцкия премиер в атинската концертна зала за това споразумение.Споразумението предвижда северната съседка на Гърция занапред да се нарича Република Северна Македония.В хода на текущата гръцка кампания за разясняване на ползите от ратифицирането на договора за името между Атина и Скопие, на интернет страницата на Министерството на външните работи на Гърция бяха публикувани отговори на няколко от най-често задаваните въпроси. Един от тях е: \"Признаваме ли \"македонската нация\" и \"македонския език\"? Отговорът на Гърция е - категорично Не, отбелязва скопският телевизионен канал \"Сител\", цитиран от \"Фокус\". ", "date": "2019.01.22", "title": "Ципрас изнесе факти за договора от Преспа "}
{"url": "http://www.cross.bg/kolaiider-musk-tzern-1594554.html", "text": "/КРОСС/ ЦЕРН има планове до 2040 г. да пусне в експлоатация най-големия андронен колайдер в света, коато да е разположен в тунел с дължина от 100 километра. Известният предприемач и основател на  SpaceX и Tesla предлага да построи подземното съоръжение за близо двойно по-ниска цена, съобщава CNET.Мъск е собственик на The Boring Company, която се занимава с изграждането на тунели, свързани с проекта за бърз подземен транспорт на милиардера. До сега има изграден само един тунел - от жилището на Мъск до неговия офис.Директорът на ЦЕРН, Фабиола Джаноти, е разговаряла с Мъск относно предложението му. По данни на европейската агенция само изграждането на тунела за новия 100-километров колайдер ще струва 5,7 милиарда евро. Шефът на SpaceX обаче е дал цена с няколко милиарда евро по-ниска.Разговорът е протекъл накратко, като предложението на мъск не е било отхвърлено. В ЦЕРН обаче съществуват притеснения дали то е реалистично. The Boring Company на практика няма голям опит в изграждането на тунели, което също може да доведе до непредвидено оскъпяване на проекта.Новият ускорител засега носи името Бъдещ кръгъл колайдер (Future Circular Collider - FCC), като проектът за него се разработва от 2014 г. Цялата цена на съоръжението е около 9 милиарда евро и именно изграждането на тунела заема най-голямата порция от предвидената сума. Според някои източници Илон Мъск е в разговор с ръководството на ЦЕРН още от миналата година и ако се окаже сериозен в предложението си, то е много вероятно именно той да изгради тунела на бъдещия колайдер.Подобно на Големия андронен колайдер той ще се намира в близост до Женева, като самото съоръжение ще е разположено на територията на Швейцария и Франция. Бъдещият кръгъл колайдер обаче ще има секция, която ще трябва да мине под водите на Женевското езеро и покрайнините на известния швейцарски град. ", "date": "2019.01.22", "title": "Илон Мъск иска да строи новият мега колайдер"}
{"url": "http://www.cross.bg/arhitektite-plovdiv-zalata-1594541.html", "text": "/КРОСС/ Гилдията на архитектите в Пловдив се обяви против превръщането на емблематична зала за радостни обреди в експозиция с динозаври. В открито писмо от Съюза и Камарата на архитектите заявяват, че са потъпкани авторските права на създателя на залата и че не е проведен публичен дебат преди преустройството.Недоволството е заради реконструкцията на зала „Лотос\", построена през 1973 г. като част от Дома на новороденото. Залата, в която са извършвани кръщенета и бракосъчетания, попада в общ ансамбъл с Дома на младоженците. През последните години не се използва, а през 2016 г. общината, която е собственик на сградата, я прехвърля на Природонаучния музей. Архитектите в града обаче не са съгласни.Арх. Петко Костадинов, председател на Камарата на архитектите в Пловдив коментира казуса така: Ние сме силно смутени относно намерението на общината да смени функцията на тази сграда, защото това е една знакова сграда не само за Пловдив.Вътрешността на зала „Лотос\" обаче вече е превърната в пещера, в която ще има и макети на динозаври. Теофана Михова е дъщеря на един от създателите на сградата - арх. Димка Танева, и наследник на авторските права. Казва, че 96-годишната ѝ майка е огорчена, защото мнението ѝ не е зачетено, въпреки срещата с директора на музея.\"Това, което не ѝ е приятно е, че въпреки срещата им, това се е случило и е възложено проектиране на колега, който не е сметнал за необходимо да съгласува с нея проектите и да се съобрази с мнението ѝ.\", коментира арх. Теофана Михова, наследник на авторските права.Това според гилдията на архитектите нарушава Закона за авторското право и може да бъде заведено съдебно дело. От Природонаучния музей заявиха, че залата е предназначена за изкуство и култура, а статутът ѝ не се променя, тъй като общината е дала разрешение за обновяването. Подчертаха, че не са имали и експертно мнение, с което да се съобразят, и че залата с динозаври е единственият липсващ модул в музея. Огнян Тодоров, директор на Природонаучен музей - Пловдив изложи гледната точка на управляваната от него институция. \"Всички деца, когато дойдат, питат: къде са ви динозаврите. Ние не сме измислили топлата вода. Такива зали, с подобен тип оформление, има в много европейски музеи, в много световни музеи.ѝ\", каза Тодоров.От гилдията на архитектите заявиха, че ще настояват залата да бъде възстановена в автентичния ѝ вид и ще искат да се превърне в център за детско творчество. ", "date": "2019.01.22", "title": "Архитекти в Пловдив скочиха срещу превръщането на емблематична зала в изложба с динозаври "}
{"url": "http://www.cross.bg/zhena-nyama-ekip-1594552.html", "text": "/КРОСС/ Двама мъже и една жена - роми, са нападнали медицински екип в Центъра по хемодиализа във МОБАЛ \"Д-р Стефан Черкезов\" във Велико Търново.Инцидентът е станал днес следобед, когато екип на Реанимацията бил повикани по спешност да реанимира възрастна жена в тежко състояние в резултат на диабет, съобщиха от лечебното заведение. Докато лекарите се опитвали да спасят жената, близките ѝ нахлули в Центъра по хемодиализа в болницата, започнали да се саморазправят с медиците, като отправяли закани и заплахи към тях: \"Няма да излезете живи оттук!\". Въпреки усилията на медиците, възрастната пациентка починала, което още повече ожесточило близките ѝ.На мястото веднага били повикани охранители и полицаи, които се наложило със сила да изведат нападателите. По-рано беше съобщено за друг инцидент - е ударила фелдшерка в Горна Оряховица. ", "date": "2019.01.22", "title": "Нападение над лекари в кръвен център: Няма да излезете живи!"}
{"url": "http://www.cross.bg/roma-favoritkata-rolya-1594553.html", "text": "/КРОСС/ Номинациите за 91-вото издание на  бяха обявени в неформална обстановка на живо в YouTube от пакистанския актьор Кумаил Нанджиани и американската му колежка Трейси Елис Рос. В най-важната категория за  ще се борят \"Черната пантера\", \"BlacKkKlansman\", \"Бохемска рапсодия\", \"Фаворитката\", \"Зелена книга\", \"Рома\", \"Роди се звезда\" и \"Вице\".Номинациите за \"\" отидоха при \"Capernaum\" (Ливан), \"Cold War\" (Полша), \"Never Look Away\" (Германия), \"Рома\" (Мексико), \"Shoplifters\" (Япония).Академията определи като най-заслужили в категория  Спайк Лий (\"BlacKkKlansman\"), Павел Павликовски (\"Студена война\"), Йоргос Лантимос (\"Фаворитката\"), Алфонсо Куарон (\"Рома\"), Адам Маккей (\"Вице\").За \"Оскар\" за ще се борят Крисчън Бейл (\"Вице\"), Брадли Купър (\"Роди се звезда\"), Уилям Дефо (\"Ван Гог: Пред портите на вечността\"), Рами Малек (\"Бохемска рапсодия\"), Виго Мортенсен (\"Зелена книга\").В категорията  ще се съревновават Ялица Апарицио (\"Рома\"), Глен Клоуз (\"Съпругата\"), Оливия Колман (\"Фаворитката\"), Лейди Гага (\"Роди се звезда\") и Мелиса Макарти (\"Можеш ли някога да ми простиш\").Номинации за  получиха Eйми Адамс (\"Вице\"), Марина де Тавира (\"Рома\"), Реджина Кинг (\"If Beale Street Could Talk\"), Ема Стоун (\"Фаворитката\"), Рейчъл Вайс (\"Фаворитката\").За отличието за  ще се борят Махершала Али, Адам Драйвър, Сам Елиът, Ричард Грант, Сам Рокуел.\"Студена война\", \"Фаворитката\", \"Нито звук\", \"Рома\" и \"Роди се звезда\" са с номинации за За отличието за ще се борят \"Фаворитката\", \"Първата реформа\", \"Зелена книга\", \"Рома\" и \"Вице\", а наградата за  - \"Роди се звезда\", \"Можеш ли някога да ми простиш\", \"The Ballad of Buster Scruggs\", \"BlacKkKlansman\", \"If Beale Street Could Talk\".В категорията изпъкнаха \"Феноменалните 2\", \"Островът на кучетата\", \"Mirai\", \"Ралф разбива интернета\", \"Спайдър-мен: В Спайди-вселената\".Номинациите за \"\" отидоха при \"Уикенди\", \"Animal Behaviour, \"Bao\", \"Late Afternoon\", \"One Small Step\". - \"Черната пантера\", \"Бохемска рапсодия\", \"Първият човек\", \"Рома\", \"Роди се звезда\"- \"Черната пантера\", \"Бохемска рапсодия\", \"Първият човек\", \"Рома\", \"Нито звук\".Наградите \"Оскар\" ще бъдат раздадени на 24 февруари в \"Долби тиатър\" в Лос Анджелис. Очаквайте пълния списък с номинациите. ", "date": "2019.01.22", "title": "Обявиха номинациите за наградите \"Оскар\""}
{"url": "http://www.cross.bg/porno-andersun-gledat-1594556.html", "text": "/КРОСС/ Актрисата Памела Андерсън, която стана световноизвестна с телевизионната поредица \"Спасители на плажа\", заяви, че мъжете, които гледат порно, се оказват слаби любовници под завивките. Според нея филмите за възрастни са твърде далече от реалния любовен акт. Андерсън призна, че я привличат \"смелите и радикални мъже\", които са ангажирани с реални каузи. Именно тях тя намира за секси, а не героите от порно продукциите, пише Контактмюзик, цитиран от БТА.\"Най-лошите любовници са тези, които гледат порно\", споделя актрисата. \"Те са сковани, безчувствени, фанатично търсят различното и понякога прибягват до насилие. Най-добри в леглото са вегетарианците. Това е доказано!\"51-годишната Андерсън не за първи път говори за сексуалния си опит. Тя беше женена за Томи Лий, Кид Рок и Рик Саломон, а сега е в любовни отношения с Адил Рами. Преди време тя сподели, че за нея \"шведската тройка\" била забранена зона, тъй като нейните партньори не желаели да я делят с никого.\"Любовниците ми бяха прекалено ревниви. Само един от тях си фантазираше, че би му било интересно да ме види в леглото с друга жена, а той да гледа\", каза тогава тя и добави: \"Но аз никога не се наслаждавам на секса, ако няма любов и взаимна обвързаност!\", довери бившата звезда от \"Спасители на плажа\". ", "date": "2019.01.22", "title": " Памела Андерсън: Мъжете, които гледат порно, са слаби любовници "}
{"url": "http://www.cross.bg/dvama-spreii-napruskal-1594557.html", "text": "/КРОСС/ Таксиметров шофьор ще бъде съден в Русе, след като напръскал с лютив спрей двама пешеходци, при което им причинил лека телесна повреда. Престъплението е извършено по хулигански подбуди, съобщиха от прокуратурата.Случаят е от 17 декември 2017 година. Г. К. изчаквал на стоянка пред голям магазин в града, когато получил заявка. В това време двама души преминавали по пешеходната пътека до търговския обект, като таксиджията не се съобразил и минал с автомобила си близо до тях. Постъпката на шофьора предизвикала гневна реакция у един от пешеходците, който му отправил забележка на висок тон - \"да кара по-внимателно, тъй като щял да ги убие\". Тогава той спрял таксито, приготвил носения у него спрей, потеглил на заден ход обратно, свалил стъклото и ги напръскал в лицата. Веднага след това потеглил.Предстои делото да бъде насрочено за разглеждане от съда. ", "date": "2019.01.22", "title": "Съдят таксиметров шофьор, напръскал спрей двама пешеходци "}
{"url": "http://www.cross.bg/libiya-siala-bulgarski-1594558.html", "text": "/КРОСС/ Вицепремиерът и министър на външните работи Екатерина Захариева разговаря в Брюксел с министъра на външните работи на Либия Мохамед Тахер Сиала, с когото обсъди подготовката на предстоящата визита на премиера на Либия Файез Сарадж в България, съобщи пресцентърът на МВнР.Преди седмица българският министър-председател Бойко Борисов проведе телефонен разговор с премиера Сарадж и го покани на посещение в България, която бе приета. Покани за визити са отправени и към министрите на външните и на вътрешните работи.\"Спомняме си с добро работата на много български компании в нашата страна. Трябва да възстановим връзките си на предишното ниво - заяви министър Сиала на срещата си с вицепремиера Захариева. - Всички стадиони в Либия са строени от български компании и са все още в отлично състояние. Вашите работници са много трудолюбиви.\"\"Трябва да засилим двустранните връзки, особено в областта на икономиката. Нашите инженери и лекари играха важна роля в обществения и икономически живот на Либия\", каза министър Захариева.Либийският първи дипломат благодари още веднъж за бързата и своевременна реакция на българските власти по казуса с кораба \"Бдин/Бадр\". Министър Захариева отново изтъкна, че въпросът е частноправен, но българското правителството се ангажира с него, за да не се отрази на двустранните отношения. Готови сме да решим въпроса по начин, взаимно устройващ и двете страни.Министър Сиала заяви изрично, че няма заповед за задържане на български кораби в либийски териториални води и че всички морски съдове под български флаг са добре дошли в техните пристанища.Двамата министри се договориха посещението на либийския премиер у нас да бъде съпътствано от бизнесфорум, на който да бъде обсъдено възобновяването на българския износ. Министър Сиала прояви специален интерес към доставки на агнешко месо и българско кисело мляко. \"Преди години у нас кацаха два самолета дневно с месо от България\", заяви той.Министрите обсъдиха и политическите процеси в Либия, сред които и провеждането на избори до края на годината. ", "date": "2019.01.22", "title": "Либия поиска възобновяване на икономическите връзки с България "}
{"url": "http://www.cross.bg/voiiski-syhoputnite-zadachi-1594547.html", "text": "/КРОСС/ В присъствието на началника на отбраната генерал Андрей Боцев, командващия на СКС генерал-лейтенант Любчо Тодоров, съветника на президента на Република България бригаден генерал Васил Лазаров,  ръководството на Сухопътните войски и командирите на всички военни формирования днес, 22 януари, се проведе анализ на подготовката на Сухопътните войски през 2018 г.„С усилията, старанието, професионализма на всеки един от състава на Сухопътните войски запазихме постигнатите способности, ръста на подготовка и оперативната съвместимост на щабовете и военните формирования за изпълнение на задачи по трите мисии на Въоръжените сили.Основните планирани мероприятия през годината са изпълнени. Въпреки съпътстващите ни трудности, резултатите от нашата дейност са положителни и това ни дава повод да отчетем годината като успешна.\" - каза командирът на Сухопътните войски генерал-майор Михаил Попов в обръщението си към участниците във форума.През 2018 година  Сухопътни войски провеждаха своята подготовка в условията на динамична стратегическа среда за сигурност и задълбочаващ се проблем с комплектоването на формированията с личен състав. Годината беше изпълнена с много динамика, участие и провеждане на командно-щабни учения, провеждане на тактически, тактико-специални учения и тактически учения с бойни стрелби, тренировки и обучения.Генерал-майор Попов акцентира на успешното участие на военнослужещи от Сухопътните войски в изпълнение на „Плана за съвместна българо-американска подготовка и учения в страната и чужбина през 2018 г.\" и споразумението между Правителството на Република България и Правителството на САЩ за сътрудничество в областта на отбраната. Приоритет в работата на всички командни нива и през изминалата година беше подготовката на формированията за изпълнение на задачи по мисия „Подкрепа на международния мир и сигурност\", като програмите бяха съобразени със спецификата на изпълняваните от  контингентите задачи и натрупания досега опит в мисии. Командирът припомни и приноса на Сухопътните войски при изпълнение на задачите по третата мисия „Принос към националната сигурност в мирно време\".Равносметката за годината е, че в оказването на помощ на населението в тежки зимни условия и при потушаването на пожари са участвали 243 военнослужещи и 34 броя техника. Почти ежедневно през годината формирования от Сухопътните войски участваха в мероприятия по разузнаване, транспортиране и унищожаване на невзривени високо рискови боеприпаси на територията на цялата страна. Близо 287 военнослужещи и 124 единици техника са участвали в 58 мероприятия, като чрез взривяване са унищожени 377 боеприпаса. Изпълнените задачи показаха, че Сухопътните войски разполагат с добре подготвени формирования за оказване помощ на населението при бедствия, които могат да изпълняват поставените задачи при всякакви условия.Командирът на Сухопътните войски генерал-майор Михаил Попов отбеляза, че през 2018 г. завърши изпълнението на двете операции, възложени на Сухопътни войски в подкрепа на Министерството на вътрешните работи за защита на българо-турската граница.Заместник-командирът на Сухопътните войски бригаден генерал Валери Цолов запозна участниците в анализа със състоянието на войсковия ред и дисциплината във формированията за 2018 г. и със задоволство отбеляза, че в сравнение с предишни години няма нарастване на броя на различните видове инциденти по вина на военнослужещи и цивилни служители във войските. В хода на анализа командирите на военни формирования споделиха своите основни проблеми и притеснения, които очаквано са идентични за всички - некомплекта с личен състав на всички нива и трудностите за поддържане на безкрайно остарялата техника.Началникът на отбраната генерал Андрей Боцев изказа своята огромна благодарност и уважение към всички категории военнослужещи - генерали, офицери, сержанти и войници, както и към цивилните служители от военните формирования, за достойното изпълнение на поставените им задачи. Той сподели пред аудиторията усилията, които полага военното ръководство на Българската армия за решаване на наболелите проблеми. Генерал Боцев изрази своята надежда предстоящият стратегически преглед на отбраната и въоръжените сили да даде конкретни отговори на това, какво ще е необходимо занапред за изпълнение на поставените задачи, за да могат да бъдат направени реални дългосрочни планове. В края на анализа командирът на Сухопътните войски генерал-майор Михаил Попов очерта основните направления за дейността през 2019 г. и изказа своята увереност, че и през 2019 година формированията от Сухопътните войски ще бъдат все така мотивирани  и отговорни.", "date": "2019.01.22", "title": "Сухопътни войски отчетоха успешна година и ръст на подготовката през 2018 г."}
{"url": "http://www.cross.bg/kumping-plazha-deiinosti-1594542.html", "text": "/КРОСС/ Строителни дейности се извършват и на къмпинг „Градина\", съобщи БНР. Багери разкопават района около плажа, каза за БНР - Бургас Спас Узунов от Българската фондация „Биоразнообразие\". Получихме сигнал от граждани и заварихме строителна площадка, но без указателни табели какво се изгражда:„Разкопаване до плажа. Може да се каже, че и върху плажа, защото това е част от бреговата ивица, на която се разполагат каравани и къмпинг - оборудване. Прави се изкоп, вчера беше с дълбочина около 2 - 3 метра. Явно ще се наливат основи, масивна сграда ще бъде. Това, което се вижда на снимките, е отводняване, защото е много близо до морето, водата се просмуква в изкопа и той постоянно се пълни с вода, така че има 3 - 4 помпи там, които постоянно работят, изпомпват вода към морето\".Строителните дейности край плажа на къмпинг „Градина\" са законни, коментираха от бургаската екоинспекция. Имотът е частен, на площ около 5,5 дка, проведени са екологични процедури. Детелина Иванова поясни, че ще се изграждат бар, ресторант, магазини и обслужващ паркинг:„Попада в защитена зона „Бакърлъка\" за опазване на дивите птици и граничи със защитена зона „Плаж Градина - Златна рибка\" за опазване на природните местообитания. Този имот е включен в Общия устройствен план на община Созопол с предвиждания за курорт и допълващи дейности. В РИОСВ го подложихме на най-дългата процедура, която е възможна - по Оценка за съвместимост с предмета и целите на опазване на Натура-зоните чрез доклад, със заключение, че при спазване на определени мерки и условия, въздействие няма да има...\".Няма дюни в този парцел, категорична е Детелина Иванова. Имотът е бил земеделски, със сменено предназначение - за къмпинг.Снимки Васо Гюров фейсбук", "date": "2019.01.22", "title": "Нова инвазия по крайбрежието – разкопават плажа на къмпинг „Градина“"}
{"url": "http://www.cross.bg/pomeshteniya-seksyalni-materiali-1594546.html", "text": "/КРОСС/ Столични полицаи задържаха 56-годишен бургазлия, предоставял помещения за платени сексуални услуги. На 18 януари, в хода на предприети процесуални действия служители на СДВР задържаха 56-годишен, криминално проявен и осъждан мъж, от Бургас. Установено е, че задържаният системно предоставял помещение в центъра на града с видео зали и индивидуални сепарета за платени сексуални услуги.До споменатите помещения се минавало през търговски обект, обособен като секс шоп. В процеса на разследването е установено, че задържаният преди няколко години е осъждан за разпространение на порнографски материали, съобщиха от МВР. След доклад на събраните материали в Софийска районна прокуратура, 56-годишният е привлечен като обвиняем за престъпление по чл. 155 от НК. Наложена му е постоянна мярка за неотклонение \"задържане под стража\". ", "date": "2019.01.22", "title": "Закопчаха бургаски развратник, осигурявал терен за секс оргии"}
{"url": "http://www.cross.bg/dzhambazki-siderov-evrodepytat-1594548.html", "text": "/КРОСС/  Евродепутатът Ангел Джамбазки бе издигнат за евродепутат и за следващия мандат, като зад кандидатурата застана комитет от интелектуалци.Те излязоха с декларация в негова подкрепа. Сред тях е и актьорът Андрей Слабаков, който насред кръгла маса за патриотизма стана и заяви, че Джамбазки е неговият евродепутат.Сред авторите на декларацията са представители на патриотични съюзи, университетски преподаватели и историци, като Александър Гребенаров, който оглавява Македонския научен институт, и проф. Христо Смоленов. Номинацията на Джамбазки идва в момент, когато поредният трус клати малката коалиция Обединени патриоти, този път заради евролистата.Желанието на ВМРО е именно Джамбазки да е водач за евровота, с което не е съгласен лидерът на \"Атака\" Волен Сидеров. По вътрешна информация от коалицията Сидеров от месеци си прави устата той да е водачът по пътя към Брюксел, нещо, което лидерът на атакистите вчера публично отрече.В позицията си вчера Сидеров нарече откровени лъжи подобни твърдения и продължи да настоява, че до момента разговори за предстоящите евроизбори в коалицията ОП не са водени. Те обаче започнаха миналата сряда, но само между Красимир Каракачанов и Валери Симеонов, просто защото Сидеров не отиде за трети път пореден път на коалиционния съвет и не изпрати свои представители.Поръчковите публикации са предизвикани от истеричния страх на някои евродепутати, че може вече да не са такива и да се лишат от стотици хиляди евро, събрани от заплати в банка, отрича напрежението в ОП около листата Сидеров с намек именно по адрес на своя конкурент за евроводачеството - Ангел Джамбазки. Напоследък той не пести хули по негов адрес, а в отговор днес пък дойде номинирането на съперника му за евролистата от комитет от интелектуалци. ", "date": "2019.01.22", "title": "Издигнаха кандидатурата на Джамбазки за евродепутат"}
{"url": "http://www.cross.bg/kyla-tyristi-dnes-1594540.html", "text": "/КРОСС/ Айфеловата кула е временно затворена за туристи заради снеговалеж в Париж. Това съобщи днес администрацията на паметника, цитирана от Франс прес. Ресторантът \"58 Тур Ефел\" обаче остава отворен. Достъпът на туристи до Айфеловата кула редовно е преустановяван при лошо време във френската столица. Така бе, например, през февруари-март миналата година, когато поледицата направи площадките и стълбите на кулата неизползваеми, припомня Франс прес. Очаквания за силни снеговалежи в Северозападна Франция днес и утре накараха местните власти в седем департамента да задействат планове за студено време, включващи осигуряване на подслон за бездомници.", "date": "2019.01.22", "title": " ​Айфеловата кула е временно затворена за туристи заради снеговалеж в Париж "}
{"url": "http://www.cross.bg/dogovori-rabotodatelite-nyama-1594544.html", "text": "/КРОСС/ Работодателските организации настояват осигурителната тежест да бъде разпределена поравно между работодателя и наетия (вместо досегашните 60 към 40 на сто). Според бизнеса това няма да се отрази на заплатите, тъй като ще бъде компенсирано с увеличение на трудовите възнаграждения. За целта, с промени в Кодекса на труда, може да бъдат въведени нов тип трудови договори, смятат работодателските организации.Работодателите посочиха сред приоритетите си за тази година и включване в трудовите и служебните договори на всички осигурителни и данъчни разходи на работодателя за съответния работник или служител и отчитането им за статистически цели в брутния размер на средната заплата. За да не се промени нетният доход на работещите, ако се увеличи осигурителната тежест, бизнесът ще поеме ангажимент за увеличение на заплатите.Подобна реформа успешно е направена в Румъния и отдавна се прилага в Македония, каза председателят на Асоциацията на индустриалния капитал в България Васил Велев. Той посочи, че по този начин ще се внесе повече прозрачност и съпоставимост. Велев изтъкна, че този подход няма да повиши доходите на хората, което ще стане през повече и по-добра работа. ", "date": "2019.01.22", "title": "Работодателите предлагат да се въведат нов вид трудови договори "}
{"url": "http://www.cross.bg/kraii-tryp-reka-1594545.html", "text": "/КРОСС/ На зловеща гледка се натъкнали асеновградчани. Труп на млада жена изплувал от река Чая край града, съобщи в. \"Марица\".  Хората веднага подали сигнал на 112. Оказало се, че тялото е на 38-годишна пловдивчанка, която е била обявена за национално издирване от близките си. По всяка вероятност жената се е самоубила. От полицията съобщиха, че няма данни за насилие. По случая е образувано досъдебно производство в районна прокуратура Асеновград. ", "date": "2019.01.22", "title": "Зловеща находка край Асеновград: Труп изплува от река Чая"}
{"url": "http://www.cross.bg/huawei-smart-igri-1594550.html", "text": "/КРОСС/  Huawei организира турнир за мобилен гейминг, който ще се проведе изцяло с най-новия модел на компанията - Huawei P smart 2019. На засега тайно място, което ще бъде една от приятните изненади за участниците, на 2 февруари то ще събере 10 от най-отдадените играчи на популярната мобилна игра „PlayerUnknown's Battlegrounds\", както и много фенове на онлайм гейминга. Записването вече тече, а финалният победител ще спечели  новия Huawei P smart 2019.Цялостната инициатива за любителите на гейминга е разработена съвместно с двама от най-популярните български геймъри в YouTube - Никола Димитров, по-известен като Nikicha1, и Преслав Иванов - Aethelthryth. Те са част от „The Pact\" -  първото обединение на онлайн геймъри в България. В страници във Facebook на Nikicha1 и Aethelthryth вече текат своеобразни квалификации, където желаещите да се включат в напреварата трябва да изпратят като коментари видео със своите хайлайти от „PlayerUnknown's Battlegrounds\".Още вдъхновяваши подробности можете да намерите във видеото\n\t\t\t\t\tHuawei P smart 2019, вече изтестван в натоварени битки от Nikicha1 и Aethelthryth, е  отличен избор за феновете на мобилните игри заради своята голяма вградена памет за съхранение на 64 GB, издръжлива батерия с капацитет от 3400mAh, която няма да ви остави по средата на играта, и мощен процесор Kirin 710 с оптимизация на използваните ресурси, включително оперативната памет. Абсолютен хит е и технологията GPU Turbo 2.0, специално за още по-впечатляваща работа на мобилните игри на P smart 2019. Тъй като феновете на игрите са фенове и на мултимедията изобщо, смартфонът позволява добавяне на още до 512GB разширена памет, която със сигурност ще стигне за много игри, видеа и снимки. А по отношение на снимките - имате иновативна камера с изкуствен интелект, която разпознава 22 типа сцени и обекти, както и конкретни културни забележителности, калории на храната, и дори поддържа директен онлайн шопинг. Дисплеят на Huawei P smart 2019 също е впечатляващ със своите 6.21-инча и съотношение на страните 19.5:9. И за финал - новият модел идва с най-новия интерфейс на Huawei - EMUI 9, базиран на Android 9 Pie. Huawei P smart 2019 се предлага в магазините на Технополис на цена 469 лева, както и в търговските обекти на всички мобилни оператори с много изгодни планове.", "date": "2019.01.22", "title": "Huawei организира турнир за мобилен гейминг на P smart 2019"}
{"url": "http://www.cross.bg/iioncheva-prane-pari-1594549.html", "text": "/КРОСС/ Прокуратурата повдигна обвинение на Елена Йончева за пране на пари, съобщи говорителят на главния прокурор Румяна Арнаудова, цитирана от БГНЕС. От БСП първи оповестиха новината и уточниха, че самата Йончева днес няма да коментира въпроса.Очаква се партийната позиция да бъде оповестена утре в парламента. През ноември нейният депутатски имунитет бе поискан от главния прокурор заради разследване за пране на пари. Ставаше въпрос за финансови операции със средства от фалиралата КТБ, извършвани от офшорна фирма. Разследването беше проведено от спецпрокуратурата. Самата Йончева отрече да е участвала в подобни машинации.", "date": "2019.01.22", "title": "Елена Йончева с прокурорско обвинение за пране на пари"}
{"url": "http://www.cross.bg/puteki-peshehodni-intzidenti-1594551.html", "text": "/КРОСС/ Поставянето на осветление на пешеходните пътеки ще намали вероятността от пътни инциденти, заяви председателят на партия „МИР\" Симеон Славчев. На заседание на Комисията по инженерна инфраструктура и енергийно планиране към Столичния общински съвет той предложи всички пешеходни пътеки в София да бъдат осветени. Над 700 тежки инциденти на пешеходни пътеки е имало през 2017 г., по данни на МВР. 26 души са убити, а 780 са ранени. „В бюджета на столицата има перо, от което могат да се отделят средства за осветлението\", каза още Симеон Славчев. Тази стъпка ще даде възможност на шофьорите да реагират навреме, за да избегнат инциденти, допълни общинският съветник. Според него трябва да се стартира веднага след анализ кои са най-опасните пешеходни пътеки в София. „Човешкият живот трябва да тежи повече в бюджета на София\", заяви председателят на партия „МИР\".", "date": "2019.01.22", "title": "Симеон Славчев: Осветените пешеходни пътеки намаляват катастрофите "}
{"url": "http://www.cross.bg/ronaldo-prisuda-ispanskite-1594531.html", "text": "/КРОСС/ Португалската звезда Кристиано Роналдо прие условна присъда и глоба от 18,8 милиона евро по делото за укриване на данъци. Нападателят на Ювентус пристигна днес в Мадрид и се яви пред съда, за да потвърди споразумението с испанските власти.Роналдо няма да лежи в затвора, тъй като според испанските закони при присъда до 24 месеца и първо подобно нарушение наказанието автоматично се заменя с пробация.Срещу Роналдо бе повдигнато обвинение от прокурор през 2017 година за данъчни измами за периода 2011-14, когато португалецът играеше за Реал Мадрид. ", "date": "2019.01.22", "title": " Роналдо прие условна присъда и глоба 18,8 млн. евро за укриване на данъци "}
{"url": "http://www.cross.bg/rymen-petkov-kapatzitet-1594532.html", "text": "/КРОСС/ Председателят на ПП АБВ Румен Петков изрази тревога заради неуспешния икономически тест на ангажиращата Фаза 3 от процедурата Open Season на проекта за развитие и разшитррение на газопреносната мрежа, обявен от „Булгартрансгаз\".„Ние от АБВ сме единствените, които предупреждаваме месеци наред, че политиката на „Булгартрансгаз\", с едни неразумни, неясно защо, много скъпи инвестиции, ще доведе  до повишаване цената на газта. Всъщност, ние сме изправени пред абсурда да сме държавата в ЕС, която получава най-евтина газ и същевременно до нашите потребители да стига скъпа газ. Тя се оскъпява от съвършено неразумната и с нищо необоснована инвестиционна политика на „Булгартрансгаз\"\".  Румен Петков посочи, че към настоящата обективна ситуация условията по икономическия тест на „Булгартрансгаз\" ще бъдат променени - като за капацитет вместо за 15, ще се говори за следващите 20 години, ще бъде коригирана и цената. „По отношение на сроковете, ние от АБВ имаме сериозен проблем. Считаме за невъзможно първата наличност на капацитет по „Турски поток\" да е с дата 1 януари 2020 година - повече от 400 километра, които трябва да бъдат построени само за година. За сравнение практиката сочи, че 15 - 20 километрови отсечки се строят за 2 или 3 години. Ако този въпрос не бъде оценен обективно, България ще плаща ненужно санкции\". Румен Петков подчерта, че е необходима срочна промяна в енергийната стратегия и търсене на директна доставка на руски газ с входна точка град Варна - Галата. Това се налага поради факта, че преносният капацитет на гориво през страната ни ще намалее, защото няма да се транспортира през България.", "date": "2019.01.22", "title": "Румен Петков: Неразумната инвестиционна политика на Булгартрансгаз увеличава цената за крайния потребител"}
{"url": "http://www.cross.bg/leva-teren-plovdiv-1594524.html", "text": "/КРОСС/ Пловдивският общински съвет гласува да бъде закупен за 600 хиляди лева частния терен на площад Централен, предаде БНР. Реституираният имот е от близо 300 квадратни метра и влиза в проекта за цялостна реконструкция на площада.Теренът беше ограден от собствениците, след като от мястото бяха премахнати изградените от тях търговски обекти. Първоначалната цена, която те са предложили на Община Пловдив е била 1 милион лева, но в хода на преговорите са се съгласили на 600 000 лева.По време на продължилите повече от час обсъждания в местния парламент Камен Шишманов от \"Обединени патриоти\" предложи да се гласуват 171 000 лева за имота - сума близка и до последната приложена към документацията оценка, но това предложение беше отхвърлено. Съветниците приеха още сумата да се плати на собствениците на терена на две части от по 300 000 лева през тази и следващата година. ", "date": "2019.01.22", "title": " Пловдив купува за 600 000 лева частния терен на площад Централен "}
{"url": "http://www.cross.bg/yilan-moskovski-sekretni-1594528.html", "text": "/КРОСС/ Московски съд отхвърли днес молбата да бъде освободен задържаният миналия месец в Русия по обвинения в шпионаж американец Пол Уилан, отправена от неговата защита, предаде Франс прес, цитирана от БТА.Съдия Дмитрий Пронякин огласи решението в присъствието на 48-годишния бивш морски пехотинец, гражданин на няколко държави, който за пръв път се появи на обществено място след ареста.Защитата бе поискала Уилан да бъде пуснат под гаранция. Мотивите на съда да отхвърли молбата остават неизвестни, тъй като тя бе разгледана при закрити врата заради наличието на секретни материали в делото по случая, посочва ТАСС.Защитата ще обжалва днешното съдебно решение пред касационна инстанция, заяви пред агенцията Владимир Жеребьонков, адвокат на Уилан.По думите на Жеребьонков неговият довереник наистина е \"получил на флашка секретни сведения, но е очаквал да получи открита информация с културно предназначение\". ", "date": "2019.01.22", "title": "Московски съд отказа да освободи обвинения в шпионаж американец"}
{"url": "http://www.cross.bg/polsha-tass-zhertvite-1594530.html", "text": "/КРОСС/ Броят на жертвите на зимните студове в Полша стигна 62 души, предаде ТАСС, като се позова на Правителствения център за сигурност на Полша. От измръзване вчера са починали двама мъже. \"Единият от тях е жител на Вроцлав, на 59 години, а другият на Краков, на 31 години\", съобщи представител на центъра. По думите му жертвите на студовете в Полша от 1 ноември са общо 62. При това тази година в страната все още не е имало силни застудявания. През последните дни температурите са малко под нулата, отбелязва ТАСС.", "date": "2019.01.22", "title": "Студовете в Полша тази зима взеха над 60 жертви "}
{"url": "http://www.cross.bg/oruzhie-myrmanska-ryski-1594533.html", "text": "/КРОСС/ Руски стратегически бомбардировач Ту-22М3 претърпя катастрофа в Мурманска област, съобщи ТАСС, като се позова на източник от службите за сигурност.Инцидентът е станал при опит за кацане на военно летище край Оленогорск, Мурманска област.От четирима членове на екипажа двама са загинали, а двама - командирът и щурманът - са оцелели.Военното летище е разположено на Колския полуостров, на него са дислоцирани стратегически бомбардировачи, които могат да носят ядрено оръжие. Според неофициална информация, такова оръжие е имало и на борда на претърпелия крушение самолет, който се е връщал от бойно дежурство.Ту-22М3 е предназначен да атакува цели в стратегическа дълбочина на територията на вероятния противник. Неговата максимална скорост е 2300 километра в час, а далечината на полета - 7000 километра. ", "date": "2019.01.22", "title": "Руски бомбардировач с ядрено оръжие на борда катастрофира край Мурманск "}
{"url": "http://www.cross.bg/smetki-tzenata-dekemvri-1594538.html", "text": "/КРОСС/ Двойно по-високи сметки за ток отчита бизнесът през декември спрямо същия месец на миналата година. Това заяви председателят на Асоциацията на индустриалния капитал в България (АИКБ) Васил Велев, цитиран от БГНЕС. Причината е шоковият скок на енергийната борса, където през октомври и декември беше регистрирано с до 300% увеличение на цената в рамките на ден.Индустриалците поискаха спешна среща с премиера и проведоха разговори по време на заседание на Националния съвет за тристранно сътрудничество. До момента няма яснота кога ще се срещнат с Борисов. Цените за индустриалния ток са по-високи от тези, които се търгуват на борсите в съседните страни, убеден е Велев.\"Важно е да се знае, че към цената, която се търгува на сегмента „Ден напред\", се прибавя и таксата „Задължение към обществото\", което надува още повече сметките на фирмите, които търгуват от енергийната борса\", коментира председателят на АИКБ. Неговият колега Евгени Иванов от КРИБ директно определи твърдението на енергийния министър Теменужка Петкова, че имаме най-евтината енергия на борсата, като „опашати неистини\". Изчисленията показват, че ако се добавят и допълнителните такси, цената става същата като в Германия.Асоциацията на организациите на българските работодатели предлага таксата „Задължение към обществото\", която формира месечните битови сметки, да отпадне за отделните потребители и бизнеса и да се поема от бюджета. ", "date": "2019.01.22", "title": "АИКБ: Бизнесът плаща двойни сметки за ток през декември"}
{"url": "http://www.cross.bg/live-leva-kypata-1594537.html", "text": "/КРОСС/ Челси ще победи Тотнъм в среща-реванш от турнира за Купата на Лигата в Англия според „Еврофутбол\". Лондонското дерби е на 24.01.2019 г. от 21.45 часа: Челси - Тотнъм тук\t\t\t\t\t\tСингъл, Live, ТОП „1\"-1.43 „Х\"- 3.44 „2\"- 4.82Ето още интересни срещи от Купата на Азия, Купата на лигата на Португалия и Купата на Испания:Катар - Ирак тук\t\t\t\t\t\tСингъл, Live, ТОП „1\"-2.07 „Х\"- 2.84 „2\"- 3.16Бенфика Лисабон - Порто тук\t\t\t\t\tСингъл, Live, ТОП „1\"-2.75 „Х\"- 2.83 „2\"- 2.31Хетафе - Валенсия тук\t\t\t\t\t\tСингъл, Live, ТОП „1\"-2.29 „Х\"- 2.73 „2\"- 2.88Спортинг Брага - Спортинг Лисабон тук\t\t\tСингъл, Live, ТОП „1\"-2.25 „Х\"- 2.76 „2\"- 2.47Севиля - Барселона тук\t\t\t\t\tСингъл, Live, ТОП „1\"-3.22 „Х\"- 3.44 „2\"- 1.67Китай - Иран тук\t\t\t\t\t\tСингъл, Live, ТОП „1\"-7.65 „Х\"- 3.48 „2\"- 1.26Реал Мадрид - Жирона тук\t\t\t\t\tСингъл, Live, ТОП „1\"-1.24 „Х\"- 4.24 „2\"- 6.25Сливналия спечели 10 068 лева в неделя от футболни предвиждания. Същия ден санданчанин грабна 5102,81 лева, а варненец прибра 2900,44 лева.Към 13.00 часа на 85.01.2019 г. натрупаната сума в Суперджакпот 15 е 99 846 лева. Тук ще откриете кои мачове включва. Джакпот от 13 срещи е на стойност 11 710 лева. Вижте кои мачове попадат в него тук.„Еврофутбол\" желае успех на всички участници! ", "date": "2019.01.22", "title": "Челси с победа над Тотнъм за Купата на Лигата според „ЕВРОФУТБОЛ“"}
{"url": "http://www.cross.bg/kartichki-smisula-vuzrastni-1594539.html", "text": "/КРОСС/ За 12 поредна година PTPI \"Делфините\" проведоха Благотворителната си коледна кампания във Варна, зад която стоят месеци трескава подготовка, и в продължение на 9 дни продаваха ръчно изработени коледни картички.Целият труд се отплати, а резултатът е 30 000 лева, които ще бъдат инвестирани в медицински легла и други мебели за Дом за възрастни хора \"Гергана\". (\"Св. св Константин и Елена\").\"Защо ли? Защото виждам смисъла във всичко това. В това да влезеш по светло да продаваш картички и да се прибереш у дома изтощен часове по-късно. Виждам смисъла в това да се боря за нещо, в което вярвам, и да съзнавам, че аз самата мога да означавам промяна\", споделя Габриела Чанова, PR на организацията. ", "date": "2019.01.22", "title": "Кампания събра 30 000 лева за дом за възрастни хора"}
{"url": "http://www.cross.bg/leva-muzhut-zhena-1594522.html", "text": "/КРОСС/ 39-годишният Кольо Рашев от Гурково е мъжът, който  и задигна 35 лева. Мъжът е задържан и предстои да се изправи за пореден път пред съда.Инцидентът е от 20 януари. Съобщението за него е получено в Районното управление на полицията в Казанлък около 23:30 часа. Установено е, че маскиран с качулка проникнал в дома на 83-годишната Иванка Койчева, нанесъл й удари и я принудил да му даде спестяванията си - 35 лева. Жената е настанена в неврологичното отделение на УМБАЛ-Стара Загора, с множество наранявания, но без опасност за живота.", "date": "2019.01.22", "title": "Задържан е мъжът, пребил 83-годишната жена от Гурково "}
{"url": "http://www.cross.bg/grazhdanstvo-bulgarsko-pravosudieto-1594520.html", "text": "/КРОСС/ Проектът за промени на Закона за българското гражданство ще бъде обсъден на 30 януари т.г. от Съвета за развитие към Министерски съвет и ще бъде публикуван за обществено обсъждане, съобщиха от правосъдното министерство.Част от мерките предвидени в законопроекта предвиждат да отпадне възможността за получаване на българско гражданство на основание инвестиции, съкращаване на сроковете и прецизиране на критериите за предоставяне на българско гражданство, въвеждането на изискване кандидатите за гражданство на основание на произход да владеят български език и да имат работа и доход в страната.Промените в проектозакона, изработен от Министерството на правосъдието включват по-добър контрол върху процеса на придобиване на гражданство, намаляне на бюрократичната тежест и опростяване на процедурите с цел по-голяма прозрачност.Предложението на работната група към Министерството на правосъдието за отпадане на възможността за получаване на българско гражданство на основание инвестиции е изготвено на базата на анализ. Данните показват, че  не е постигната целта за увеличаване на привлечените реални чуждестранни инвестиции и икономическо развитие. В резултат от това не е постигнато разкриване на нови работните места и икономически растеж. В допълнение в някои случаи на по-късен етап от производството е установено например, че инвестицията не е налична, поради извършена продажба на закупените ценни книжа или по други причини. Работната група бе сформирана със заповед на министъра на правосъдието Цецка Цачева на 15 февруари 2018 г. А за предприетите мерки от Министерството на правосъдието за повишаване на контрола  и предотвратяване на възможни злоупотреби в процедурите по предоставяне на българско гражданство е уведомен и еврокомисарят на правосъдието, защита на потребителите и равнопоставеността на половете Вера Йоурова.", "date": "2019.01.22", "title": "Държавата затяга контрола за придобиване на българско гражданство"}
{"url": "http://www.cross.bg/strani-dvete-germaniya-1594523.html", "text": "/КРОСС/ Френският президент Еманюел Макрон и германският канцлер Ангела Меркел подписаха в германския град Аахен нов договор за приятелство между двете страни. Тясното сътрудничество между Берлин и Париж е в основата на ЕС, се казва в преамбюла на договора.Франция и Германия отново поемат водещата роля в ЕС - така политическите наблюдатели определят сключеното днес споразумение - продължение на Елисейския договор от 1963 г., сложил край на вековна вражда между двете съседни страни. Основните точки в новия договор са консултации по всички европейски и външнополитически теми, преди разискването им от ЕС, засилване на сътрудничеството в НАТО и ООН, където Франция ще подкрепи Германия за постоянно членство в Съвета за сигурност, създаването на икономическа зона в пограничните райони.Двете страни потвърждават, в съответствие със споразуменията на Атлантическия съюз и Договора за Европейския съюз, своята клауза за взаимна помощ \"с всички средства, включително с въоръжени сили, в случай на въоръжена агресия срещу техните територии\". Франция и Германия също са ангажирани с \"изграждането на обща култура\" между своите въоръжени сили. Те си поставят за цел да преодолеят една от основните си разлики: техния \"подход към износа на оръжие\". Договорът създава \"френско-германски съвет за отбрана и сигурност\".И двете страни обещават \"тясно да координират своите позиции\" в Съвета за сигурност.Франция и Германия създават \"Граждански фонд за насърчаване и подкрепа на инициативи за сближаване на двата народа\". Политиката за развитие по отношение на Африка или политиката в областта на климата се споменават като общи цели. И двете страни искат \"съвместни проекти\" за енергиен преход.Двете държави си поставят за цел \"създаване на френско-германска икономическа зона с общи правила\". За да се постигне това, като приоритет се посочва \"хармонизирането на търговското право\". Група академици работят от години по темата. Под този символ ще бъде създаден \"френско-германски съвет на икономическите експерти\", който да съветва правителствата и да изгражда обща икономическа култура.Договорът от Аахен е своеобразен отговор на канцлера Меркел на визията за бъдещето на ЕС, която очерта френският президент Макрон преди година и половина в речта си в Сорбоната. ", "date": "2019.01.22", "title": "Макрон и Меркел подписаха нов договор за по-солидна Европа "}
{"url": "http://www.cross.bg/pomosht-yanyari-yvrezhdaniya-1594521.html", "text": "/КРОСС/ Първото плащане на новата финансова помощ за хората с увреждания, която влезе в сила от началото на тази година, ще започне на 12 февруари, по банков път, и след 15 февруари чрез пощенските клонове, съобщи социалният министър Бисер Петков.Той припомни, че за около 500 000 лица, които до момента са получавали интеграционни добавки по стария закон, не е нужно подаването на заявления за новата помощ. Други над 50 000 души, които не са получавали такива добавки, вече са кандидатствали в Агенцията за социално подпомагане за финансовата помощ по новия закон за хората с увреждания.По повод призивите за изплащане на помощта за януари през този месец Бисер Петков посочи, че това няма как да се случи, тъй като в рамките на януари се превеждат помощите за декември.Социалните дирекции ще работят за възможно най-ранно изплащане на новата финансова подкрепа за хората с увреждания, полагаща им се за януари. Това ще стане на 12 или 13 февруари, въпреки че стандартно помощите се изплащат след 15-то число на месеца, следващ месеца, за който се отпуска помощта. С намален доход през януари остават пенсионерите, които досега са получавали четвъртинката от социалната инвалидна пенсия, и която им беше спряна от началото на годината, припомни Бисер Петков, но уточни, че всички останали ще получат помощите си за декември.Новата финансова помощ се отпуска за период, равен на срока на валидност на телковото решение, а когато то е пожизнено, срокът е 5 години. До края на март размерът на помощта ще зависи от вида и степента на увреждането, а от началото на април, след изтичане на срока на ТЕЛК, човек ще се явява първо пред комисията за освидетелстване, а след това ще му се прави индивидуална оценка на потребностите, която ще дава право на подпомагане. ", "date": "2019.01.22", "title": "От февруари изплащат новата финансова помощ за хората с увреждания "}
{"url": "http://www.cross.bg/grande-plagiatstvo-pesenta-1594511.html", "text": "/КРОСС/ Американската певица и актриса Ариана Гранде беше обвинена в плагиатство от рап изпълнителите Солджа Бой и Ту Чейнз.Солджа Бой написа в Туитър, че Гранде е откраднала думите от песента му \"Pretty Boy Swag\" и ги е изпълнила в своя хит \"7 Rings\".\"Трябва да ми върнеш дължимото! Точка!\", възмути се Солджа Бой, цитиран от БТА. Според рапъра от Атланта Ту Чейнз Гранде заимствала сюжета на клипа на същата спомената песен, като прекопирала видеото на парчето му \"Door Swanging\".Рап-изпълнителката Принсес Нокиа също обвини Гранде в плагиатство. Според нея тя й била откраднала текста на парчето \"Mine\", като го използвала в песента си \"7 Rings\". Потребителите на Туитър обвиниха певицата итало-американски произход в \"присвояване\" на културата на чернокожите, като използвала афроамерикански английски език и спекулирала със загара си. ", "date": "2019.01.22", "title": "Ариана Гранде обвинена в плагиатство от няколко музиканти"}
{"url": "http://www.cross.bg/zhivotnoto-gechev-chetiri-1594518.html", "text": "Каракал се разходи на свобода по улиците в централната градска част на Пловдив и бе заснет от минувачи. Хищникът изненада пловдивчани и градската власт. Снимките на хищника бяха качени в социалната мрежа Фейсбук и за часове се превърнаха в хит. Фотосите предизвикаха множество коментари на потребители, като според част от тях голямата котка е била забелязана в района на хотел \"Марица\" в града, а собственикът на животното вече е намерен.  Каракалът е хищник от семейство Котки, подобен на риса, но малко по-дребен от него. Класифициран е като малка котка, но е една от най-тежките и най-бързите в групата си.Според потребителите на групата \"Забелязано в Пловдив\", отглеждането на каракал в домашни условия е незаконно и мястото на животното е на свобода. Справка показа, че цената на каракала е доста висока и започва от 4-5000 евро. За случая е подаден сигнал до компетентните органи.Оказа се, че каракалът е избягал от собствената си стопанка, при това не за първи път. Според Явор Гечев от фондация Четири лапи нито е законно, нито е редно да отглеждаш диво животно вкъщи. \"Единствено зоопаркове и спасителни центрове може да притежават диви котки. Може да има повече от един каракал, отглеждан от частни лица\", обясни Гечев от фондация \"Четири лапи\" пред Bulgaria ON AIR.Той съобщи, че от Фондацията отдавна са подали сигнал за животното до екоминистъра Нено Димов. Все още обаче не са получили отговор. По думите на Гечев някой не иска да си свърши работата.Той подчерта, че със сигурност каракалът изисва специфични грижи, тъй като е диво животно и е различно от домашната котка. А попадне ли на улицата инстинктът му на диво животно ще се събуди много бързо. Животното може да стане опасне, ако остане на улицата и не се храни 4-5 дни, предупреди гостът в \"България сутрин\".Според Гечев трябва Регионалната инспекция по околната среда и водите да организира залавянето на каракала и настаняването му в съответната институция. \"Проблем представлява това, че животното се отглежда абсолютно незаконно и със знанието на властите\", настоя Явор Гечев и добави, че според закона животното трябва да бъде отнето. Фондация \"Четири лапи\" разполага с информация, че собственичката на каракала е руска гражданка, която живее в България.  ", "date": "2019.01.22", "title": "Каракал се разходи спокойно из центъра на Пловдив и после  се прибра"}
{"url": "http://www.cross.bg/braka-sedmitza-sedmitzata-1594508.html", "text": "/КРОСС/ \"Да направим нещо за брака и семейството\" е апелът на Седмицата на брака тази година към специалисти от различни сфери, представители на бизнеса, вероизповеданията и институциите у нас. Седмицата на брака насърчава бизнесите тази година да подкрепят семействата с отстъпки от техни продукти или услуги. \"Надяваме се нашият апел да достигне и вдъхнови повече бизнеси да подкрепят семействата у нас,\" споделя Михаела Джоргова от екипа на инициативата.Седмицата на брака в България има за цел да обедини обществените усилия за насърчаване на брака и семейството и да помогне на двойките по пътя им към изграждане на успешен брак. Тя е вдъхновена и е част от международната Седмица на брака, която се провежда ежегодно, от 7 до 14 февруари, в над 23 страни по света. Инициативата цели превенция на високата степен на разводите, самотното родителство, икономическата задлъжнялост, стреса и липсата на качествено време с децата, като насърчава полагането на постоянни и целенасочени усилия за преодоляване на проблемите във взаимоотношенията. Седмица на брака напомня на семейните да обръщат повече внимание един на друг и да не взимат брака си за даденост. ", "date": "2019.01.22", "title": "Седмица на брака апелира за подкрепа на семействата"}
{"url": "http://www.cross.bg/politzaii-raiiona-smolyan-1594519.html", "text": "/КРОСС/ Полицай от Смолян издъхна зад волана на личния си автомобил, в района на болницата в родопския град, научи Дарик. Нещастният инцидент е станал днес, малко преди 11:00 часа. 40-годишният мъж е имал здравословни проблеми, за което бил на медицински преглед. На тръгване с автомобила си \"Хонда\" му прилошава и е починал на място, след което колата, която изкачвала нагорнището, тръгва назад и се удря в паркираните в района коли.Други пострадали няма. Извършва се оглед на местопроизшествието, коментира пред Дарик директорът на полицията в Смолян старши комисар Николай Димов.Починалият полицай е служител на РУ-Смолян. Инцидентът става извън работно време. ", "date": "2019.01.22", "title": "Полицай издъхна зад волана, колата му се заби в паркирани коли"}
{"url": "http://www.cross.bg/altzhaiimer-nivata-bolestta-1594509.html", "text": "/КРОСС/ Промени в нивата на протеините в кръвта могат да помогнат да бъде хвърлена светлина върху уврежданията в мозъка повече от десетилетие, преди да се развият симптомите на болестта на Алцхаймер, разкрива изследване, цитирано от в. \"Гардиън\".Макар че няма лекарство, което да спре прогресията на болестта на Алцхаймер или да го излекува, изследователите твърдят, че резултатите от проучването могат да бъдат използвани от медиците, за да помогнат да се предвиди кога пациентите могат да започнат да показват симптоми на заболяването.Учените заявиха също, че измерването на промените в нивата на този протеин в кръвта е полезен начин да се провери дали новите лекарства на Алцхаймер са обещаващи.\"Ние знаем, че болестта на Алцхаймер започва в мозъка едно или две десетилетия, преди да имате някакви симптоми\", каза проф. Матиас Джакър, съавтор на изследването от Германския център за невродегенеративни заболявания в Тюбинген. \"Ние също така знаем, че всяка терапия трябва да започва 10 години преди симптомите или дори по-рано, за да бъде успешна, ако искате да се насочите към причината за болестта на Алцхаймер.\"Анализът на кръвта, казва той, ще позволи на изследователите да проверят дали лекарствата имат ефект\".В публикацията в списанието Nature Medicine, екипът описва как те разглеждат нивата на протеин, наречен неврофиламентна лека верига (NfL) в кръвта и спиналната течност на участниците. Този протеин се появява вътре в невроните: предишни изследвания показват, че повишените нива на NfL в такива течности на мишки са свързани с по-високи нива на увреждане на мозъка и  при направените от от Джакър проучвания при хора се е предполагало, че NfL може да бъде полезен маркер за развитието на Болестта на Алцхаймер и други неврологични състояния.Като цяло, екипът следи нивата на NfL при 243 души, носещи генетична мутация, която ги предразполага към болестта на Алцхаймер, и 162 души без такава мутация. Джакър отбеляза, че хората с тези мутации развиват симптоми на Алцхаймер в добре дефинирани възрасти, което позволява на екипа да измерва нивата на NfL известен брой години, преди симптомите да станат очевидни.Екипът установява, че около 6 до 8 години преди да се развият симптомите, нивата на NfL в течностите започват да се различават значително, като по-високите нива биват наблюдавани сред тези с предразположеност. След това екипът разглежда данни от по-малка група участници, за да види как се променят нивата на този протеин в кръвта за период от около три години.Резултатите показват, че степента на нарастване на нивата на NfL е по-висока при хора, генетично предразположени към болестта на Алцхаймер, отколкото тези, които нямат тази мутация, с разлики, които се проявяват повече от 16 години, преди да се очакват симптоми. Нещо повече, нарастването на NfL е било най-стръмното в годините преди появата на симптомите, преди да се изравни с това при появата на първите симптоми.\"Не е задължително абсолютните нива да ви показват, че вашата невродегенерация продължава, ключова  е скоростта на промяната на тези нива,\" казва Джакър. \"Този процент на промяна е наистина показателен много, много рано - и това е точно това, от което се нуждаем за клинични проучвания.\" - добавя изследователят.По-нататъшното развитие предполага по-високо ниво на NfL в кръвта и по-рязко покачване на NfL, което може да бъде свързано с по-бързи нива на изтъняване на районите на мозъчната кора, за които е известно, че са засегнати от болестта на Алцхаймер, както и по-бързо намаляване на паметта и познанието.Въпреки това, д-р Джеймс Пикет, ръководител на изследванията на Алцхаймеровото общество, отбеляза, че проучването има ограничения, включително и това, че разглежда само тези, които са имали генетична предразположеност към болестта на Алцхаймер - което засяга само 1% от тези с това състояние. Много други състояния също могат да повишат нивата на NfL, включително травматично увреждане на мозъка и множествена склероза, което означава, че не е ясно колко полезна ще бъде мярката сред индивиди, живеещи с множество здравословни проблеми.Въпреки това, Пикет каза, че изследването е полезно. \"Направихме много за подобряване на степента на диагностициране, но все още само две трети от 850 000 души в Обединеното кралство, живеещи с деменция, имат диагноза, така че всеки напредък, който можем да направим, за по-точно и бързо откриване на заболяването, е много добре дошъл.\" ", "date": "2019.01.22", "title": "Пробив в борбата с Алцхаймер: Кръвен тест открива болестта 10 г. преди симптомите"}
{"url": "http://www.cross.bg/karierata-shvedut-heleniys-1594510.html", "text": "/КРОСС/ Кубрат Пулев води преговори с екипа на шведа Роберт Хелениус за мач през април. Родният боксьор се надява да се стигне до споразумение, като идеята му е мачът да е част от сериозна галавечер в САЩ.След подписването на договора си с агенцията \"Топ Ранк\", Кобрата тренира в Лас Вегас, където е една от възможностите за евентуален мач. Другият вариант е Чикаго, заради огромна българска общност в града. За преговорите признаха и от щаба на Хелениус, но заявиха, че финализирането им е още много далеч.Шведът е на 35 годни и в кариерата си има 30 мача, 28 от тях победи. Най-големият мач в кариерата му до този момент бе срещу Дилиън Уайт през октомври 2017-а, вечерта, в която Кубрат трябваше да се изправи срещу Антъни Джошуа. Шведът загуби въпросният двубой след съдийско решение. ", "date": "2019.01.22", "title": "Кобрата си набеляза швед за следващ съперник"}
{"url": "http://www.cross.bg/moskva-pytin-premier-1594513.html", "text": "/КРОСС/ Японският премиер Шиндзо Абе се среща днес с руския президент Владимир Путин в Москва. Фокус на разговорите им ще бъде най-важният външнополитически въпрос - съдбата на спорните Курилски острови. Напрежението между Москва и Токио за териториите край северното крайбрежие на Хокайдо се разрасна през последните седмици. Причината за това се крие във Втората световна война. В последните ѝ дни Съветският съюз превзема четирите курилски острова, а спорът за суверенитета им до днес пречи на двете страни да подпишат мирен договор помежду си.", "date": "2019.01.22", "title": "Путин приема японския премиер на посещение в Москва "}
{"url": "http://www.cross.bg/bulgariya-ekskyrzovodite-tyrizma-1594516.html", "text": "/КРОСС/ Екскурзоводи, работещи по Черноморието, искат спешна среща с министъра на туризма Николина Ангелкова. Сериозните проблеми по туристическите обекти в България, с които гидовете се сблъскват всекидневно по време на работата си, са станали причина за искането на тази среща.Действащата наредба за упражняване на дейността на екскурзоводите в България е в процес на изменения. Работещите по морето имат конкретни предложения, които са изпратили в министерството на туризма. Темата беше коментирана в сутрешния блок на БНТ.Християн Облаков, член на Съюза на екскурзоводите в България: Преди всичко, отправили сме покана към министъра на туризма Николина Ангелкова за среща, на която да бъдат обсъдени предложените от нас промени в Наредба № 1 от януари 2016 г., която регламентира дейността на екскурзоводите и се надяваме тази среща да се състои. От чисто практически характер в хода на работа се установяват някои неточности и практически функционални проблеми, които трябва да бъдат изяснени.Александър Шопов, член на Съюза на екскурзоводите в България: Един от основните проблеми е това, че много чуждестранни групи идват в България без да имат местен екскурзовод, което е задължително, както е казано в наредбата. Свидетели сме, например, на много азиатски групи на Фестивала на розата в Казанлък, които идват без местен екскурзовод, а именно такъв им трябва, за да даде достоверна информация за страната. Представете си какво би казал чуждестранният екскурзовод, може да урони престижа на България. Това е недопустимо. Трябва да се създаде туристическа полиция, която да осъществява този контрол за лицензирани екскурзоводи, които да предоставят информация на туристите като цяло. Министерството на туризма следва да предупреди чуждестранните посолства в страната, които пък да предупредят своите туроператорски фирми задължително да взимат местни екскурзоводи. За нас, екскурзоводите, трябва да бъде разрешено да влизаме в музеите безплатно, дори когато не сме с група с цел опресняване на информацията и припомняне на експозициите в музеите.Много чуждестранни туристи се оплакват, че няма упътвания на английски език в някои от музеите и туристическите обекти.Надежда Иванова, член на Съюза на екскурзоводите в България: Ще си позволя да изкажа мнение и като екскурзовод, и като музеен работник. Работила съм 25 години в Националния музей на образованието и още в средата на 90-те години беше подета една инициатива, която целеше да се направят тези упътвания и много градове на България виждам, че има. Те са еднотипни и това е добре, но защо дадените общини не са го направили, това аз не знам. ", "date": "2019.01.22", "title": "Екскурзоводи искат създаването на туристическа полиция "}
{"url": "http://www.cross.bg/zhena-politziyata-oryahovitza-1594515.html", "text": "/КРОСС/ Бързо производство за причиняване на лека телесна повреда на медицинска фелдшерка от Спешна помощ е започнато в РУ-Горна Оряховица, съобщи полицията във Велико Търново.В понеделник, в 01,10 часа през нощта, в полицията в железничарския град съдействие потърсила медицинската служителка. Тя обяснила, че жена с малко дете е дошла в кабинета и се държала агресивно. Изпратеният на мястото полицейски екип е установил, че същата вечер 35-годишна жена от Горна Оряховица е посетила кабинета заради болното си бебе. То било с висока температура и се налагало да бъде транспортирано до великотърновската болница.Докато го преглеждали и подготвяли за транспортиране обаче, жена се развикала и ударила през лицето с телефона си фелдшерката. Извършителката е била откарана с бебето в болница във Велико Търново, но срещу нея е образувано бързо производство. ", "date": "2019.01.22", "title": "Майка с бебе удари с телефона си фелдшерка в Спешна помощ"}
{"url": "http://www.cross.bg/kristo-sveti-lyka-1594491.html", "text": "/КРОСС/  За първи път галерия \"Свети Лука\" ще е домакин на изложба на Христо Явашев - Кристо. Това е втората изложба от проекта \"ГОСТУВАТ НИ\" представяща постери и етюди на Христо Явашев - Кристо, съобщиха за БТА организаторите. Произведенията на изкуството са предоставени от Националната Художествена Академия и се показват за първи път в галерия \"Свети Лука\". Те са дарение от Кристо и Жан - Клод на Музея на Академията. На 83 години, за своята 50-годишна творческа дейност, един от най-големите световни художници с български корени реализира 23 мащабни проекта, а 47 не успява по различни причини, основно поради липса на разрешения.Но през всичките тези години Кристо успява да запази свободата си да прави това което обича и желае, да финансира сам проектите си, като продава на колекционери рисунки, скици, малки скулптурни произведения и макети. Постерите на част от негови инсталации, както и етюдите на художника като студент в Академията, могат да бъдат видяни в изложбата, която се открива на 22 януари 2019 г. в 14.00 часа в галерия \"Свети Лука\" в София в сградата на Националната Гимназия за Приложни изкуство \"Св.Лука\". ", "date": "2019.01.22", "title": "Изложба на Христо Явашев - Кристо в София"}
{"url": "http://www.cross.bg/kanada-padnaha-shtata-1594514.html", "text": "/КРОСС/ Студен атмосферен фронт обхвана големи части от Съединените щати и Канада.В щатите Върмонт, Мейн и Ню Хемпшър температурите паднаха до минус 37 градуса. В щата Кънектикът над 20 000 души останаха без електричество. В щата Пенсилвания действа режим на извънредно положение.В Източна Канада паднаха обилни снеговалежи и снежната покривка може да достигне 50 сантиметра. Лошото време е съпроводено със силен вятър, достигащ на моменти до 100 км/ч. На места снегът преминава в леден дъжд.Съобщава се и за десетки забавени и отменени полети в Канада. ", "date": "2019.01.22", "title": "Температурите паднаха до -37 градуса в САЩ"}
{"url": "http://www.cross.bg/lenti-raboti-ychastuk-1594499.html", "text": "/КРОСС/ Близо 67% е изпълнението на участъка между Ябланица и Боаза от АМ „Хемус\". Изграждането на 9,3 км от автомагистралата стартира в края на март миналата година. Организацията на работа е много добра и е напълно възможно обектът да бъде завършен в началото на есента т. г. По договор участъкът трябва да е готов през март 2020 г. В момента на обекта работят около 200 души и над 100 специализирани машини. Извършват се земни и пътни работи, водостоци и др., каквито дейности са възможни при настоящите метеорологични условия.  Автомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза, както и подлез при общинския път Брестница - Съева дупка. Връзката с път I-4 Коритна - Белокопитово ще се осъществява чрез етапна връзка при 87-ти километър, която ще се изгради в близост до село Брестница. Инвестицията е за близо 55 млн. лв. В момента със средства от републиканския бюджет се изграждат близо 26 км от автомагистралата. Това са участъците между Ябланица и Боаза и Белокопитово - Буховци в посока Търговище. Строителството на отсечката между Буховци и Белокопитово започна на 16 август м. г. Този участък е 16 км и на него ще има 7 виадукта, едно мостово съоръжение и 10 селскостопански подлеза. Автомагистралният участък ще бъде с две ленти за движение, две ленти за изпреварване, две аварийни ленти, водещи ивици, два банкета и средна разделителна ивица. Извършените до момента строително-монтажни работи включват почистване и изсичане на храсти и дървета, изкопи за отстраняване на хумусния пласт, изкопни работи и оформяне на терена, взривни работи, трасиране на проектното трасе. Цялостното доизграждане на АМ „Хемус\" е основен приоритет в управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна.", "date": "2019.01.22", "title": "Близо 67% е изпълнението на участъка между Ябланица и Боаза от АМ „Хемус“"}
{"url": "http://www.cross.bg/titan-povurhnostta-slunchevata-1594500.html", "text": "/КРОСС/ Спътникът на гиганта Сатурн е единствената планета в Слънчевата система, освен Земята, на чиято повърхност има течност.  Вярно, тази течност не е вода, а втечнен в условията на вечния свиреп студ, метан.бвит в гъста и непрозрачна атмосфера, Титан е първото небесно тяло в Слънчевата система с признаци на сезонни промени и дори облаци, открити от сондата Касини. Титан се състои от лед и скали и е вторият по големина спътник в Слънчевата система след Ганимед, спътник на Юпитер.Титан е по-голям по размер от Меркурий, но е значително по-лек. На повърхността му температурата е около 94 K (почти минус 180 градуса по Целзий), която е твърде ниска за сублимация на леда и поради тази причина водни пари отсъстват от атмосферата. В ниските слоеве на атмосферата се наблюдават разпръснати облаци съставени главно от метан и етан.Само на снимките, направени с помощта на инфрачервена камера, учените забелязали странен блясък, покриващ 120 квадратни километра от повърхността. По време на получаване на изображенията, в южното полукълбо на спътника е лято.В по-ранни и последващи снимки нищо подобно не е било забелязано и учените са стигнали до заключението, че това може да бъдате отблясъци върху повърхността, влажна от летен дъжд.Продължителността на деня на Титан е 15,9 земни дни, годината е 29,5 земни години, а всеки сезон е около седем и половина земни години. Дъждът върху него се състои от метанови капки, които попадат в грубата камениста долина и след това се изпаряват. На снимките, направени от Касини около северния полюс се виждат и  са изброени над 400 езера и морета, съставени от течен метан.Резултатите от откритията потвърждават теоретичните климатични модели на Титан.Освен на Титан, за някакъв вид метеорологично време може да говорим на още няколко планети в Слънчевата система, но валежи в течна фаза, макар не от вода, има само там, освен на нашата Земя.С голяма вероятност вода в течна фаза има също на Енцелад, друг спътник на Сатурн, но там тя е дълбоко под повърхността, покрита от няколкокилометров леден слой, както и на Европа - също под дебел лед, не и на повърхността. ", "date": "2019.01.22", "title": "На спътника на Сатурн - Титан вали дъжд "}
{"url": "http://www.cross.bg/otdelenieto-vulkanova-yslozhneniya-1594502.html", "text": "/КРОСС/ Усложненията от вирусните инфекции препълниха отделението по пулмология в УМБАЛ-Пловдив. В момента няма нито едно свободно болнично легло, а постоянно идват нови пациенти, затова направихме искане временно базата да бъде увеличена с 9 и леглата да станат 47, докато отмине вълната, заяви началникът д-р Илияна Вълканова. Според нея болните, които са приети за лечение, са с бронхопневмонии и с обострена дихателна недостатъчност при пациенти с ХОББ /Хронична обструктивна белодробна болест/. С усложнения от респираторните заболявания са и астматици.Завеждащата посочи, че случаите започнали драстично да нарастват по Коледа и оттогава досега през отделението са преминали над 170 болни на възраст от 20 до 90 г. Най-засегнати са обаче пациентите в диапазона от 55 до 70 г., защото имат придружаващи заболявания, които декомпенсират от ОРЗ-тата. От Ивановден - 7 януари, просто е ад от болни, смятат медиците от отделението. Най-тежко болестта протича при хората с хронични дихателни проблеми - те са най-уязвими, защото при всяко обостряне не се знае какъв ще е изходът, а и те не се възстановяват напълно след прекараната вироза, обясни д-р Вълканова. След тях са пациентите със сърдечна недостатъчност и диабетиците, които са особено податливи на инфекциозни усложнения след прекарана дихателна инфекция и развиват бактериално заболяване. Пациентите с ХОББ постъпват с кашлица и задух, а болните от пневмонии - с повишена над 38 градуса температура и адинамия. Имаме няколко човека и с кръвохрак, които се изследват за туберкулоза и рак на белия дроб, предстоят им бронхоскопии, каза д-р Вълканова.Заболелите пролежават в отделението 5-7 дни, но понякога остават и по 15. В момента трима от заболелите с пневмония, които са в по-тежко състояние, са преведени в Отделението по анестезиология и интензивно лечение /ОАИЛ/, където са поставени на апаратна вентилация. До момента трима са починалите заради усложнения от съдово естество, те са над 80-годишни, уточни началникът на Пулмологията. Въпреки профилактиката пациентите са получили белодробна тромбоемболия. Всички са имали и придружаващи заболявания. Д-р Вълканова отбеляза, че някои болни късно търсят медицинска помощ. Българинът предпочита да ходи на работа и търси лекар, когато отпадне напълно, когато е направил усложнение и дори е развил пневмония, коментира тя. Според известния пловдивски пулмолог заболелите трябва да започнат противовирусната терапия 24 часа от началото на болестта. Тогава лечението е ефективно. Добре е в първите два дни да останат вкъщи и да приемат симптоматични препарати за облекчаване на състоянието. Ако до 3-я ден не настъпи подобрение, непременно да отидат на преглед, защото тогава започват усложненията.", "date": "2019.01.22", "title": "Пациенти с пневмонии препълниха Пулмологията в УМБАЛ-Пловдив "}
{"url": "http://www.cross.bg/danuchnite-agentziya-pripomnyat-1594512.html", "text": "/КРОСС/ Десет дни остават за използване на отстъпка от данъка за довнасяне, припомнят от Националната агенция за приходите. 5% по-малко могат да платят хората, които подадат декларациите си онлайн и платят дължимите вноски до края на месеца. Най-бързо и лесно това може да стане с персонален идентификационен код, припомнят данъчните.Крайният срок за подаване на данъчните декларации е краят на април. На сайта на приходната агенция вече са достъпни и декларациите с баркод. Те изчисляват сами дължимия данък и предпазват данъкоплатците от грешки при попълването на документа, категорични са от НАП. ", "date": "2019.01.22", "title": "НАП напомня: 10 дни остават за използване на 5% отстъпка от данъка за довнасяне"}
{"url": "http://www.cross.bg/zhenata-operatziya-svilengrad-1594506.html", "text": "/КРОСС/ 71-годишна жена от Свиленград е станала поредната жертва на телефонни измамници, информират от ОД на МВР-Хасково.На 21 януари, в 15:30 часа жената посетила полицейското управление и съобщила, че е измамена по схемата „Пари за операция на близък роднина\". Тя споделила, че в телефонния разговор не успяла да разбере за кой родственик й искат пари за спешна операция, но събрала наличните си и злато.Следвайки инструкциите на измамниците жената оставила в междублоковото пространство на ул. „Ген. Скобелев\" 14 000 лева, два златни пръстена и гривна. След като разбрала, че е подведена, сигнализирала до полицията в Свиленград.Работата по образуваното досъдебно производство продължава.", "date": "2019.01.22", "title": "14 000 лв. и злато даде на измамници 71-годишна от Свиленград "}
{"url": "http://www.cross.bg/ychilishta-oblast-vakantziya-1594507.html", "text": "/КРОСС/ В 1071 училища и детски градини в страната са преустановени учебните занятия заради грипната епидемия. Това каза министърът на образованието и науката Красимир Вълчев. „Днес достигнахме пика от гледна точка на броя на училищата, които са в грипна ваканция. Над една четвърт от всички училища и детски градини в страната са в грипна ваканция\", каза Вълчев.От днес в грипна ваканция са 194 училища в Пловдивска област, 122 училища във Варненска област и 69 училища в област Добрич. По предписание на РЗИ няма занятия в 97 училища в София-област. В област Пазарджик не се учи в 122 училища, в 60 училища в област Смолян, в 43 училища в област Ямбол и в 40 училища в област Перник. Последен ден от грипната ваканция са 137 училища в Бургаска област, в 120 училища в област Стара Загора и в 65 училища в Шуменска област. ", "date": "2019.01.22", "title": "Просветният министър: Достигнахме пика на грипната епидемия "}
{"url": "http://www.cross.bg/yniformenite-sabya-slychaii-1594495.html", "text": "/КРОСС/ За два случая на агресия срещу полицаи в събота следобед в Сливен съобщи bTV. При единия нападател направил опит да прегази униформен, а при другия полицай е бил нападнат с нож и \"самоделна сабя\".При първия случай полицейски патрул се опитал да спре автомобил. Шофьорът не се подчинил на сигнал \"Стоп\". Започнало преследване из целия град, при което се създали множество предпоставки за катастрофи, разказаха униформените. На едно от кръстовищата мъжът спрял на червен светофар. Отново обаче се опитал да избяга, блъскайки полицейската кола и опитвайки се да прегази един от униформените. Полицаят се оказал на земята и е с охлузни рани. Шофьорът вече е задържан, а направената проба за наркотици се оказала положителна.При втория случай полицаи отишли да помогнат на свои колеги в сливенския квартал \"Надежда\", където имало масов бой. Там мъж извадил нож и сабя срещу униформените. Един от полицаите му наредил да хвърли хладното оръжие, но той замахнал със сабята към него. Мъжът дори заплашил полицая, че ще отиде в дома му и ще го запали. След това обаче се подчинил и бил задържан. Направената проба за наркотици също се оказала положителна.И за двата случая са образувани досъдебни производства. Мъжете са задържани за 72 часа. Предстои прокуратурата да поиска постоянен арест. ", "date": "2019.01.22", "title": "Дрогирани опитаха да прегазят полицай в Сливен, друг беше нападнат със сабя"}
{"url": "http://www.cross.bg/razlog-kykeri-napravi-1594496.html", "text": "/КРОСС/ Невероятна фотосесия на разложките кукери сътвори фотографът на списанието Иво Данчев. Снимките ще бъдат публикувани на страниците на форма́та за изследване тайните на планетата сп. „Нешънъл Джеографик\".  Фотосесията се проведе в красивата местност „Света Троица\", над  гр. Разлог, като към нея се присъедини и пътуващият фотограф от Сидни, Австралия, Кристин Тейлър.Разложкият кукер от години предизвиква огромен интерес от страна на туристи и медии, а зрелищният обичай за гонене на злите сили поражда възхищение и особена магнетичност. Община Разлог, преди години, патентова кукера, като по този начин го направи част от културата и традициите си.", "date": "2019.01.22", "title": "„Нешънъл Джeографик“ направи фотосесия на разложки кукери"}
{"url": "http://www.cross.bg/angelkova-zhirardeli-destinatziya-1594497.html", "text": "/КРОСС/ Не е имало конфликт на интереси във времето, когато световноизвестният скиор Марк Жирардели е бил съветник на министъра на туризма Николина Ангелкова. Това заяви тя тази сутрин пред bTV, уточнявайки, че не знае откога той е станал 100% собственик на \"Юлен\".\"Жирардели беше съветник от ноември 2014 до март 2016 г. с цел да популяризира България като туристическа дестинация навън. Участвал е в наши борси и изложения, където сме рекламирали туризма ни. Никога не е получавал възнаграждение за това\", поясни Ангелкова. Тя допълни, че никога не е имал достъп до информация, а е участвал единствено в изложенията, където е рекламирал България като туристическа дестинация. Отрече и Жирардели да е лобирал за втори лифт на Банско.\"Важно е да има лифтове, които са най-екологичният вид транспорт във всичките ни планински курорти. Трябва обаче трябва да се случва при спазване на действащото европейско и национално екологично законодателство\", на мнение е министърът на туризма.По думите й България става все по-разпознаваема туристическа дестинация и за първи път за 11-те месеца на миналата година имаме над 7,2 млрд. лв. приходи от международен туризъм. 5% е ръстът на зимния туристически сезон. Най-много туристи идват от Гърция, Румъния, Турция и Великобритания.Министър Ангелкова прогнозира около 2 милиона туристи да посетят Пловдив като европейска столица на културата. \"Пловдив ще бъде центърът на културните събития през тази година и ще може да покаже многообразието на нашата страна целогодишно\", коментира Ангелкова. ", "date": "2019.01.22", "title": "Ангелкова: Нямаше конфликт на интереси, когато Жирардели беше съветник в министерството"}
{"url": "http://www.cross.bg/ykraiina-dogovor-shefchovich-1594498.html", "text": "/КРОСС/ Доставките на руски газ през Украйна тази зима няма да бъдат затруднени. Това съобщи заместник-председателят на Европейската комисия Марош Шефчович, след като разговаря днес в Брюксел с представители на Русия и на Украйна.В срещата участваха украинският външен министър Павло Климкин, директорът на Нафтогаз Андрий Кобальов, както и руският министър на енергетиката Александър Новак и заместник-председателят на Газпром Александър Медведев.Шефчович добави, че до май, когато ще бъде следващата подобна среща, ще бъде ясен резултатът от изборите в Украйна и това ще има отражение върху продължаващите преговори по подписването между Киев и Москва на нов договор за пренос на газ. Действащият договор изтича в края на годината и за подписването на нов остава все по-малко време, отбеляза еврокомисарят.По неговите думи се очаква сключването на нов дългосрочен договор, като обичайно действието му би следвало да бъде поне 10 години. Шефчович изрази очакването бъдещият договор на Газпром с Украйна да бъде сходен с договореностите на руското дружество с държавите от Западна Европа. Така доставките през Украйна ще бъдат сигурни, поясни той.Дългосрочният договор е еднакво важен за Русия и за ЕС. Всеки знае, че не трябва да се допуска нова криза на доставките, както през 2009 г., заяви еврокомисарят. Руската страна е готова да сътрудничи, за да няма затруднения на доставките, добави той.Шефчович изрази задоволство, че Украйна се е насочила към пълно прилагане на европейското енергийно законодателство. По неговите думи украинската газопреносна мрежа има нужда от подобрения, които може да бъдат постигнати с участието на частни инвеститори.В отговор на въпрос, свързан с разширението на газопровода Северен поток, Шефчович отново изрази становището на ЕК, че проектът трябва да отговаря изцяло на законодателството на ЕС. По неговите думи опасенията на ЕК, че разширяването на газопровода не отговаря на целите за енергийния съюз и разнообразяването на енергийните източници, се запазват. ", "date": "2019.01.22", "title": "Еврокомисар: Няма проблеми с доставките на руски газ през Украйна"}
{"url": "http://www.cross.bg/turgovski-obekt-pernik-1594501.html", "text": "/КРОСС/ Данъчни инспектори са запечатали автобус заради неиздаване на един билет от 1 лв. Рейсът обслужвал линия на градския транспорт в Перник. От Конфедерацията на превозвачите твърдят, че подобни мерки могат да са пагубни за малки фирми с по два-три автобуса. Казват, че работят по договори с общините.Нямаме информация от други колеги от страната, но може би има, защото служители от НАП казаха, че са имали други такива случаи. Поставихме въпроса на една от срещите, но ни беше казано, че автобусът е търговски обект. Имаме специален закон, по който работим, а автобусът представлява специално конструирано превозно средство за извършване на превоз на пътници и контролният орган, който трябва да съблюдава издаването на билети, каза за \"Здравей, България\" председателят на Конфедерацията на автобусните превозвачи Магдалена Милтенова. Тя отбеляза, че основният проблем е, че превозвачът ще остане без работа.Правилата за регистриране и отчитане на продажбите са общи за всички. Върху продажбите, както в кварталната бакалия, така и в автобуса, по закон се плаща данък. Автобусът е търговски обект. Всяко място, откъдето се извършват продажби, е търговски обект, каза Росен Бъчваров, говорител на НАП. ", "date": "2019.01.22", "title": "Данъчни запечатаха автобус в Перник заради неиздаден билет от 1 лев"}
{"url": "http://www.cross.bg/koralski-mincho-dokymentatziya-1594503.html", "text": "/КРОСС/ За фалшивите ТЕЛК-ове се говори отдавна, но до този момент нямаше акция, която да идентифицира подобни случаи, макар че отдавна се знае къде са пробойните в системата. Градска легенда е, че от 1,6 млрд. лева за инвалидни пенсии половината се дават неправомерно. Това е сериозно обвинение към много системи в държавата и не мисля да сме толкова пробити. Това каза в сутрешния блок на БТВ „Тази сутрин\" Минчо Коралски, председател на Агенцията за хората с увреждания. Определено пробойната в случая не е при лекарите. Пробойната е в механизма, по който се издават тези телк-ови решения, тъй като обикновено тези решения се издават на базата на документация, а тази документация се изработва на друго място и изследванията се правят на друго място, коментира още Минчо Коралски. Прокуратурата със своите проверки точно трябва да провери кой всъщност е издал документацията, но нищо чудно голяма част от тази документация също да се окаже фалшива, допълни председателят на Агенцията за хората с увреждания. Затова е изключително важно това, което трябва да се направи и което вече е в ход, да се вържат системите на ТЕЛК и НЗОК и личните електронни досиета, за да е ясно тогава кой каква епикриза е издал и че няма как за един ден просто да се окажеш човек с тежко увреждане, каза още Минчо Коралски.", "date": "2019.01.22", "title": "Минчо Коралски: Градска легенда е, че половината пари за инвалидни пенсии отиват при здрави хора"}
{"url": "http://www.cross.bg/matev-ybiiistvoto-prestuplenieto-1594504.html", "text": "/КРОСС/ Софийският градски съд ще заседава по делото за убийството на 15-годишния Георги Игнатов. Той беше смъртоносно прободен на 2 юни 2015 г. на пейка в Борисовата градина.Обвиняем за престъплението е Йоан Матев, който се укриваше близо две години. След убийството Матев избягал и изцяло променил външния си вид, навиците си и социалните си контакти.Оръжието на престъплението беше намерено в близост до местопроизшествието. Мястото бе посочено от брата на Йоан Матев - Марсел.", "date": "2019.01.22", "title": "Обвиняемият за убийството в Борисовата градина отново се изправя пред съда"}
{"url": "http://www.cross.bg/manolova-petitziya-predstavya-1594505.html", "text": "/КРОСС/ Мая Манолова представя петиция на българските граждани против двойния стандарт на храните в Брюксел.Най-големите разминавания са при детските храни и продуктите за деца и бебета. Има наличие на растителни мазнини, по-малко мляко и какао. Има и по-висока цена.\"Двойните стандарти са безспорно доказани и каузата да бъдат преборени като една обидна и унизителна за България практика вече се превърна в национална кауза\", коментира в ефира \"Тази сутрин\" Манолова. Тя е на мнение, че няма оправдание за предлагането на стоки с по-лошо качество и по тази начин българите се третират като втора ръка потребители. ", "date": "2019.01.22", "title": "Манолова представя петиция против двойния стандарт при храните в Брюксел"}
{"url": "http://www.cross.bg/borda-syrgyt-suobshti-1594529.html", "text": "/КРОСС/ Един от пасажерите, пътуващи по направление Сургут - Москва с полет на Аерофлот, се е опитал да отклони маршрута и да го насочи към Афганистан. За това съобщи агенция Интерфакс.  По данни на Flight Radar, на борда е обявена извънредна ситуация. Съдейки по траекторията на самолета, посоката на полета е насочена встрани от маршрута.Машината кацнала в 14 часа и 18 минути московско време на летището в град Ханти-Мансийск, намиращ се на около 300 км западно от Сургут. Пътникът изглежда има психични проблеми, казаха неназовани източници от руския транспортен сектор. Засега няма повече подробности за поведението на мъжа, който е бил задържан, заяви източник на ТАСС.По-рано началникът на Уралското междурегионално териториално управление на въздушния транспорт на Росавиация Александър Шулепов съобщи на агенцията, че на борда един от пътниците е извършил хулигански действия и самолетът е бил пренасочен към Ханти-Мансийск. Летището в Ханти-Мансийск съобщи, че работи в нормален режим.По данни на Паблик Mash името на хулигана, който се опитва да отклони самолета от редовния му маршрут Сургут - Москва е Павел Ш. Той е на 41 год.  По данни на средствата за масова информация има множество присъди за кражби, наркотици и хулиганство. От  Росавиация отбелязват в съобщение, че е имало опит за хулиганска проява на борда на самолета и това е наложило пренасочване на полета. На борда има 75 пътници.\n\t\t\t\t\t", "date": "2019.01.22", "title": "Пасажер се опита за отклони полет на Аерофлот към Афганистан (видео)"}
{"url": "http://www.cross.bg/rysiya-otvetni-merki-1594485.html", "text": "/КРОСС/  Русия си запазва правото да предприеме ответни мерки във връзка с решението на Европейския съюз да наложи санкции на руски граждани заради случая \"Скрипал\", предаде ТАСС, като се позова на външното министерство.\"Предявяването на обвинения срещу Русия и наши граждани по делото \"Скрипал\" не издържа на критики\", заяви руското МВнР.Запазваме си правото на ответни мерки по отношение на тези неприятелски действия\", каза ведомството.", "date": "2019.01.22", "title": "Русия заплаши с ответни мерки ЕС заради новите санкции "}
{"url": "http://www.cross.bg/gerb-borisov-partiyata-1594486.html", "text": "/КРОСС/  За разлика от комунистите - техните недалечни предтечи, в ГЕРБ не си падат много по самокритиката като подход към вътрешнопартийните проблеми. Причината за това е проста - самокритиката е публичен акт. А няма нищо по-неприятно за една партия, особено управлявала в продължение на толкова дълго време и така арогантна в своята увереност, че прави добро на страната, от това да признае пред обществеността, че нещо сериозно не й е наред. Затова упреците, които Бойко Борисов изсипа в неделя към своите съпартийци на Националната работна среща на ГЕРБ  - първия голям партиен форум преди европейските и местните избори, дойдоха неочаквано за страничните наблюдатели. Щом се е стигнало дотам, че премиерът да строява хората си пред очите на цялата страна, значи партията наистина много се е разпуснала. И то до такава степен, че това заплашва успешното й представяне на изборите. Такава критична реч е като алармен звънец. Борисов сам го представи по този начин: „Факт е, че БСП, с тези провалени политици, гонени от управлението, ни доближават. Това, ако не ви светне червена лампичка, аз ще ви светна синя!\" Разбира се,Миловидната еврокомисарка Мария Габриел, прокарана на поста от Борисов, предпазливо обясни, че ставало въпрос за синьото като символ на проевропейското развитие на България. Зам.-шефът на ГЕРБ Цветан Цветанов обаче се беше ориентирал по-добре в посланието на своя партиен бос - разтълкува го като призив да се реагира бързо на сигналите за нередности в партията и управлението, така че да не изглежда, сякаш ГЕРБ покровителства свои хора, обвинявани в злоупотреби. Това е и правилната интерпретация. След като премина през обичайната си тирада от типа „Градим България\", Борисов неочаквано започна да си задава въпроси за електоралния упадък на партията, който социолозит измериха в последно време. „Колко въпроси решихме, а слизаме надолу!\", зачуди се премиерът. Изглежда обаче, отдавна е достигнал сам до отговора - съмнителния просперитет на мнозина гербери от всички нива на партията, който хората по места забелязват и неимоверно се дразнят. „Хората искат справедливост. Не искат да се правим на по-важни от тях. Ако някой някъде се мерне с по-лъскава кола или нещо подобно, в неговото населено място почват да го забелязват, че е излетял в облаците, махайте незабавно, и да се прибира, и да се оправя\", ултимативно нареди Борисов на партийните шефове. Това било значи. Борисов най-накрая е осъзнал, чеза ГЕРБ. Най-важната от тях е възможността за лошо представяне на предстоящите избори. А случи ли се това, вероятността да се стигне до предсрочни парламентарни избори главоломно нараства. Неслучайно Цветан Цветанов заяви, че резултатите от европейските и местните избори ще бъдат „тест за стабилността на страната\". Ако ГЕРБ не се представи добре, това ще постави под съмнение политическата сила на управляващата партия и ще окуражи опонентите й да я атакуват на всички фронтове. За това и Борисов толкова се тревожи от ужасния имидж на партията си, върху която безспирно се сипят обвинения в корупция. Разбира се, премиерът не признава, че такава има, и никога няма да го направи. Това, което иска от съпартийците си, е не да се борят с корупцията в редиците им, а по-скоро с впечатлението, което се създава у обществеността, че ГЕРБ е силно корумпирана. „Никога не сме имали по-ефективна борба с контрабандата от сега. И всеки ден някой излиза да говори за корупция. Само че аз съм убеден, че на много места това се случва. И ако вие не вземете мерки да си прочистите къщичките, рано или късно това ще избие - дали в суджук, дали в нещо друго, и ще падне върху партията\", обясни Борисов пред делегатите на срещата. И тук се корени целият проблем с ГЕРБ според него. Истински важното за премиера е да се разсеят негативните впечатления пред публиката. Иначе страната цъфти и връзва, вярва си Борисов: „Доходите са повече,инфраструктурата е повече, образованието е повече, всичко е повече. Рекордно за историята на България, рекорден вътрешен продукт\".и нищо повече. Затова и в речта си отдели толкова много време, за да порицава съпартийците си, че са прекалено инертни и пасивни, не реагират достатъчно бързо или не реагират изобщо на атаките на враговете на ГЕРБ. „Те ви избиват зъбите с някоя жълта новина, а вие се сгушвате и не отговаряте\", недоволстваше лидерът. И искаше от министрите „да излязат и да си защитят темата\"; от партийните структури - да организират протести срещу изявите на опозицията (!); от своите кметове - да обясняват колко превъзходно е санирането и „със списък, поименно, за всяко едно село какво е дадено и защо е дадено - че не са имали къде да се къпят, че са ходили на един километър жените за вода, за да измият чиниите\".  И най-важното - Борисов изисква от хората си да правят всичко възможно, за да съхранят имиджа на „народняшка\" партия, който се стремеше да си създаде ГЕРБ през отминалите години. На него му е ясно, че голямата политическа битка в наши дни (не само в България, но и в Европа) е между партиите на статуквото, каквато е неговата, и атакуващите ги популисти, които се хранят с гнева на хората срещу управляващите класи. „Хората искат справедливост. Хората не обичат елитарни партии, елитарни хора. Ние трябва да внимаваме много дали не сме се превърнем в нещо такова и да не го допускаме\", обясни той. Това показва страховете му, че ГЕРБ може да бъде припозната от избирателите като политическа сила, която се е откъснала от хората, сраснала се е с властта и изсмуква живителните сокове на държавата (както е всъщност).За това обаче е късно. ГЕРБ е партията на властта - това е ясно всекиму и на разни пиар хватки, целящи да демонстрират „народния\" й характер, просто няма кой да се хване. Всичко, което ще последва от тирадата наБорисов, е, че цялата предизборна кампания ще бъде едно мъчително усилие на ГЕРБ да прикрие наедрялото си от преяждането с власт туловище.Източник  ", "date": "2019.01.22", "title": "Ояждането на ГЕРБ вече официално стигна критична точка"}
{"url": "http://www.cross.bg/bulgariya-stranata-gradysa-1594492.html", "text": "/КРОСС/  Предстоят няколко дни с нестабилно време. Във вторник ще бъде облачно, със слаби превалявания в западната половина на страната. На северозапад ще прехвърча сняг, а на югозапад - дъжд. В Източна България ще духа вятър, който на североизток ще бъде със скорост до 20-30 км/ч. Температурите сутринта ще са между минус 3 и 2 градуса.Значително по-хладно се очертава в крайните северозападни райони. През деня термометрите там ще се колебаят в интервала от 2 до 7 градуса, като най-топло ще бъде в Централния Предбалкан и Югозападна България.В планинските масиви на Западна България и в Родопите ще превалява сняг по местата на височина над 1200 метра. Под тази граница снегът ще е примесен с дъжд. Вятърът ще е силен, с пориви до 40-50 км/ч.В периода от сряда през нощта до събота страната ни ще попадне под влиянието на два средиземноморски циклона. Очакваме по-значителни валежи в цялата страна. Сняг ще вали обаче само в Северна и Западна България. На югоизток и по Черноморието ще преобладават валежите от дъжд. Отново в източната половина на страната се очаква и силен вятър. Снежната покривка ще е най-дебела в планините, където се очакват нови 50-60 см, а в равнинните части на Северна България - около 10-15 см. Температурите ще скочат до пролетни стойности в най-южните райони на Западна и почти цяла Източна България. Очакваме стойности през деня до 12-13 градуса. Затоплянето ще обхване дните до началото на уикенда. ", "date": "2019.01.22", "title": "Сняг вали в части от страната"}
{"url": "http://www.cross.bg/ikonomicheski-davos-forym-1594489.html", "text": "/КРОСС/  Политически и бизнес лидери от цял свят се събират в швейцарския курорт Давос.Световният икономически форум, който ще продължи до 25 януари, се провежда на фона на забавения икономически растеж, търговските войни и Brexit. Много държавни и правителствени ръководители, сред които Доналд Тръмп, Еманюел Макрон, Тереза Мей и Владимир Путин няма да присъстват на форума. Българският премиер Бойко Борисов също се отказа от участие. ", "date": "2019.01.22", "title": "Лидери се събират на Световния икономически форум в Давос"}
{"url": "http://www.cross.bg/pnevmoniya-gripna-epidemiya-1594493.html", "text": "/КРОСС/  Петгодишно дете в Благоевград е  най-вероятната от бързо развила се пневмония, вследствие на грипна инфекция, съобщи по bTV главният здравен инспектор д-р Ангел Кунчев.Според него няма данни да е имало забавяне на реакция от страна на родителите, или пък да е било подценено състоянието на детето. Това е от грипна инфекция с много бързо развила се типична пневмония като най-често срещаното усложнение. Нямаме никакви съмнения, че е направено необходимото. Наистина детето е престояло малко в благоевградската болница първоначално в детското отделение, но то вече е било с доста развита тежка пневмония\", отбеляза д-р Кунчев.\"Имайте предвид, че понякога, за щастие много рядко, но пневмониите се развиват мълниеносно\", изтъкна той.Днес предстои да бъде обявена епидемия във Варна и в Софийска област. Грипна ваканция в училищата и в детските градини във всички от десетте области, в които вече има обявена епидемия. Това са Пловдив, Добрич, Бургас, Перник, Пазарджик, Смолян, Стара Загора, Силистра, Шумен и Ямбол.В много от болниците в страната има проблем с настаняването на пациенти с усложнение вследствие на грипния вирус. Допълнителни легла са открити във всички болници в десетте области с грипна епидемия, обявиха здравните власти. ", "date": "2019.01.22", "title": "Д-р Кунчев: Детето в Благоевград е починало от пневмония, причинена от грипа"}
{"url": "http://www.cross.bg/iiotova-zayavi-nyama-1594488.html", "text": "/КРОСС/  \"Дълги години Президентството беше патерица на изпълнителната власт. Така хората отвикнаха да чуват гласа на българския президент. Затова сега се получава впечатлението, че търсим конфронтация, а ние просто имаме мнение по всеки важен въпрос. Имаме много ограничения според Конституцията, но пък никой не може да ни отнеме правото на мнение\". Това заяви в ефира на „Здравей, България\" вицепрезидентът Илияна Йотова.Тя подчерта, че техният екип с държавния глава Румен Радев е първият на „Дондуков\" 2 от началото на демокрацията, в който има разбирателство. Йотова категорично отказа да коментира темата с покупката на нови изтребители за армията ни. Тя каза само, че няма основание да не вярва на преценката на президента.„Не искам да съм един от онези хора, които за едно денонощие станаха експерти по темата. Това не е сериозно. Но у нас много лесно се раздават квалификации. Ако не си съгласен с мнозинството, веднага те упрекват в лобизъм\", заяви Йотова. Тя коментира и казуса \"Войводиново\", като заяви, че ромският въпрос няма да се реши „с насилствени мерки и събаряне на къщи\". \"Така нищо няма да стане. Няма държава, която да наложи правила и наистина да се заеме с този проблем\", каза вицепрезидентът. ", "date": "2019.01.22", "title": "Йотова: Президентството не се конфронтира с кабинета"}
{"url": "http://www.cross.bg/grip-pochina-razvita-1594484.html", "text": "/КРОСС/  5-годишно дете почина от пневмония, развита след грип. То било прието в реанимацията на МБАЛ Благоевград в неделя.По-рано стана ясно, че две жени в Пловдив също са загубили живота си заради усложнения след прекарани пневмонии. Те са били с тежки  придружаващи заболявания. Според главния здравен инспектор доктор Ангел Кунчев, макар че не са правени тестове, има съмнение, че са прекарали грип, съобщи БТВ.От Здравната инспекция в Пловдив бяха категорични, че причината за фаталния край не е грипен вирус. ", "date": "2019.01.22", "title": "Дете почина от пневмония, развита след грип "}
{"url": "http://www.cross.bg/chasa-poruchki-sedmitzata-1594494.html", "text": "/КРОСС/ Статистика на службата Максим в България по градове показва, че от часа и деня през седмицата зависи потребността на хората от пътуване. Така през изминалата година българите най-често са използвали транспортни услуги през втората половина от седмицата. На делничните дни от понеделник до четвъртък се пада примерно еднакъв дял пътувания - 13% от общото количество за седмицата. В петък, когато повечето хора се отдават на почивка след работния ден, както и в събота, се реализират 15,5% от поръчките. Делът на поръчките в неделя е по-малък с 2% - хората отделят времето си за домашни занимания, приготвят се за началото на новата седмица и по-рядко поръчват автомобили.През деня търсенето на пътувания също така се различава. През делничните дни най-голямо количество поръчки има в 19 и 23 часа: по 6% от общото количество за деня. В рамките на деня от 8 до 16 необходимостта от пътувания е приблизително еднаква, а вечерта активността намалява едва след 23 часа. Най-малко поръчки има от 2 до 6 сутринта, в този период поръчките на автомобили са не повече от 2% от пътуванията в рамките на едно денонощие.Съвсем различна е динамиката през почивните дни. Сутрешният пиков час обикновено липсва, активността на потребителите започва да нараства едва след 14 часа. Вечерният пиков час се измества с един час напред - максималното количество поръчки 8,2 % се отчита в 24 часа. През нощта количеството поръчки намалява до 2% едва след 4 часа - хората явно се прибират вкъщи по-късно, отколкото през делничните дни.Статистиката е базирана на данни от 3 града в България - София, Варна и Пловдив. Тя ще е от полза за тези, които планират пътуване с автомобил. В часовете с най-малко търсене е по-вероятно да се спестят средства и автомобилът да пристигне по-бързо.", "date": "2019.01.22", "title": "Статистиката: Най-активно ползваме транспорт през втората половина от седмицата"}
{"url": "http://www.cross.bg/priyateli-kliknete-facebook-1594482.html", "text": "/КРОСС/  Един проблем, с който всеки потребител на Facebook рано или късно се сблъсква, са прекалено многото и доста досадни приятели. Разбира се, премахването на съответния човек от списъка на приятелите винаги решава нещата, но както Mashable припомня, има и по-удобни алтернативи на това.1. Скрийте техните истории и постовеАко видите някой прекалено дразнещ пост от типа на \"снощи се напих като кирка\" или фотосесия на новия пиърсинг на някого, може да го премахнете от вашия новинарски поток съвсем лесно. Всичко, което трябва да направите е да кликнете на стрелката в горния десен ъгъл на поста и да изберете \"Hide\". Ако се налага може дори да уведомите администраторите на Facebook за този пост или пък да го маркирате като спам. На свой ред социалната мрежа ще ви предложи да промените видовете ъпдейти, които да получавате от въпросния приятел и начина, по който да организирате новинарския поток.2. Управлявайте новинарския потокАко изберете опцията \"Organize Who You See in News Feed\", Facebook ще ви преведе през кратък и опростен процес, чрез който да организирате новините, които получавате. Сайтът ще ви покаже с кои приятели и мрежи не сте общували напоследък и вие съответно ще може да изберете дали да ги ограничите още повече или да им дадете приоритет.3. Ъпдейти от приятелиАко някой от приятелите ви присъства прекалено често във вашите новини, кликнете отново на \"Hide\". От там може да промените онова, което да виждате занапред - по-малко ъпдейти по принцип, само снимки или ъпдейти на статуса или нещо друго.4. Използвайте ограничителните листовеFacebook създаде два ограничителни листа, за да не се налага да губите приятели само заради дребни неудобства. Ако поставите някого в \"Restricted\" листа, той ще вижда само общодостъпните ви ъпдейти. Ако го преместите в \"Acquaintances\" листа, това ограничава информацията, която виждате за този човек. За да прегледате двата списъка или да направите съвсем нов, намерете и кликнете на Friends менюто в лявата част на главната страница. За да добавите приятели, кликнете на конкретен списък и въведете желаните имена в дясната страна под On This List.5. Постове само за избраниАко се готвите да напишете нещо, за което предполагате, че ще предизвика противоречиви реакции, може да ограничите хората, които ще го видят. Това е чудесно решение за конкретни ситуации и никой от приятелите ви няма да се обиди. Просто кликнете на падащото меню, което се появява до бутона за поста в ъпдейт на статуса. Опцията \"Custom\" випозволява да скриете поста от някои хора. ", "date": "2019.01.22", "title": "5 алтернативи на изтриването на приятели във Facebook"}
{"url": "http://www.cross.bg/naii-dobur-film-vreme-1594490.html", "text": "/КРОСС/  Американската академия за театрално и филмово изкуство ще обяви номинациите за „Оскар\" на церемония в Лос Анджелис. Тя ще започне в 15:20 ч. българско време и ще се излъчва на живо на nova.bg.Имената на претендентите ще бъдат съобщени от американската актриса Трейси Елис Рос, която изигра главната роля в комедийния сериал \"Girlfriends\" (2000-2008), и американския актьор от пакистанския произход Кумайл Нанджиани, участвал в \"Силиконовата долина\" (2014).Наградата се присъжда в 24 категории, включително \"Най-добър филм\", \"Най-добър режисьор\", актьорски номинации за главни и поддържащи роли, \"Най-добър чуждоезичен филм\", \"Най-добър анимационен филм\" и др. Мелодрамата на Брадли Купър \"Роди се звезда\", драмата на мексиканския режисьор Алфонсо Куарон \"Рома\" и лентата на Питър Фарели \"Зелената книга\" са с най-големи шансове за „Оскар\" в категорията \"Най-добър филм\", сочат прогнозите на критиците.След официалното обявяване на номинираните (от 5 до 10 в категорията \"Най-добър филм\" и по 5 в останалите категории) се провежда вторият етап на гласуване, по време на който членовете на Американската филмова академия ще определят победителите. Това ще се случи до 19 февруари.91-та церемония по връчването на наградите на Академията ще се проведе на 24 февруари 2019 г. в Dolby Theater (Холивуд, Лос Анджелис). ", "date": "2019.01.22", "title": "Обявяват номинациите за „Оскар”"}
{"url": "http://www.cross.bg/razpoznavane-kraya-beshe-1594517.html", "text": "/КРОСС/ Рио де Жанейро планира да тества система за лицево разпознаване по време на прочутия Карнавал, като част от кампанията за борба с престъпността, обяви новоназначеният шеф на полицията в града.Роджерио Фигуиредо заяви в интервю за вестник O Globo, че камерите с технология за лицево разпознаване ще сканират освен лицата на хората и регистрационните табели на автомобилите. Първоначално през март те ще бъдат монтирани на популярния сред туристите Копакабана, където се провежда карнавала.„Камерите ще идентифицират хора, срещу които има издадена заповед за арест и крадени автомобили. Те ще изпращат сигнал до най-близкия полицейски патрул\", каза Фигуиредо в интервюто.Рио, който беше домакин на Олимпийските игри през 2016 г., има проблем с уличната престъпност, а престрелките между банди и полицията са чести. Миналата година карнавалът беше белязан със серия от престъпления в туристическите райони, близо до плажовете Копакабана и Ипанема.Малко след края на събитието, бившият президент Мишел Темер подписа указ, с който до края на годината постави силите за сигурност на Рио под контрола на военните. ", "date": "2019.01.22", "title": "Рио де Жанейро подготвя строги мерки за сигурност по време на Карнавала "}
{"url": "http://www.cross.bg/pishe-prokyror-godina-1594479.html", "text": "/КРОСС/\"Чуждите инвестиции се сринаха с над половин милиард евро за година\" е водещото заглавие на Сега. Само за седмица, двама големи инвеститори обвиха, че де изтеглят от България, добавя вестникът. Една от посочваните причини е липсата на работна ръка.\"Не достигат четири хиляди акушерки, пише на първа страница Дума. 60 на сто от завършилите тази специалност напускат страната. От години не достигат и лекари неонатолози.Министреството на здравеопазването, цитирано от Монитор, признава, че у нас няма къде да се обучават техници за хемодиализата. Обучението се извършва от фирмите, които доставят диализната апаратура, но у нас нямат център за това.Според Телеграф 100 хиляди гурбетчии ще си дойдат преди Брекзит. Опасяват се да не им се наложи да им се издават визи за Великобритания и затова искат да се видят с роднините си преди 29 март.На въпрос на Сега към вицепрезидента Илияна Йотова, упълномощена да да дава гражданство, тя отговаря, че новите български граждани не говорят езика ни. С всяка изминала година напливът се увеличава, но няма молби за гражданство срещу инвестиции, казва още тя на въпрос на изданието. Йотова подчертава необходимостта от регистър на получилите гражданство, защото никой не следи какво става с хората, получили паспорта.Темата с фалшивите решения за инвалидност, с които се източват милиони от бюджета на НОИ, е широко отразена в пресата днес.Труд пише на първа страница \"Фалшификации в ТЕЛК разкрити от прокуратурата, МВР и НОИ\". \"Пенсионери по инвалидност не знаели от какво са болни.\" Цитиран е заместник-главния прокурор Иван Гешев, който заяви \"НОИ дава парите, а няма контрол. Монитор също цитира заместник-главния прокурор , който съобщи, че най-много фалшификации са разкрити в областите Силистра и Разград. 24 часа допълва, че уреждането на фалшима инвалидна пенсия струва от 600 до 2 500 лева, по данни, съобщени вчера на специална пресконференция от Иван Гешев, директора на НОИ Ивайло Иванов и главния секретар на МВР, главен комисар Ивайло Иванов. Заместник-главният прокурор смята, че ТЕЛК трябва да излезе от структурите на здравното министрество и да мине на подчинение на НОИ. Телеграф пише, че бивша кметица на село Раздел  вземала оп 50 лева такса за придружаване до лекарския кабинет. В одма й са открити списъци със стотици имена и лични данни, както и готови бланки за удостоверения за инвалидност.Водещото заглавие на 24 часа е \"Фирма на вдовицата на Бай Миле краде ток\". МВР откри във вилни селища на Боровец манипулирани измервателни уреди. Управителят на обекта е заявил, че купуват ток от посредник.Министър-председателят Бойко Борисов е отказал да пътува за Световния икономически форум, който се открива днес в швейцарския курорт Давос, съобщава Труд. Преди него, отказ да присъстват заявиха американският президент Доналд Тръмп и други световни лидери.Вестник Земя пише, че утре Административния съд в Ямбол ще разгледа жалба на Ана петрова от Болярово срещу решение на Областната дирекция на Агенцията по храните за заличаване на овцефермата й като животновъден обект. Спорът от лятото на миналата година дали е имало чума във фермата продължава. Ана Петрова и съпругът й получиха мощна обществена подкрепа и животните им оцеляха по време на масовата евтаназия, припомня изданието. ", "date": "2019.01.22", "title": "Преглед на вестниците "}
{"url": "http://www.cross.bg/koraba-dyshi-suobshti-1594483.html", "text": "/КРОСС/  Девет души са загинали при пожар на два кораба в Керченския проток, 14 са спасени, съобщи Федералната агенция за морски и речен транспорт (Росморречфлот), съобщи ТАСС.Корабите са пътували под флага на Танзания. На единия от корабите е възникнал взрив. На кораба \"Канди\" е имало 17 човека, девет от които турци и 8 индийци. На борда на \"Маестро\" има 14 моряци - 7 турци и 7 индийци.В спасителната операция са се включили десет други плавателни съдове. Пожарът е възникнал при прехвърляне на гориво от танкер на другия плавателен съд. ", "date": "2019.01.22", "title": "Десет души загинаха при пожар на два кораба в Керченския проток"}
{"url": "http://www.cross.bg/chovek-godini-mozuka-1594481.html", "text": "/КРОСС/  Работата на мозъка, особено при хора над средна възраст, засяга както лекари, така и обикновени граждани. В края на краищата никой не иска да прекара живота си след 60 години със склероза или деменция. Професори от Съединените щати уверяват, че при възрастните хора мозъкът е по-пластичен. Американски лекари разрушават много митове за мозъка на възрастен човек над 60 годиниДиректорът на медицинския колеж в Университета Джордж Вашингтон твърди, че мозъкът на един възрастен човек е много по-пластичен, отколкото обикновено се смята. На тази възраст взаимодействието на дясното и лявото полукълбо на мозъка става хармонично, което разширява нашите творчески възможности. Ето защо сред хората на възраст над 60 години можете да срещнете много личности, които току-що са започнали своята творческа дейност.Разбира се, мозъкът не работи толкова бързо, колкото в младостта. Въпреки това, той печели с гъвкавост. Ето защо с възрастта ние взимаме правилните решения и сме по-малко изложени на отрицателни емоции. Върхът на интелектуалната активност на човек е около 70 години, когато мозъкът започне да работи с пълна сила.С течение на времето количеството миелин, вещество, което насърчава бързото преминаване на сигнала между невроните, се увеличава в мозъка. Поради това интелектуалните способности в късната възраст се увеличават с 300% в сравнение със средната.А пикът на активното производство на това вещество е около 60-80-годишна възраст. Интересен е и фактът, че след 60 години човек може едновременно да използва двете полукълба. Това ни позволява да разрешим много по-сложни проблеми.Професор Мончи Ури от Университета в Монреал счита, че мозъкът на един възрастен човек избира най-енергийно интензивния начин, като оставя всичко ненужно и използва само правилните възможности за решаване на проблема. Беше проведено проучване, в което участват различни възрастови групи. При преминаването на тестовете младите хора бяха объркани, а тези над 60 г. взеха правилните решения.Сега нека разгледаме особеностите на мозъка работа на възраст от 60-80 години. Те са наистина впечатляващи.Невроните на мозъка не умират. Между тях просто се губят връзки, ако човек не се занимава с умствена работа.След 60-годишна възраст човек по време на вземането на решения използва не само едно полукълбо както младите хора, но и двете.При здравословен начин на живот пълен с умствена дейност, интелектуалните способности не намаляват с възрастта, а се увеличават, достигайки връх към 80, а понякога дори и 90 години.Така че не се страхувайте от старостта. И винаги се развивайте интелектуално, за да работи мозъкът с пълна сила и се интересувайте от живота! ", "date": "2019.01.22", "title": "Учени: Мозъкът започва да работи с пълна сила след 60 години"}
{"url": "http://www.cross.bg/dynarit-reshenieto-chrez-1594478.html", "text": "/КРОСС/ Петчленен състав на Върховния административен съд (ВАС) отмени като незаконосъобразно решението от 2016 г., с което Комисията за защита на конкуренцията (КЗК) даде зелена светлина на оръжейния търговец Емилиян Гебрев да придобие чрез фирмата си ЕМКО контрола над „Дунарит\" посредством увеличение на капитала на завода.Петчленен състав на Върховния административен съд (ВАС) отмени като незаконосъобразно решението от 2016 г., с което Комисията за защита на конкуренцията (КЗК) даде зелена светлина на оръжейния търговец Емилиян Гебрев да придобие чрез фирмата си ЕМКО контрола над „Дунарит\" посредством увеличение на капитала на завода.Решението на ВАС е от вчера и е окончателно. С него съдът връща делото на КЗК за ново произнасяне. В самото решение пък се посочват редица пропуски, допуснати от комисията, както и от първоинстанционния съд - тричленен състав на ВАС, който прие за законосъобразно решението на КЗК.Пропуските на комисията са по различни направления, като най-тежкият е, че КЗК е приела за даденост твърденията на ЕМКО и не е изследвала задълбочено нито оборотите на предприятията, нито цялата картина на собствеността върху „Дунарит\". Така е постановила, че сделката не би нарушила забраната за създаване на монополно положение в Закона за защита на конкуренцията. С това пък реално е била създадена именно опасност за монопол на пазара.„Комисията въпреки задължението си разписано в чл.22, ал.1 и ал. 3 от ЗЗК не е определила засегнатите предприятия от концентрацията и оттам неправилно е достигнала до изводи, че не е налице превишаване на прага на оборотите. Това е така, тъй като КЗК само е посочила в обжалвания акт, че е налице промяна в контрола на „Дунарит\" АД чрез промяна в контрола на „Кемира\" ЕООД, чрез осъществявания контрол от страна на „Хедж инвестмънт България\" и ТМН, но не е изследвала задълбочено тези обстоятелства, които неминуемо влияят върху плануваната концентрация\", пише в решението на петчленката на ВАС. От изложеното в него става ясно също, че заради тези си пропуски КЗК е изчислила в размер на под 25 млн. лева съвкупния оборот на участниците в концентрацията - „Дунарит\" и ЕМКО. Проверка във финансовите отчети на „Дунарит\" показва, че тази сума е смехотворна при положение, че само годишният оборот на завода въпросната година е бил над 130 млн. лева. В решението си петчленката критикува и по-долната инстанция, като посочва: „Съдът не е извършил достатъчен контрол върху обжалвания административен акт, което е довело и до постановяване на незаконосъобразно съдебно решение\".Решението на КЗК беше един от актовете, с които Гебрев се опита да се впише като собственик на „Дунарит\". В дъното на цялата схема е банкерът-беглец Цветан Василев, в полза на когото играе оръжейният търговец. Дотук Гебрев приложи вече 3 схеми в опит да се впише като собственик на завода, които обаче бяха парирани от Агенцията по вписванията и от няколко различни съдилища. След като се опита да сложи ръка на военния завод с увеличение на капитала на дружеството-майка на „Дунарит\" - „Кемира\", с услужливата помощ на ТМН на Иван Езерски, ортакът на Василев се пробва да овладее предприятието чрез друго увеличение на капитала - вече на самия военен завод. Именно то е и обект на отмененото решение на КЗК. След това приложи и трета схема - чрез заем за 10 млн. евро, срещу които направи опит да впише особен залог върху „Дунарит\". В същото време Гебрев изобщо няма каквото и да било право да претендира за собствеността на завода. Причината е, че икономическата група на „Дунарит\" е сред най-маститите длъжници на КТБ с борчове за около 200 млн. лева. От тях са покрити само 50 млн. лева. При това не от самия Гебрев, а от касата на завода, който той в момента контролира чрез посочен от него борд. Именно посредством хората в борда вече над година източва предприятието, като част от парите отиват към покровителите на Цветан Василев в Русия, а друга - към самия банкер-беглец в Белград. Благодарение на солидните финансови инжекции, Василев поддържа охолния си начин на живот в Белград и плаща хонорари на адвокати, журналисти на повикване и говорители, за да го бранят от възмездието за престъпленията му. В това е активно подпомаган от медиите на подсъдимия издател и негов ортак по съдба и схеми Иво Прокопиев, които впрочем използваха решението на ВАС, за да пуснат поредната манипулативна информация срещу депутата и издател на „Телеграф медиа\" Делян Пеевски. В статия на \"Капитал\" за решението те преповториха разпространяваната няколко дни вече опорка, че фирмата „Виафот\", благодарение на която всъщност се спира опитът за вторичен грабеж на „Дунарит\" от страна на тандема Василев-Пеевски, била свързана с Пеевски. А истината, която \"Капитал\" упорито премълчава е, че още през август 2017 г. депутатът обяви в открито писмо до медиите, че няма нищо общо с дружествата от военнопромишления комплекс, включително с „Дунарит\". Благодарение на самата „Виафот\" пък са погасени въпросните 50 млн. лева от дълговете за 200 млн. лева на групата около „Дунарит\". Това става, след като дружеството прехвърля вземанията си от „Дунарит\", която ги прехвърля от своя страна на КТБ, чийто синдици ги дават на Държавната консолидационна компания. След това парите са изплатени на ДКК от касата на „Дунарит\".Източник Монитор", "date": "2019.01.22", "title": "ВАС отмени решението на КЗК за придобиването на „Дунарит“ от ЕМКО"}
{"url": "http://www.cross.bg/evro-noemvri-yanyari-1594480.html", "text": "/КРОСС/ БНБ опроверга твърденията на премиера Бойко Борисов и министъра на икономиката Емил Караниколов, че има скок на инвестициите в България. Преките чуждестранни инвестиции в страната за периода януари - ноември на миналата година са намалели с 549,7 млн. евро (40,9%) на годишна база, показват предварителните данни на Българската народна банка (БНБ). И вчера, в изказването си на Националната предизборна среща на ГЕРБ, Борисов за пореден път заяви, че инвестициите всъщност били нараснали, но статистиката не ги отчитала правилно. Към 30 ноември 2018 вложенията достигат 795,4 млн. евро, докато в края на ноември 2017 бяха 1,345 млрд. евро.Нетният поток на преките инвестиции в страната през ноември 2018 г. е отрицателен - 21,9 млн. евро, при 274,1 млн. евро за ноември 2017 г.Дяловият капитал (преведени/изтеглени парични и апортни вноски на нерезиденти в/от капитала и резервите на български дружества, както и постъпления/плащания по сделки с недвижими имоти в страната) е на минус с 5,7 млн. евро за периода от януари до ноември. Той е по-нисък със 182,7 млн. евро от дяловия капитал за единайсетте месеца на януари - ноември 2017 г., който е положителен в размер на 177 млн. евро.В централната банка пресмятат, че нетните постъпления от инвестиции на чуждестранни лица в недвижими имоти са 7,1 млн. евро, при 18,7 млн. евро за януари - ноември 2017 г.По страни най-голям дял в инвестициите в недвижими имоти имат Русия (3,4 млн. евро), Украйна (0,8 млн. евро) и Германия (0,8 млн. евро).По предварителни данни, нетният поток по подстатия Реинвестиране на печалба (показваща дела на чуждестранните инвеститори в текущата печалба или загуба на дружеството на база на счетоводни данни за финансовия резултат) е положителен и възлиза на 192,9 млн. евро, при положителна стойност от 95,9 млн. евро за януари - ноември 2017 г.За единайсет месеца нетният поток по подстатия Дългови инструменти (промяната в нетните задължения между дружествата с чуждестранно участие и преките чуждестранни инвеститори по финансови, облигационни и търговски кредити) възлиза на 608,2 млн. евро, при 1,072 млрд. евро за периода януари - ноември 2017 г.Най-големите нетни потоци по преки инвестиции в страната за периода от януари до ноември 2018 г. са от Холандия (767,1 млн. евро), Германия (122 млн. евро) и Белгия (67,9 млн. евро).Преките инвестиции в чужбина за единайсет месеца са на плюс с 279,7 млн. евро, при положителна стойност от 299,4 млн. евро за същия период на 2017 г. Само през ноември те възлизат на 11,8 млн. евро, при 7,7 млн. евро за ноември 2017 г., изчисляват в БНБ.   ", "date": "2019.01.22", "title": "БНБ: Срив на инвестициита с близо 550 млн. евро за година"}
{"url": "http://www.cross.bg/spirat-epidemiya-sofiiiska-1594487.html", "text": "/КРОСС/  От днес във Варна и Софийска област е в сила грипна епидемия, спират се учебните занятия. От вчера в грипна епидемия е област Добрич.След препоръка от здравните власти до петък включително са затворени училищата в Пловдив.  Заболеваемостта в пловдивско е 129 на 10 000 души, според данните на  Областния щаб за борба с грипа и острите респираторни заболявания към РЗИ.Близо 600 учебни заведения в страната са във ваканция заради болестта. Преподавателите  ще трябва да преценят как да наваксат с  уроците и да преструктурират материала. Първият срок ще приключи по график - на 4 февруари. Вторият учебен срок започва на 6 февруари, уточниха от министерството на образованието.До второ нареждане в областите Добрич Пловдив и Софийска се спират детските и женските консултации, свижданията, плановите операции и профилактичните имунизации.", "date": "2019.01.22", "title": "Грипна епидемия в Софийска област и във Варна, спират учебните занятия"}
{"url": "http://www.cross.bg/rysiya-obseg-sreden-1594474.html", "text": "/КРОСС/ САЩ призоваха Русия да унищожи нова крилата ракета, която според тях представлява нарушение на споразумението на Договора за ликвидиране на ядрените оръжия със среден обсег, съобщи РИА Новости.Американски представители обвиниха Русия в нарушаване на глобалната сигурност.„За съжаление САЩ все повече разбират, че на Русия не може да се вярва, че ще изпълни задълженията си за контрол на въоръженията. Нейните действия в света засилиха напрежението. Русия трябва да унищожи всички ракети SSC-8 и свързаното с тях оборудване. Така страната ще се върне в обсега на споразумението за унищожение на ракетите със среден обсег\", заяви Робърт Ууд, който е посланик на САЩ по разоръжаването.Тръмп вече обяви, че ще изтегли САЩ от споразумението за премахването на ядрени оръжия със среден обсег, ако страната не започне да изпълнява изискванията по него; ", "date": "2019.01.22", "title": "САЩ искат Русия да унищожи своя ракета"}
{"url": "http://www.cross.bg/whatsapp-facebook-novini-1594475.html", "text": "/КРОСС/  WhatsApp ограничава всички свои потребители да препращат едно съобщение до максимум пет пъти с цел защита от разпространяването на невярна информация в платформата, предава Би Би Си. Досега потребителите на WhatsApp имаха възможността да препратят едно съобщение на 20 души.Преди 6 месеца приложението, което е собственост на Facebook, представи новите си правила за сигурност в Индия, където е най-използвано. Там миналата година чрез него е разпространена невярна информация, довела до убийства. Актуализацията на правилата беше обявена в Джакарта, Индонезия, където през април предстоят избори.От WhatsApp заявяват пред Би Би Си, че са взели решението си, след като \"внимателно\" са оценили резултатите от своя половингодишен тест в страната. С промените те целят приложението да се съсредоточи върху частните съобщения с личните контакти. В една група в WhatsApp вече могат да бъдат включени до 256 потребители. Така всеки може да препрати съобщение до 1280 абоната, а не до 5 120, както беше по-рано.Ограничението идва в момент, когато другите услуги на WhatsApp и Facebook са под надзора за ролята си в разпространението на пропаганда и други неистини онлайн.Миналата седмица от Facebook обявиха, че са премахнали 500 страници и акаунти, за които се твърди, че са участвали в разпространяването на фалшиви новини в Централна Европа, Украйна и други източноевропейски държави. Наскоро компанията нае услуги от Великобритания за проверка на факти. Но съобщенията в WhatsApp могат да бъдат прочетени само от изпращача и получателя и това ограничава дейността на фирми, които опитват да открият пропаганда или фалшиви новини.В края на миналата година индийската преса съобщи, че правителството обмисля промяна в закона, която ще принуди Facebook да контролира съобщенията в WhatsApp за \"незаконно\" съдържание. Това би оспорило използването на технологията за криптиране. ", "date": "2019.01.22", "title": "WhatsApp взима мерки срещу разпространението на фалшиви новини"}
{"url": "http://www.cross.bg/chasa-provede-sofiyaot-1594477.html", "text": "/КРОСС/София.От 11.00 часа в „Генератор\" (бул. „Черни връх\"47) ще се проведе панелна дискусия „Дигитализацията като следващ двигател на растежа на България и Централна и Източна Европа\". Събитието ще бъде открито от заместник министър-председателя на Република България Томислав Дончев.***София.От 09.30 часа в заседателната зала на Висшия съдебен съвет ще се проведе заседание на съдийската колегия.***София.От 10.00 до 11.30 часа в 31-о средно училище за чужди езици и мениджмънт „Иван Вазов\" (ул. \"Гео Милев\" № 2) дарители в образователната сфера ще обсъждат с министъра на образованието и науката Красимир Вълчев проблеми и идеи за развитие на образователната система и по-добро участие на бизнеса и гражданските организации в сектора.***София.От 10.00 часа в зала „Пресцентър\" на Министерството на труда и социалната политика министър Бисер Петков ще даде пресконференция с  актуална информация за изпълнението на новото законодателство за хората с увреждания. В пресконференцията ще участва и изпълнителният директор на Агенцията за социално подпомагане Румяна Петкова.***София.От 10.00 часа, в Пресклуба на БТА ще се проведе пресконференция на Асоциацията на организациите на българските работодатели (АОБР). На събитието ще бъдат представени приоритетите на асоциацията за 2019 година. В пресконференцията ще участват Васил Велев - председател на  АИКБ, Радосвет Радев - председател на БСК, Цветан Симеонов - председател на БТПП и Кирил Домусчиев - председател на КРИБ.***София.От 12.00 часа в централата на ПП АБВ (улица „Врабча\" 23) ръководството на партията ще даде пресконференция за изборното законодателство и за румънското председателство на ЕС и необходимостта от приоритети за развитието на Черноморския и Дунавския региони. В пресконференцията ще участват Румен Петков - председател на ПП АБВ и доц. Георги Кючуков - член на ИБ на ПП АБВ.***София.От 12.30 часа на ул. „Г.С.Раковски\" 134 (етаж 2) СДС ще даде пресконференция за новия политически сезон на тема „Кои са първите стъпки за поисканата от гражданите смяна на модела?\".***София.От 13.00 до 16.00 часа в Литературен клуб „Перото\" ще се проведе журналистически семинар на тема „Година на избори: дезинформацията като инструмент за влияние\". Модератор на събитието ще е Теодор Стойчев, ръководител на Бюрото на Европейския парламент в България.***София.От 15.00 до 17.00 часа в постоянната приемна на БСП - София (ул. „Леге\" 10, етаж 1) народният представител от „БСП за България\" Ирена Анастасова и общинският съветник Альоша Даков ще проведат приемна за граждани.***София.От 16.00 до 18.00 часа в зала 6 на НДК ще се проведе дискусия на тема „Имат ли значение фактите? Дезинформацията като инструмент по време на избори\". Инициатор е Бюрото на Европейския парламент в България.***БургасВ 9.45 ч. на ул. „Александър Батенберг\" № 28 в сградата на Бизнес инкубатор - Бургас ще се проведе Безплатен курс по предприемачество.***БургасОт 11.00 ч. на ул. „Патриарх Евтимий\" № 35 А. в сградата на „Кариерен център\" към ДРСЗ - Бургас ще се проведе съвместната пресконференция на ДРСЗ - Бургас, ДБТ-Бургас, РДСП - Бургас и ДОИТ - Бургас.***Варна.От 14.00 до 16.00 ч. в офиса на ПП ГЕРБ на ул. „Георги Бенковски\" №1 общинският съветник Калина Пеева ще приема граждани.***Добрич.От 10.00 часа в сградата на ОДМВР- Добрич ще се проведе месечен брифинг. На събитието ще бъдат направени отчет и анализ на престъпността на територията на областната дирекция. Ще бъде дадена информация за проведените Специализирани полицейски операции и за характерни случаи през декември 2018 г.***Русе.От 19.00 часа в Регионалния исторически музей ще се проведе Вечер на Американския университет в България (АУБ). Основен лектор ще бъде президентът Росен Плевнелиев (мандат 2012-2017 г.). Темата на събитието е „Професиите на бъдещето\".***Стара Загора.От 10.30 часа в общинската зала „П. Р. Славейков\" ще се проведе семинар на тема „Най-добри практики в пътната безопасност\".***Стара Загора.В 11.00 часа в отделението по Нуклеарна медицина на Комплексния онкоцентър на официална церемония ще бъде представена нова техника за прецизна диагностика на пациентите. Негово Високопреосвещенство Старозагорският митрополит Киприан е поканен да извърши тържествен водосвет на помещенията.*** Шумен.От 10.00 часа в зала 203 на общината ще се проведе брифинг ", "date": "2019.01.22", "title": "Предстоящи събития в страната на 22 януари"}
{"url": "http://www.cross.bg/rozhdenitzi-na-yanyari-1594476.html", "text": "/КРОСС/ Биляна Петринска, актриса Богдан Николов, президент на Българската федерация по мотоциклетизъм Доц. д-р Божидар Славчев, акушер-гинеколог Вельо Горанов, актьор, мим Димитър Греков, министър на земеделието в правителството на Орешарски Драгомир Драганов, телевизионен водещ Елена Панайотова, режисьор", "date": "2019.01.22", "title": "Рожденици на 22 януари"}
{"url": "http://www.cross.bg/tema-zhivo-gripa-1594473.html", "text": "/КРОСС/ Тема:  Прокуратурата в действие - заместник-главният обвинител Иван Гешев;Тема:  Правила и глоби - ще спрат ли инцидентите на пътя?Тема:  Как лекуваме грипа? Фармакологът проф. Георги Момеков;Тема:  Европа и Брекзит - има ли полезен ход Тереза Мей?Тема: Ексклузивно - посланиците на Франция и Германия Ерик Льобедел и Херберт Салбер;Тема: След мащабната акция на прокуратурата - ще спрат ли измамите с ТЕЛК? Председателят на Агенцията за хората с увреждания Минчо Коралски;Тема: Как държавата ще защити дюните, които попадат в частни терени? Министърът на туризма Николина Ангелкова;Тема: На живо от Сливен - разказът на полицай, нападнат със сабя и нож в ромския квартал;Тема: Наследство в руини - защо тъне в разруха уникалната фабрика на Евлоги Георгиев в Карлово - коментар на Христо Мутафчиев;Тема: Интервю с вицепрезидента Илияна Йотова с обзор на двете ѝ години на \"Дондуков\" 2 и напрежението по върховете в държавата.Тема: Престъпна схема в огромни размери. На живо - кой е източвал стотици милиони с фалшиви ТЕЛК решения?Тема: Спор след инцидент с полицай на пътя. Кой е проявил агресия?Тема: Пребита от рецидивист заради 35 лева. На живо - разказът на нападната възрастна жена.Тема: В пика на грипа. Колко опасни са усложненията? Говори д-р Ангел Кунчев.щТема: Каракал на свобода в Пловдив. Застрашени ли са минувачите?Тема: Данъчни запечатаха автобус заради 1 лев - Румен Бахов разказва на живо. И още: Задава ли се хаос със смяната на касовите апарати?Тема: Планета или пластмаса. Новата кауза на звездите Юлиян Вергов и Магдалена Малеева.  ", "date": "2019.01.22", "title": " Теми и гости в сутрешните блокове на телевизиите"}
{"url": "http://www.cross.bg/timoteii-pavel-puteshestvie-1594471.html", "text": "/КРОСС/ Градът Листра се намирал в Ликаония, в Мала Азия. В този град се родил Тимотей , който бил обърнат в християнството от св. апостол Павел по време на първото му мисионерско пътешествие. Майка му Евника и баба му Лоида били еврейки, а баща му бил елин. При второто си пътешествие великият апостол на езичниците го обрязал \"заради юдеите, които бяха по ония места\" (Деян. 16:3) и го взел за свой спътник.От това време нататък Тимотей бил постоянен спътник на св. ап. Павел, който му възлагал важни поръчения. Сведенията, които Тимотей донесъл на своя учител от Солун в Коринт (1Сол. 3:1-3), станали повод за написването на Първото послание до християните в Солун.Важна роля по отношение на коринтските християни има ап. Тимотей и при третото пътешествие на ап. Павел (1Кор. 4:17, 16:10; Рим.16:21). Заедно с други шест спътници Тимотей придружавал учителя си и до Йерусалим (Деян. 20:4). Тимотей бил заедно със затворения Павел в Рим (Кол. 1:1; Филим. 1; Фил. 1:1), и св. Павел съобщава, че ученикът му преди него бил освободен (Евр.13:23). През последните години на ап. Павел той бил поставен като негов заместник на отговорното апостолско поприще в Ефес (1Тим. 1:3).Скоро преди смъртта си ап. Павел чувства копнеж да го види и му поръчал да отиде в Рим (2Тим. 4:11), след което Тимотей отново се върнал в Ефес. Евсевий Кесарийски (263-339) в своята \"Църковна история\" го нарича \"първи епископ на Ефес\".Св. ап. Тимотей бил умъртвен на 22 януари 97 г. от езическа тълпа, защото излязъл пред езическото шествие и го изобличил за безсрамните действия по време на Артемидините тържества.Светите му мощи са били пренесени от император Констанций (337-361) в Цариград и положени заедно с мощите на св. Лука и св. Андрей Първозвани в храма \"Св. апостоли\". По-късно били отнесени в Италия от кръстоносците.В канона на новозаветните свещени книги влизат две Павлови послания до св. апостол Тимотей (1Тим., 2Тим.), които принадлежат към неговите \"пастирски послания\". Първото е написано след \"първите окови\" на ап. Павел, а второто малко преди неговата мъченическа смърт в 67 година.", "date": "2019.01.22", "title": "Св. ап. Тимотей, Прпмчк Анастасий Перски, Св. свщмчк Петър, еп. Български"}
{"url": "http://www.cross.bg/bulgariya-rysiya-vtorata-1594472.html", "text": "/КРОСС/1690 г. - Индианското племе Ирокези подписва мирен договор с британските власти в Северна Америка.1723 г. - В Русия е издадена заповед за борба с некачествената продукция на Тулския оръжеен завод. Счита се, че това е първата намеса на държава за по-качествени стоки.1724 г. - Петър I издава заповед за задължителното познаване на законите и указите от държавните служители и въвежда глоби за неизпълнение.1771 г. - Испания отстъпва на Англия Фолкландските острови.1863 г. - В Полша избухва т. нар. Януарско въстание срещу руското владичество.1872 г. - Изпратени са писма от патриаршията на всички български митрополити, в които с ултимативен тон се иска да се покаят, че са нарушили клетвата си към \"Великата църква\".1873 г. - Султан Абдул Азис потвърждава смъртната присъда на Васил Левски.1878 г. - Открити са първите български пощенски станции в Свищов, Велико Търново и Габрово.1878 г. - Руски войски са съсредоточени в Одрин.1893 г. - Обнародван е Законът за търговските и индустриалните марки.1901 г. - Едуард VII става крал на Обединеното кралство, след като неговата майка, кралица Виктория, умира.1903 г. - САЩ и Колумбия подписват договор за строителството на Панамския канал.1905 г. - Поставено е началото на трудовото законодателство в България с приемане на Закон за защита на женския и детския труд.1905 г. - Кървавата неделя в Русия: Царската лейб-гвардия открива огън срещу мирна демонстрация в Санкт Петербург, при което загиват над 1000 души; актът става повод за избухване на Революция в Русия през 1905 г.1918 г. - Украинската народна република обявява независимостта си от Русия.1920 г. - Учреден е Руско-български културно-благотворителен комитет с председател архимандрит Стефан в залите на Руската легация.1931 г. - В Англия е открит метод за имунизация срещу детски паралич.1935 г. - Съставено е петдесет и първото правителство на България, начело с Петко Златев.1939 г. - В Колумбийския университет е разделен атомът на урана.1941 г. - Втората световна война: Неуспешно завършва мисията на американския полковник Донован, който идва в България за да за предотврати сключването на съюз с Германия.1944 г. - Втората световна война: Американската армия навлиза откъм морето в Анцио (Италия).1944 г. - Издадена е съветска нота против строежа на германски военни кораби във Варна.1947 г. - 6 Велико народно събрание обсъжда на първо четене законопроекта за БАН.1947 г. - Стартира съдебния процес срещу нелегалната военна организация \"Неутрален офицер\".1972 г. - Великобритания, Дания, Ирландия и Норвегия се присъединяват към Общия пазар.1973 г. - Върховният съд на САЩ разрешава абортите.1980 г. - Андрей Сахаров е арестуван в Москва.1984 г. - Фирмата Apple представя първия си компютър Макинтош.1991 г. - Регистрирана е партия Български бизнес блок.1997 г. - С официалното встъпване на Петър Стоянов като президент на България започва традиция, която е последвана от Георги Първанов през 2002 и 2007 г.", "date": "2019.01.22", "title": "22 януари в историята"}
{"url": "http://www.cross.bg/zhenite-pozvolili-biha-1594470.html", "text": "/КРОСС/ \"Дявол да го вземе, какво ли не биха си позволили жените, ако не ги беше страх, че ще се разчуе.\"из \"Бел Ами\" Ги дьо Мопасан ", "date": "2019.01.22", "title": "Какво ли не биха си позволили жените..."}
