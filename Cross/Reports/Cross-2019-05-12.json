{"url": "http://www.cross.bg/ymeren-bulgariya-gradysa-1604028.html", "text": "/КРОСС/ През следващото денонощие над страната ще има разкъсана облачност, значителна в следобедните часове над Западна и Централна България. Там на места ще превали дъжд, в югозападните райони - придружен с гръмотевици. Вятърът ще е предимно умерен, от изток-югоизток. Минималните температури ще са между 8 и 13 градуса, максималните - между 19 и 24 градуса; по Черноморието - по-ниски.Над Черноморието ще има разкъсана облачност. Ще духа до умерен вятър от изток-югоизток. Максимални температури на въздуха: 15-18 градуса. Температурата на морската вода е 13-15 градуса, вълнението на морето ще бъде 2 бала.Над планините облачността ще е значителна и на места ще превали, в югозападните райони - с гръмотевици. Ще духа умерен до силен юг-югоизточен вятър. Максимална температура на височина 1200 метра - около 12 градуса, на 2000 метра - около 6 градуса.През следващите дни въздушната маса над страната ще бъде неустойчива. Сутрин ще има и слънчеви часове, но около и след обяд в много райони ще се развива значителна купеста и купесто-дъждовна облачност. Ще има валежи, на места, главно в Западна България, временно интензивни и с гръмотевици.Във вторник ще продължи да духа умерен, в Източна България - временно силен, вятър от изток-югоизток. Дневните температури ще се понижат още малко. В сряда в Западна България вятърът ще отслабне, в Източна ще бъде от южната четвърт, умерен. Температурите слабо ще се повишат. ", "date": "2019.05.12", "title": "Не се очаква съществена промяна на времето в понеделник "}
{"url": "http://www.cross.bg/opurnichavite-mladen-stoyanov-1604024.html", "text": "/КРОСС/ На 17 май е премиерата на „Опърничавите\", създаден по едноименния роман на Младен Стоянов. Авторът има собствен бизнес, но интересът към разказаните истории вече му е донесъл новела и два романа - „Ново начало\", „Мечтател\" и „Опърничавите\".Всичко става съвсем случайно. Може би... С една авантюра в писането. Семейна приятелка предизвиква Младен Стоянов да пише и да разказва. Защото в емоционални моменти всички пишат, дори често да не си признават. Драсваш нещо, но това понякога отива... в небитието.„Опърничавите\" разкрива тънката граница между омразата и любовта. Режисьор на филма е Георги Костов. ", "date": "2019.05.12", "title": "Новият български филм „Опърничавите” с предстояща премиера"}
{"url": "http://www.cross.bg/shymaher-mihael-pochti-1604019.html", "text": "/КРОСС/ Семейството на Михаел Шумахер е изгледало и одобрило работен вариант на документален филм за легендата на Формула 1. Той е почти готов и ще се излъчи преди края на 2019 г., най-вероятно през декември.Лентата е посветена на 50-годишния юбилей на Шуми, отбелязан от близките му и феновете по света през януари. Както и на 25-ата годишнина от първата победа на Михаел във Формула 1.\"Шумахер\", както е името на филма, бе изгледан от съпругата Корина, бащата Ролф, синът Мик и дъщерята Джина, за да се вземе тяхното съгласие за показването му по световните киносалони.Той е режисиран от Михаел Вех и Ханс-Бруно Камертон, а продуцентската къща B|14 FILM се нагърби с почти цялата изработка на филма. \"Това е огромна отговорност\", признаха от компанията.   Ясно е, че филмът ще предизвика огромен интерес, като в края на лятото се чака и трейлърът, който да го подсили още повече. ", "date": "2019.05.12", "title": "Семейството на Шумахер одобри излъчването на документален филм за него"}
{"url": "http://www.cross.bg/pensionirane-vuzrastta-referendym-1604018.html", "text": "/КРОСС/ Водещите хърватски профсъюзи обявиха днес, че са събрали достатъчно подписи, за да инициират референдум с намерението възрастта за пенсиониране да бъде намалена на 65 от сегашните 67 години, съобщи Ройтерс, на която се позова БТА. Три водещи синдиката заявиха, че са събрали над 600 000 подписа за две седмици в кампанията си, която приключи снощи в полунощ.Искаме това да бъде пример как гражданите могат да кажат думата си и да направят промяна, заяви Мирела Боич, един от организаторите на кампанията \"67 е твърде много\".Броят на необходимите подписи е най-малко 10 процента от всички избиратели или 373 568 души.Министерството на държавната администрация сега ще има задачата да провери подписите и ако те бъдат потвърдени, парламентът ще трябва да насрочи референдум. Вероятно допитването ще се състои след края на лятото.Хърватският парламент одобри през декември правителственото предложение да повиши възрастта за пенсиониране на 67 години от 2033 г. и да намали пенсиите на хората, които се пенсионират по-рано. Предишен закон предвиждаше повишаване на възрастта за пенсиониране от 2038 г.Според новия закон пенсиите ще бъдат намалявани с 3,6 процента за всяка година по-ранно пенсиониране. Профсъюзите искат да намалят този процент на 2,4. ", "date": "2019.05.12", "title": "Хърватите отиват на референдум за възрастта за пенсиониране"}
{"url": "http://www.cross.bg/vodorasli-kosmicheska-kislorod-1604020.html", "text": "/КРОСС/ Биореактор с водорасли, който преобразува въглеродния двуокис в кислород, ще бъде тестван на борда на Международната космическа станция (МКС), съобщава в. \"Дейли мейл\", цитиран от БТА.Уредът беше доставен в орбита преди броени дни от товарния кораб \"Дракон\" на частната компания \"Спейс екс\".Биореакторът използва водорасли от вида Chlorella vulgaris. Те ще преобразуват издишвания от астронавтите въглероден диоксид в кислород, годен за дишане. Освен това биомасата на споменатите водорасли може да бъде използвана за храна. По този начин те могат да заменят 30 процента от провизиите по време на космическа мисия.Биореакторът може да послужи един ден за установяване на самоподдържаща се система при полети до Марс. При прочистването на въздуха в биореактора се използват фотосинтезата и хлорофила на водораслите. ", "date": "2019.05.12", "title": "Биореактор с водорасли ще бъде изпробван на Международната космическа станция"}
{"url": "http://www.cross.bg/gosti-gorna-oryahovitza-1604023.html", "text": "/КРОСС/ Сигнал до главния прокурор на България Сотир Цацаров са внесли народният представител от левицата Явор Божанков и общинският председател на БСП - Горна Оряховица Огнян Стоянов за къща за гости в еленското село Донковци, съобщиха от пресцентъра на БСП.Във връзка със започналата проверка на всички къщи за гости, построени по Програма за развитие на селските райони, двамата са подали сигнал за такъв имот в еленското село, за който е получено финансиране от ЕС. Към двамата са се обърнали множество граждани, те са получили сигнали и в социалните мрежи.От БСП посочват, че проектът е реализиран с европейско финансиране от Станислав Стайков - първи братовчед на кмета на Горна Оряховица. През юли 2013 г. той купува за 500 лева фирма \"БГ адванс\" ЕООД, която към този момент има сключен договор с Държавен фонд \"Земеделие\" за изпълнението на проект \"къща за гости\", а наскоро къщата е обявена за продажба, отбелязват от партията.В сигнала до главния прокурор от левицата отправя въпроси, сред които използвана ли е къщата по предназначение, братовчедът на кмета подставено лице ли е, има ли съпричастност кметът на Горна Оряховица - Добромир Добрев, към цитирания луксозен имот.  ", "date": "2019.05.12", "title": "БСП внесе сигнал до Цацаров за къща за гости на кметски братовчед"}
{"url": "http://www.cross.bg/danuk-germaniya-danuk-dzhamiya-1604025.html", "text": "/КРОСС/ Идеята в Германия да се въведе данък за религиозните места на мюсюлманското вероизповедания набира привърженици в страната, където мнозина са обезпокоени от чуждестранното финансиране, идващо от Турция или от салафитски движения, предаде Франс прес.Правителството на канцлера Ангела Меркел определи наречения от медиите \"данък-джамия\" като възможен път за финансиране на тези религиозни средища, който да бъде удържан от мюсюлманската общност. Тази позиция се очертава в писмен отговор на правителството на въпрос на депутати, за който днес писа в. \"Билд\".Ако идеята се приеме, това би означавало религиозният данък, който днес в Германия се удържа от християните и е близо 8 процента от годишната сума на данъците върху доходите им, да обхване и мюсюлманската религия.Мюсюлманската общност в Германия е близо 5 милиона души в момента, а това са около 6 процента от общото население на страната. Берлин все пак е на мнение, че инициативата за такъв данък би трябва да бъде на провинциалните власти, които са компетентни по въпросите, свързани с религиозните вероизповедания. Според днешното издание на \"Велт\" голям брой от тези провинциални власти са готови да обмислят въвеждането на такъв \"данък-джамия\". ", "date": "2019.05.12", "title": " Кабинетът на Меркел обмисля въвеждането на \"данък-джамия\" "}
{"url": "http://www.cross.bg/bulgariya-ychenitzi-kaufland-1604026.html", "text": "/КРОСС/ В 9:05 ч. сутринта на 12 май (неделя), от паметник Цар Освободител срещу Народното събрание, съпроводени от камбанния звън на храм-паметник \"Св. Александър Невски\", над хиляда души стартираха във втория полумаратон на София. Събитието е уникално със своя формат, съчетавайки две състезания в едно - \"Kaufland София Полумаратон\" и бягането за ученици RUN4EU. То е първото мащабно състезание по шосейно, градско бягане в страната, което ограничава използването на пластмаса за еднократна употреба.Състезанията \"Kaufland София Полумаратон\" и безплатното бягане за ученици RUN4EU привлякоха голям интерес. В различните дисциплини, които бяха от 600 метра за ученици до полумаратон (21,1 км), имаше участници от близо 20 държави, сред които 250 души от Великобритания, бегачи от САЩ, Русия, Бразилия, Германия, Франция, Испания, Италия, Ямайка, Украйна, Финландия, Швейцария, Ирландия, Гърция, Румъния, Словакия и други. Включиха се допълнително и 660 ученици, които участваха в лекоатлетически игри и предизвикателства и състезание на 600 метра на стадион \"Васил Левски\". Заедно с учениците, общият брой на участниците в събитията достигна около 1 700 души.Трасето, по което преминаха бегачите в полумаратона, започна от Народното събрание, продължи по булевардите \"Васил Левски\" и \"Ген. Гурко\" и влезе в Борисовата градина. Оттам участниците преминаха по булевардите \"Яворов\" и \"Вапцаров\" и се върнаха към финала, който премина през маратонския вход на национален стадион \"Васил Левски\". Най-голям интерес имаше към дисциплината 10 км, следвана от 21,1 км, а най-малко участници избраха късата дистанция от 5 км.На полумаратонската дистанция от 21,2 км, част от \"Kaufland София Полумаратон\", най-бързи бяха великобританецът Давид Морган с време 1:15:15, следван от българите Методи Геоергиев (1:18:11) и Никола Овчарски (1:22:10). Най-бързите дами в полумаратона бяха чуждестранните участнички Джина Пършке (1:24:36), Елла Джефрис и Джесика Муньос. Сред състезателите на 10 км първото място получи Иван Андреев (37:55), следван от Самюел Папо и Даниел Дилков, а при жените - Луси Йечшалик (49:00), Мириам Кастанеде и Таня Петкова. На 5-километровата дистанция най-бързи бяха Максим Христов (19:08), Симеон Велков и Явор Димитров, както и Мария Николова (22:34), Екатерина Можейко и Десислава Стоянова.Игрите и състезанията за ученици бяха част от инициативата RUN4EU, която се провежда в партньорство с Представителството на Европейската комисия в България и Бюрото на Европейския парламент в България. Те включваха бягане на 21,1 км, 10 км, 5 км, 600 метра, както и лекоатлетически игри. Най-бързите ученици в предизвикателната дисциплина полумаратон (21,1 км) бяха Николай Дермеджиев от Първа английска езикова гимназия (1:18:45), Методи Петров и Христо Минков от СУ \"Св. Св. Кирил и Методий\", както и момичетата Мария Николова от НПМГ (1:26:47), Кристина Дамянова от СУ \"Христо Проданов\" и Детелина Маринова от 21 СУ \"Христо Ботев\". Първите места на 10 км бяха за Огнян Димитров, Георги-Филикис Старидз от 91 НЕГ \"Проф. Константин Гълъбов\" и Калоян Крумов от ПГТМ \"Христо Ботев\", а при момичетата - Яна Чакърова, Виктория Владимирова от ТУЕС към ТУ и Екатерина Грозева от ФЕГ \"Антоан дьо Сент-Екзюпери\" Пловдив. На 5 км призовите места си спечелиха Илия Петров от училище \"Св. Св. Кирил и Методий\", Георги Можейко от 125 СОУ \"Боян Пенев\", Калин Божилов от НПМГ, както и Карина Николова от 163 ОУ \"Черноризец Храбър\", Александра Алексиева и Ния Виденова от Първа английска езикова гимназия. Подробните резултати от състезанието са публикувани на уебсайта https://sofiahalfmarathon.com/.Привличайки многобройна и разнообразна аудитория, двете събития показаха, че бягането може да бъде масов спорт за всички възрасти. \"За втора поредна година с това събитие насърчаваме българите да започнат да спортуват повече и така да променим статистиките, защото в момента сме на последно място в Европейския съюз по спортна активност.\" - поясни Еленко Еленков от спортен клуб \"Бегач\", един от основните организатори на събитията.Освен да популяризира активния и здравословен начин на живот, събитието имаше и друга важна цел - да покаже колко е важно да бъдем отговорни към околната среда. Поради тази причина организаторите избраха да заменят пластмасовите материали за еднократна употреба с устойчиви алтернативи, сред които рециклируеми картонени чашки, дървени прибори, алуминиеви фласки за многократна употреба, бяха инсталирани водни станции и контейнери за събиране на отпадъци от опаковки. Тези мерки са в унисон с политиката на генералния партньор на събитието Kaufland България, която цели ограничаване използването на пластмаса за еднократна употреба с минимум 20% до 2025 г.\"Kaufland София Полумаратон\" и състезанието за ученици RUN4EU се организират от Спортен клуб \"Бегач\", Kaufland България и Представителството на Европейската комисия в България в партньорство със Столична община, Бюрото на Европейския парламент в България, клуб \"Приорити Спорт\" и Екопак България. Състезанията са включени в календара със спортни събития на кмета на София Йорданка Фандъкова.  ", "date": "2019.05.12", "title": "Участници от близо 20 държави се включиха във второто издание на Kaufland Sofia Полумаратон "}
{"url": "http://www.cross.bg/pistata-mianmar-pilotut-1604011.html", "text": "/КРОСС/ Самолет на \"Мианмар нешънъл еърлайнс\" направи аварийно приземяване на международното летище в Мандалай само със заден колесник, тъй като предният не се отвори, предадоха Асошиейтед прес и ДПА. Не е пострадал никой от 82-амата пътници и седемчленния екипаж на полет UB103 от Янгон до Мандалай, старата столица на Мианмар. Произведеният в Бразилия самолет \"Ебраер 190-LR е допрял пистата първо със задния си колесник, след което носът му се е наклонил напред и е заорал полосата под дъжд от искри, преди да спре.Пилотът е уведомил още във въздуха контролната кула за проблема с предното шаси. Преди да предприеме аварийното кацане, капитанът, който освен това е инструктор, е извършил процедурата за опразване на резервоарите с цел олекотяване на машината.Поместен онлайн видеоклип, заснет вероятно от някой от пътниците, показва бързата и преминаваща в ред евакуация на хората от салона. Виждат се пътници, които се отдалечават от самолета, като някои от тях се усмихват. Снимки от местопроизшествието показват самолета със забит нос в пистата и спуснати евакуационни трапове, но без видими повреди по корпуса и крилата.Пилотът Мят Мое Аун бе обявен за герой в социалните мрежи. Появиха се снимка как се ръкува на пистата с главния министър на региона на Мандалай.Подобни аварийни приземявания \"по корем\" са много рисковани, но не са рядкост. Те се дължат на човешка грешка (пилотът на отваря навреме колесника) или на техническа неизправност.", "date": "2019.05.12", "title": "Самолет се приземи „по корем“ в Мианмар "}
{"url": "http://www.cross.bg/ypravlenie-katastrofata-pilotite-1604010.html", "text": "/КРОСС/   Недостатъчна подготовка на пилотите за управление в ръчен режим при кацане е една от възможните причини за катастрофата на 5 май на руския самолет \"Сухой Суперджет-100\" на московското летище \"Шереметиево\", в която загинаха 41 човека и десетима бяха ранени. Това съобщи днес за ТАСС източник, запознат с работата на разследващата комисия. Според него машината е преминала в режим на ръчно управление (\"Direct Mode\"), след като е била ударена от мълния. Вероятно заради късо съединение, предизвикано от това, са излезли от строя автоматичните системи за управление, каза той.  Самолетът на \"Аерофлот\" излита на 5 май от \"Шереметиево\", изпълнявайки полет за Мурманск, но около 30 минути по-късно се връща на летището и при аварийното приземяване се възпламенява. На борда има 73 пътници и петчленен екипаж. Загиват 41 човека, а десет души са в болница. Следователите разглеждат различни версии за причините за катастрофата, вкл. слаба квалификация на пилотите, техническа неизправност и неблагоприятни атмосферни условия.", "date": "2019.05.12", "title": "Слаба подготовка на пилотите е вероятната причина за катастрофата на \"Шереметиево\" на 5 май"}
{"url": "http://www.cross.bg/altzhaiimer-bolestta-lipidi-1604012.html", "text": "/КРОСС/ Откритие в областта на кръвните тестове може да доведе до разработване на нови терапии срещу болестта на Алцхаймер, сочат резултатите от изследване, цитирани от ЮПИ.Специалисти са установили, че количеството липиди в кръвта може да допринесе за образуване на амилоиден пептид в мозъка. Сега учените искат да използват тази информация и да разработят метод за тестване на въпросните липиди у хора, преди да са се появили първите симптоми на болестта на Алцхаймер.\"Става въпрос за първото изследване, при което липиди, произведени в мозъка, са открити в кръвта, като се има предвид, че предразположението към образуване на амилоиди се увеличава при болестта на Алцхаймер - заяви Кристина Легидо-Куигли от лондонския Кингс колидж. - Известно е, че тези липиди предразполагат към сън. Има данни, че токсични амилоиди се натрупват при недоспиване, така че липидите може би играят роля за прочистване на мозъка от тях.\"Амилоидните пептиди се превръщат в токсични плаки в мозъка, които увреждат невроните, поясниха учените.\"За новите терапии срещу болестта на Алцхаймер е нужен надежден диагностичен тест, който може да се използва за идентифициране на хора от рисковата група\", отбеляза Легидо-Куигли.Резултатите от изследването са публикувани в Alzheimer's & Dementia. ", "date": "2019.05.12", "title": "Кръвен тест може да допринесе за идентифициране на болестта на Алцхаймер "}
{"url": "http://www.cross.bg/gosti-politziyata-murtvi-1604009.html", "text": "/КРОСС/ Трима души бяха открити мъртви в къща за гости в южния германски град Пасау, предаде ДПА, цитирайки изявление на полицията.Служители на къщата за гости открили вчера телата на 54-годишен мъж и две жени на възраст 31 и 33 години. Край тях е имало два арбалета.Причините за смъртта и отношенията между жертвите се изясняват. Според полицията тримата са се регистрирали в къщата в петък. ", "date": "2019.05.12", "title": "Трима мъртви в къща за гости в Германия, край тях арбалети"}
{"url": "http://www.cross.bg/otpadutzi-stroitelni-opasni-1604008.html", "text": "/КРОСС/ Незаконен път, изграден с опасни строителни отпадъци в района на птицекомбинат до село Червена вода, откриха русенските екоинспектори. Проверката е направена по сигнал на притеснени жители. Оказва се, че в частния път са вложени вредни материали като стъклена вата и азбест.Пътят е широк осем метра и дълъг над сто. От управата на птицекомбината заявиха за БНТ, че са използвали строителните отпадъци от съборени техни стари постройки. Сред тях обаче има вредни материали.инж. Любомир Атанасов - директор на РИОСВ - Русе: Сред по-голямото количество строителни отпадъци са открити и части от азбестосъдържащи отпадъци и отпадъци, съдържащи стъклена вата. На фирмата е дадено предписание незабавно да бъдат почистени тези отпадъци, тъй като те са опасни - за работещите с тях, не толкова за околната среда.Оказва се, че фирмата изгражда пътя без да уведоми екоинспекцията и без разрешително.инж. Любомир Атанасов - директор на РИОСВ - Русе: По техни думи инициативата им е била да си направят вътрешноведомствен път към съществуващо торище, с цел по-лесен достъп до торището, но така или иначе не са ни уведомили.Затова на предприятието е направено предписание да премахнат строителни отпадъци в 14-дневен срок. От екоинспекцията ще направят нова проверка и тогава ще стане ясно каква ще е санкцията. ", "date": "2019.05.12", "title": "Фирма изгради частен път с опасни строителни материали"}
{"url": "http://www.cross.bg/georgi-sveti-odrin-1604013.html", "text": "/КРОСС/ Българският храм \"Свети Георги\" в Одрин вече е с нов златен купол. Освещаването се извърши със съвместно служение на български и гръцки свещеници.С освещаването на новия купол се слага край на възстановяването на църквата, което е започнало 2004 година от отец Филип Чакарък. Неговият внук Георги Чакарък учи богословие в България и ще продължи делото му.\"Дай Боже, някой ден аз да мога да заместя баща ми, да посрещам хората\".Посланикът ни в Турция Надежда Нейнски каза:\"Свети Георги\" не е обикновен храм. \"Свети Георги\" е символа на православието в Одрин и днешният ден ознаменува венеца на тази реконструкция, която е свързана с обновяването на купола. Смятам, че има нещо дълбоко символично на този прекрасен ден да сме събрани всички тук в този двор, който беше ням и глух преди години, а сега едва побира хората, които са се стекли отвсякъде. Смятам, че ние днес имаме нужда от много духовност, от много вяра, за да продължим пътя към доброто\". ", "date": "2019.05.12", "title": "Осветиха нов златен купол на българския храм \"Св. Георги\" в Одрин "}
{"url": "http://www.cross.bg/asenovgrad-prezidentut-zayavi-1604015.html", "text": "/КРОСС/ В Асеновград и региона най-ясно проличава  как в епохите, в които е имало мъдро и далновидно управление, нашият народ бързо е израствал духовно и материално. Това заяви президентът Румен Радев в Асеновград, където гостува на празника на града.В приветствието си президентът посочи, че Асеновград се превръща във все по-притегателен център за инвестиции и за развитие на индустрия, лека промишленост, винарство и туризъм. „Този край има какво да предложи на своите многобройни гости и с какво да се гордее\", отбеляза държавният глава. Румен Радев посочи, че не е достатъчен само предприемаческият дух на местната власт за развитие на общината, а е необходима по-голяма подкрепа от страна на държавата. „Без малките и средни общини не може да има и бъдеще за България\", заяви президентът. По думите му, трябва да се полагат усилия за достъп до качествено образование, здравеопазване и инфраструктура не само в големите градски центрове, а и във всяка една община. По този начин ще бъдат задържани и младите хора, без които просперитетът е немислим.Румен Радев отбеляза стратегическото разположение на Асеновград и богатата му история. „Мнозина българи често наричат Асеновград  българския Йерусалим, защото многобройните манастири, църкви, крепости ни връщат в епохата на траките, на славата на цар Иван Асен II, на Съединението\", заяви президентът.В Асеновград държавният глава прие строя на почетния караул, след което присъства на церемонията по издигане на националния флаг на пл. „Акад. Николай Хайтов\". ", "date": "2019.05.12", "title": "Президентът в Асеновград: Народът ни е израствал духовно и материално в епохите на мъдро и далновидно управление"}
{"url": "http://www.cross.bg/stanishev-evropa-horata-1604017.html", "text": "/КРОСС/ \"Нека кажем на хората в България, че имат избор. Ако не харесват статуквото, ако искат промяна, могат да излязат и да гласуват. Така ще покажат ясно, че има промяна на общественото мнение и можем да поискаме предсрочни избори. В момента България няма посока. Имаме правителство на оцеляването. Запушват се дупки и протести. Няма предвидимост и нормална бизнес среда, има бедност и неравенство. А те са основната причина за демографска криза и бягството на хората зад граница. Като държавноотговорна партия, БСП трябва да покаже, че може да изведе страната към нова перспектива.\"Това заяви президентът на ПЕС и кандидат за евродепутат Сергей Станишев в Каварна, където заедно с Валери Жаблянов присъства на Общобългарския събор и на среща с обществеността. Домакини бяха кметът на общината Нина Ставрева и народните представители Красимир Янков и Даниел Петков.\"Искам да Ви поздравя за това, че пазите тази силна българска традиция и за поредна година организирате Общобългарския събор. Днес над 2000 души и български състави от Украйна и Молдова са тук за събитието. Трябва да укрепваме връзките с българите, които по волята на съдбата живеят в чужбина. Не бива да допускаме те да се чувстват забравени\", благодари за поканата Станишев на кмета Нина Ставрева.Попитан за промяната в Европа, президентът на ПЕС отговори, че \"дясното мнозинство доведе до това недоверие в Европа, до отдалечаването от гражданите. Десницата започна да демонтира социалната държава от 2008 г. чрез политиката на ограничения и орязване на социалните разходи. Нашата мисия е да се борим срещу това. Голямата ни задача е да обърнем европейския кораб към Социална Европа\".\"Имаме план - ясен манифест - Нов социален договор за Европа. В него предвиждаме единен евромеханизъм за формиране на минималната работна заплата, която да е поне 60% от средната, защото в момента наблюдаваме феномена на работещите бедни - хората работят на по две или три работи, за да свържат двата края.\"Днес почти половината от българите живеят на ръба на бедността или в тежки материални лишения. Нямало пари за пенсии и за социална политика. А във Варна едно кръгово кръстовище струва 120 млн. лв. - над 30 млн. лв. за 1 км отсечка. Само когато БСП е на власт има последователна политика за увеличаването на доходите\", категоричен беше Сергей Станишев. ", "date": "2019.05.12", "title": "Станишев в Каварна: Голямата ни задача е да обърнем европейския кораб към социална Европа"}
{"url": "http://www.cross.bg/selishte-skaptopara-magistralata-1604016.html", "text": "/КРОСС/ Поредната отсечка от автомагистрала \"Струма\" ще е готова до броени дни и ще бъде пусната в експлоация, съобщи bTV. Става въпрос за участъка от аутобана край Благоевград, където бе открито древното римско селище \"Скаптопара\". Местните организираха редица протести в защита на селището, като настояваха намереното селище да се превърне в археологически парк, а трасето на магистралата да се измести без това да попречи на строителството.Сега най-ценните находки от селището са преместени, а асфалтът е положен. Обектите от \"Скаптопара\" вече са встрани от магистралата.Жителите на близкото село Покровник обаче се притесняват, че заради близостта на магистралата, шумът от преминаващите автомобили ще е силен. Надяват се обаче откритото селище да бъде направено на археологически парк и да привлече интерес към региона. ", "date": "2019.05.12", "title": "Пускат отсечката от АМ \"Струма\", където бе открито римското селище \"Скаптопара\""}
{"url": "http://www.cross.bg/lilova-eleonora-vsichki-1604014.html", "text": "/КРОСС/ „Искрено съжалявам, че точно с децата се спекулира в момента\". Това каза в интервю за предаването „Неделя 150\" по БНР председателят на Държавната агенция за закрила на детето Елеонора Лилова, по повод протестите в много градове на родители против Националната стратегия за детето 2019-2030 г. „Бих искала да успокоя всички граждани на нашата държава, че наистина няма такъв документ, не съм чула и не съм видяла, който да предвижда по такъв начин, който е описан в социалните мрежи, да се отнемат децата от родителите им\", допълни тя. „Страхът, който организаторите на такива спекулативни твърдения, които се внушиха на хората през социалните мрежи, наистина е неоснователен\", заяви Лилова. „Аз, от своя страна, категорично се противопоставям на всички фалшиви новини и различните интерпретации на извадки от контекста на текстовете. Наистина бих искала да успокоя хората, че не съществуват. И, уверявам Ви, не е имало и такова намерение във всички, които разписваха този документ\", каза още Елеонора Лилова.", "date": "2019.05.12", "title": "Елеонора Лилова, председател на ДАЗД: Съжалявам, че се спекулира с децата"}
{"url": "http://www.cross.bg/chrez-tzenite-pomosht-1603997.html", "text": "/КРОСС/ С 221 гласа „ЗА\" делегатите на събора упълномощиха  представители на УС на БЛС да преподпишат анекс към НРД за 2018 г. Гласувана беше и декларация за устойчива и реална политика в здравеопазването. По време на преговорите БЛС ще настоява по най-бързият начин да се договори увеличение на недофинан-сираните клинични пътеки за лечение на деца, бременни и в областта на улмологията.В декларацията се казва: „ Ние, българските лекари, с тревога следим поредицата от протести в страната. БЛС се солидализира с изказаните от нашите  колеги - педиатри от Специализираната болница по детски болести \"Проф. д-р Иван Митев\" проблеми. Те могат и трябва да бъдат решени чрез повишаване на цените на КП в болничната помощ и чрез повишаване на цените на медицинските дейности и капитацията в извънболничната. По-най бързият начин трябва да се договори увеличение на недофинансиранитеклинични пътеки за лечение на деца, бременни и в областта на пулмологията.  Необходими са мерки, които  да създадат устойчива и реална политика.\" Ето защо БЛС настоява в спешен порядък да бъдат предприети следните действия: 1.    Да отпаднат лимитите за броя легла по клиники в Педиатрията. Ограничението да е общо за броя легла за педиатричните болници и отделения.2.      БЛС настоява за увеличаване на цените на педиатричните клинични пътеки от 1-во до 3-то ниво  още в рамките на сега действащия Анекс към НРД 2018, като за тази цел се използва резерва на НЗОК.3.      Въвеждане на потребителска такса за преглед на дете, която да бъде поета от държавата.4.      Да се отпуснат допълнителни средства в размер на 6 % от резерва на НЗОК, които да се използват за доболнична помощ още в рамките на сега действащия Анекс към НРД 2018.5.      Изплащане на т. нар. „надлимитна дейност\" на болниците на стойност 153 млн. лв. с икономии реализирани от бюджета за болничната помощ за 2019 г.6.      Достойно заплащане за всички работещи в здравния сектор, което да се реализира чрез реално остойностяване на труда на медицинските специалистиПриети бяха и промени в устава на съсловната организация, като за първи път гласуването беше машинно и позволи бързина и експедитивност при вота. „Край на урните и опашките при избор на нови ръководства в БЛС\", коментира д-р Иван Маджаров. Сред приетите промени в устава саотпадането на Акредитационния съвет, който беше създаден в края на 2012 г. Запазва се сегашното заплащане и структура на ръководство на съюза от председател, двама зам-председатели и главен секретар.  Не се прие предложението заемащите платени длъжности  в УС на БЛС да нямат право да заемат и длъжност управител на общински и частни ДКЦ и Медицински центрове.  Според приетите промени в устава БЛС вече ще издава печатен и/или електронен орган. ", "date": "2019.05.12", "title": "Лекарският събор даде мандат на ръководството да преподпише рамковия договор"}
{"url": "http://www.cross.bg/feiisbyk-zykurburg-kompaniyata-1604002.html", "text": "/КРОСС/ Главният изпълнителен директор на Фейсбук Марк Зукърбърг се обяви против разделянето на компанията в интервю, публикувано вчера на сайта на \"Франс енфо\", предаде ТАСС. В четвъртък в. \"Ню Йорк таймс\" публикува статия на Крис Хюз, един от основателите на Фейсбук. Той подчерта, че Зукърбърг разполага с прекалено голямо влияние, включително върху настроенията на избирателите, защото контролира социалните мрежи Фейсбук, Инстаграм и други услуги. Според Хюз е необходимо Фейсбук да бъде разделена на няколко компании, като властите на САЩ да проверят дали те не нарушават антимонополното законодателство.Предложението на Хюз няма да помогне за решаване на тези проблеми, подчертава Зукърбърг. \"Мисля, че ако се притеснявате за демокрацията и изборите, бихте искали да има компания като нашата, която може да инвестира милиарди долари годишно за разработване на най-нови средства срещу намеса в изборите\", добави той.Тази година бюджетът на Фейсбук за сигурността е по-голям, отколкото цялата печалба на компанията, когато става публична. \"Можем да си позволим това до голяма степен, защото създадохме успешен бизнес\", подчерта главният изпълнителен директор на компанията.В същото време Зукърбърг увери, че смята за много сериозни въпросите, повдигнати в статията на Хюз. \"Има реални проблеми, отнасящи се до вредното съдържание, както и за намирането на баланс между свободата на изразяване и сигурността, предотвратяването на намесата в избори и защитата на личните данни\", призна той, но подчерта, че разделянето на компанията няма да помогне за решаването им. ", "date": "2019.05.12", "title": "Зукърбърг се обяви против разделянето на Фейсбук"}
{"url": "http://www.cross.bg/plovdiv-vino-godina-1603999.html", "text": "/КРОСС/ Хубаво българско вино в съчетание с вкусна храна и още богата културно-образователна програма предлага Пловдив този уикенд на своите гости. За пета поредна година в Стария град се провежда двудневния фестивал „Вино и гурме\", а очакванията на организаторите са посетителите да надхвърлят 9000.Танцьорите от фолклорна формация „Елика\" съпроводиха лично посетителите на всичките девет локации в Стария Пловдив, където се провеждат дегустациите на вино. Двудневният винен тур, съчетан с качествена храна, е част от майските събития в европейската столица на културата. Освен пловдивчани и много туристи от цял свят опитват вината от местни сортове.Свен, турист от Швеция: Всъщност причината да сме в Пловдив е точно този фестивал на виното. Мисля, че качеството на българското вино е доста високо.След слабите резултати за туристическия поток в Пловдив от началото на годината, надеждите за ръст през пролетно-летния сезон са големи.Любозар Фратев, Съвет по туризъм - Пловдив: Първото тримесечие не беше особено добро за града, но то е едно предизвикателство за нас, вече април месец показа добри резултати, имаме богата програма и смятам, че много бързо ще се възстанови един традиционен ръст, двуцифрен, на туристите тази година.Тази година специалната награда на журито получи вино от малка изба край село Тополово.Никола Чорбаджиев - производител: Ние не можем да се конкурираме с големите винарски изби, които произвеждат масово и затова наблягаме на нещо по-специфично, нещо по-интересно.Отличеното вино е розе купаж от памид, мерло и каберне совиньон. Фестивалът продължава днес до 18 часа. ", "date": "2019.05.12", "title": " \"Вино и гурме\" в Стария Пловдив "}
{"url": "http://www.cross.bg/ezik-valeriii-poslanik-1604001.html", "text": "/КРОСС/ България е длъжна да реагира на изказването на посланика на Турция Хасан Улусой при откриването на нов завод в Кърджали, че българските власти трябва да „положат усилията за надлежното изучаване на турски език от страна на българските граждани и най-вече на сънародниците ни\". Така коментираха думите на дипломата политологът проф. Анна Кръстева и журналистът Валерий Тодоров. Според анализаторите, събитието не е първото, при което Анкара се оправдава за извадени от контекста думи, но се вписва в политиката за увеличаване на влиянието на съседката ни върху държавите, част от Османската империя в миналото.Изказвания като това на турския посланик Хасан Улусой, в което се настоява за надлежно изучаване на турски език у нас, за да може да се увеличат инвестициите на Анкара в страната ни е недопустимо. То придаде на едно икономическо събитие, каквото е откриването на нов завод политически привкус и то в присъствието на българския премиер, коментира скандала журналиста Валерий Тодоров.      Валерий Тодоров - журналист: „Чета, виждам обясненията как е извадено от контекста това, което е казал турският посланик. Но като хванете целия контекст виждате, че изреченията са в тази логика и ние трябва да предпазваме бъдещите инвеститори от това да поставят подобен вид условия, когато се намират на българска територия. В такъв случай, ако ние инвестираме някъде в чужбина, ще трябва да изискваме от служителите, които ще работят в тези предприятия да могат да пишат и да говорят на български език. Това е недопустимо като условие. В един следващ момент така се извършва селекция на работната сила - налага ли го това работният процес? Дали е сложна технология и всичко е изцяло на турски език? Все пак тази фирма се намира на територията на България и прави инвестиция в България и трябва да се съобрази. „Поведението на турския дипломат постави в неудобна позиция и българския премиер, което е далеч от добрия тон в политиката, допълни Валерий Тодоров. Думите му трябва да се разглеждат и като част от политиката на Турция в последните години по всякакъв начин да увеличава влиянието си в държавите, част от Османската империя, обясни политологът Анна Кръстева. И още - предстои битката за Истанбул между президента Ердоган и опозицията:Анна Кръстева политолог: „Залогът е толкова голям, че всеки повод - дори откриването на една инвестиция в друга страна за Ердоган и неговото правителство е повод да се налага тази визия за света, където турското величие, турският език трябва да доминират. „И двамата анализатори подчертаха, че не може да се очаква отзоваването на посланик Улусой, което беше поискано от някои политически формации. Остава обаче въпросът дали случилото се няма да бъде използвано като аргумент в предизборната кампания у нас. ", "date": "2019.05.12", "title": "Анализатори: Изказването на турския посланик в Кърджали е недопустимо"}
{"url": "http://www.cross.bg/milena-stoyan-kostenetz-1604000.html", "text": "/КРОСС/ Трети ден продължава издирването на 43 годишния Стоян Зайко, заподозрян за убийство в Костенец. 38-годишната Милена Шишкова беше открита в безпомощно състояние, близо до дома ѝ на 10 май сутринта. Предположенията сочат, че извършител е бившият ѝ партньор - Стоян Зайков, на 43 години.Предполагамият извършител на престъплението е криминално проявен, излежавал е присъда и много добре познава района на Костенец. Снощи около 20 ч. баретите щурмуваха изоставена сграда в Костенец заради сигнал, който е подаден от гражданин на телефон 112, информира бТВТой твърдял, че Стоян Зайков е бил забелязан да преминава покрай сградата пеша сутринта на 10 май, когато е открито тялото на жертвата. Баретите претърсваха хижи и изоставени къщи в планината. В издирването се включи и хеликоптер, но засега беглецът не е открит. Издирването продължава.Поне в продължение на месец Стоян Зайков-Чане е следял бившата си приятелка Милена Шишкова, преди да я убие в дома ѝ в Костенец, искал е да бъде пак негова жена. Това гласи една от версиите на разследването за убийството на 38-годишната фризьорка от Костенец, пише вестник \"24 часа\".Наскоро Милена се е оплаквала на сестра си Славяна, че виждала следи от обувки в банята. Двамата със Стоян се събирали и разделяли често в последните 2 години. Последният разрив в отношенията им настъпил преди около 2 месеца. \"Не го искам, потиска ме\", казала фризьорката на сестра си.Славяна - сестрата на убитата сподели, че преди дни Милена ѝ доверила, че изпитва страх от бившия си. Въпреки това обаче не е подавала жалби в полицията или прокуратурата.Милена и Стоян имали и общ бизнес - въртели погребална агенция. 43-годишният рецидивист взел сина им Стивън и отишъл да живее с него в дядовата си къща. Именно 14-годишният ученик е последният, който видял Зайков.\"Излизам и ще се върна\", казал Стоян на сина си в четвъртък около 20 часа. Предполага се, че тогава Зайков направо е тръгнал към дома на Милена. Тъй като тя сменила ключалката, мъжът влязъл в къщата, след като разбил прозорец с отвертка.Двамата се скарали, тъй като Чане ревнувал и твърдял, че Шишкова му изневерява и го прави за смях пред целия град, обясниха разследващи. \"Не е имала друг мъж. От сутрин до вечер работеше в салона, изкарваше много пари. Тя беше прочута фризьорка, при нея идваха да се подстригват и хора от околните села\", разказа през сълзи сестра ѝ Славяна.Милена е била пребита в коридора на къщата си, по стените имало множество пръски кръв. След това Зайков вързал ръцете на жертвата и я прострелял 2 пъти в главата с куршуми 22-и калибър. 43-годишният рецидивист няма законно оръжие. Смята се, че е преправил въздушната си пушка. Тя не е открита в дома му, а и съседи казали, че чули 2 изстрела като от пневматично оръжие.След убийството Стоян изнесъл трупа на Милена на 15-ина метра пред дома ѝ на ул. \"Рила\" 63 и го захвърлил. Оттогава следите му се губят, а МВР го издирва.Тялото на жената било открито в петък сутринта. Тогава Стивън се събудил и видял, че баща му го няма вкъщи. Отишъл до дома на майка си, за да ѝ каже, че Стоян е изчезнал, но попаднал на кръв в коридора и се свързал слеля си Славяна, която живеела с майка си в близкия град Момин проход.Сестрата на Милена подала сигнал в полицията, а криминалисти открили тялото. До него имало бутилка с боеприпаси. \"Много симпатична, приятна жена, макар че е от ромски произход\", каза съседка на Милена. Добави, че в къщата си на улица \"Рила\" 63 фризьорката от известно време живеела сама. Скоро комшиите не били виждали бившия ѝ мъж да влиза.Веднага след като се разбрало за кръвопролитието, Стоян бил обявен за издирване, полицаи завардили и входовете на града. 3 дни вече го търсят униформени, барети, дрон. Вдигнаха и хеликоптер. Затруднени сме, тъй като в последната година той не е ползвал мобилен телефон и не можем да видим местата, на които е ходил\", обясниха от МВР. Оттам посочиха, че проверяват периметър от 14 километра около Костенец.Приоритетен район е около Горна Василица, където мъжът имал  наследствен имот. \"Не е лош човек, постоянно вървеше със сина си Стивънчо\", описа издирвания жена от Костенец. Нейни съграждани обаче са на мнение, чеСтоян е брутален апаш, от когото е пропищял целият Костенец.Други допускат, че 43-годишният мъж вече може да е сложил край на живота си. \"Може и да се е обесил, казват, че е вземал въже\", обясни възрастна жена.Зайков е с присъди за кражби и унищожаване на чуждо имущество. Лежал е няколко пъти в затвора. Едно от първите му престъпления също е от ревност. Преди години жена го отхвърлила, а той запалил стълбите преддома ѝ.  ", "date": "2019.05.12", "title": "Трети ден продължава издирването на убиеца от Костенец (обновена)"}
{"url": "http://www.cross.bg/asenovgrad-grada-praznika-1604003.html", "text": "/КРОСС/ Асеновата крепост ще работи с вход свободен днес, по повод празника на града. Това каза директорът на ОП „Туризъм\" Димитър Кирков. Той посочи, че жителите и гости на града ще могат да посетят емблемата на Асеновград във времетоот 09.00 до 18.00 часа в празничния ден. „По традиция, всяка година тържествата на празника на Асеновград започват от Асеновата крепост с церемония по удостояване на граждани с почетни звания на Община Асеновград, следвана от поход към града. Добре дошли са всички граждани и гости на града на нашия обект. Ще бъдат посрещнати внимателно, ще иматвъзможност да си закупят различни сувенири, ще се запознаят с останалите дестинации, които предлагаме, и ще отнесат със себе си скъп спомен от празника на Асеновград\", каза Димитър Кирков.", "date": "2019.05.12", "title": "Асеновата крепост работи с вход свободен днес"}
{"url": "http://www.cross.bg/makedoniya-pendarovski-prezident-1604004.html", "text": "/КРОСС/ В присъствието на четирима президенти-на България, Албания, Косово и Сърбия, и в отсъствието на опозицията от ВМРО-ДПМНЕ, новият президент на Северна Македония Стево Пендаровски встъпи в длъжност. В залата присъстваха и двама бивши президенти на държавата - Бранко Цървенковски, който изключително рядко се появява на масови събития и досегашният - Георги Иванов.Толкова малка и толкова вътрешно поделена държава, ще бъда президент на всички, заяви Пендаровски и добави, че в политическата сфера ще подаде ръка на опозицията, а също и на малцинствата.Енергията и потенциала на обществото трябва да бъдат насочени към важните за Северна Македония неща-членство в НАТО и ЕС, каза Пендаровски в изявлението си, което в голямата си част беше насочено към сериозните проблеми пред македонското общество.Предстоят двустранни срещи, включително такава с българският президент Румен Радев в резиденцията на президента на Северна Македония във Водно. ", "date": "2019.05.12", "title": "Стево Пендаровски положи клетва като президент на РС Македония "}
{"url": "http://www.cross.bg/zhena-samoybil-svoii-1604007.html", "text": "/КРОСС/ 64-годишен мъж от сливенското село Трапоклово е застрелял жена си и свой съсед със законно притежавана ловна пушка, след което се е самоубил, съобщи bTV.Инцидентът е станал преди обед. Стрелецът отишъл при жена си, която работи в заведение на Петолъчката, стрелял по нея, прибрал се в селото и отишъл в дома на съседа си. Прострелял го с няколко куршума в главата и тялото. Върнал се в къщи и се самоубил. Починал е на място.Жената и другият мъж са откарани в сливенската болница в критично състояние, оперират ги по спешност. Мотивите за действията на стрелеца все още не са ясни. ", "date": "2019.05.12", "title": "Мъж застреля жена си и свой съсед, след това се самоуби"}
{"url": "http://www.cross.bg/ymeren-gradysa-bulgariya-1604005.html", "text": "/КРОСС/ През следващото денонощие над страната ще има разкъсана облачност, значителна в следобедните часове над Западна и Централна България. Там на места ще превали дъжд, в югозападните райони - придружен с гръмотевици, съобщиха от НИМХ към БАН, цитиран от БТА.Вятърът ще е предимно умерен, от изток-югоизток. Минималните температури ще са между 8 и 13 градуса, максималните - между 19 и 24 градуса; по Черноморието - по-ниски.Над Черноморието ще има разкъсана облачност. Ще духа до умерен вятър от изток-югоизток. Максимални температури на въздуха: 15-18 градуса. Температурата на морската вода е 13-15 градуса, вълнението на морето ще бъде 2 бала.Над планините облачността ще е значителна и на места ще превали, в югозападните райони - с гръмотевици. Ще духа умерен до силен юг-югоизточен вятър. Максимална температура на височина 1200 метра - около 12 градуса, на 2000 метра - около 6 градуса.През следващите дни въздушната маса над страната ще бъде неустойчива. Сутрин ще има и слънчеви часове, но около и след обяд в много райони ще се развива значителна купеста и купесто-дъждовна облачност. Ще има валежи, на места, главно в Западна България, временно интензивни и сгръмотевици. Във вторник ще продължи да духа умерен, в Източна България - временно силен, вятър от изток-югоизток. Дневните температури ще се понижат още малко. В сряда в Западна България вятърът ще отслабне, в Източна ще бъде от южната четвърт, умерен. Температурите слабо ще се повишат. ", "date": "2019.05.12", "title": "Температурите се покачват в сряда, до тогава носете чадър"}
{"url": "http://www.cross.bg/lekarstva-tong-tzenite-1604006.html", "text": "/КРОСС/ Повече от 40 американски щати подадоха иск, с който обвиняват фармацевтични компании в заговор за изкуствено увеличаване на цената на обичайните лекарствени средства. В делото се твърди, че около 20 компании са участвали в определянето на цени за над 100 лекарства, включително такива за лечение на диабет и рак.Една от обвинените фирми е „Тева Фармасютикълс\", най-големият световен производител на генерични лекарства. „Тева\", която отрича всякакви нарушения, казва, че ще защити действията си.Искът, който е следствие на петгодишно разследване, обвинява компаниите, произвеждащи лекарства, че са участвали в престъпна схема за повишаване на цените - в някои случаи с повече от 1000%. Искът бе подаден от главния прокурор на щата Кънектикът Уилям Тонг.\"Имаме убедителни доказателства, които показват, че генеричната лекарствена индустрия е извършила многомилиардна измама на американския народ\", каза Тонг, цитиран от Би Би Си. \"Разполагаме с имейли, текстови съобщения, телефонни записи и свидетелства на специалисти от компаниите, които смятаме, че ще докажат многогодишен заговор за определяне на цените и разделяне на пазарния дял за огромен брой лекарства.\"Представител на „Тева\" в САЩ заяви пред медиите, че израелската компания \"не е участвала в никакво поведение, което би довело до гражданска или наказателна отговорност.\" Останалите 19 фирми, замесени в делото, все още не са коментирали твърденията. Според съдебното дело компаниите, произвеждащи лекарства са се уговорили за манипулиране на цените между юли 2013 г. и януари 2015 г. Г-н Тонг заяви, че разследването е разкрило защо разходите за здравни грижи и лекарства, отпускани по лекарско предписание, са толкова високи в САЩ. ", "date": "2019.05.12", "title": "40 американски щати подадоха общ иск срещу фармацевтични компании "}
{"url": "http://www.cross.bg/bakterii-imat-zhiveyat-1603985.html", "text": "/КРОСС/ Проучване, публикувано през 2014 в американския сайт по неврология „Frontiers in Neurology\", показва силна връзка между червата и мозъка. Бактериите, които живеят в червата, могат да помогнат да се обясни, защо толкова много от нас живеят с мигренозно главоболие.Червата ни са „дом\" на микроорганизми, които формират т.нар. микрофлора.  Открито е, че когато хората имат стомашно-чревна дисфункция, по-често страдат от дискомфорт в главата. В допълнение проучване, публикувано в сп. „Гардиън\", показва, че тези, които страдат от мигрена, имат по-високо ниво на бактерии, които са част от усвояването на нитрати в някои храни.Тези бактерии се намират в устата на болните. Те имат огромно значение за разграждането на нитратите.Процесът на разграждане е полезен за сърдечносъдовото здраве, защото той позволява нитратите да бъдат преработени в азотен оксид в кръвоносната система, като в резултат подпомагат на кръвообращението.Но според изследователи от Центъра за микробиомни иновации в Университета на Калифорния, Сан Диего прекалено голямото количество от тези бактерии може да доведе до проблем. Те причиняват в пъти по-бързо разширяване на кръвоносните съдове и в резултат на това предизвикват мигрена, съобщава д-р Антонио Гонсалес, ръководител на научния екип. Мигрената е един от най-често срещаните здравословни проблеми по целия свят. Все още не е установено дали тя е предимно съдов или неврологичен проблем. ", "date": "2019.05.12", "title": "Чревни бактерии може да са причина за мигрената "}
{"url": "http://www.cross.bg/sravnenie-stotinki-zelenchytzite-1603986.html", "text": "/КРОСС/ Тази пролет купуваме по-скъпи зеленчуци и по-евтини плодове, в сравнение с миналата, съобщават от Комисията по стоковите борси и тържища. Цените на основните хранителни продукти на годишна база обаче остават без промяна. Поскъпването на зеленчуците, по-голямата част от които са внос от Турция и Гърция, експертите обясняват с лошото време в съседните страни, многото дъждове там, когато се залагаше новото производство. В сравнение с миналата година поскъпването при розовия домат е със 60 стотинки, а при червения с близо 50 стотинки. Картофите и зрелияt лук също са с по-високи цени - над 80 стотинки за кг. Цените на краставиците са без промяна.Заради богатата миналогодишна реколта от ябълки у нас и в съседните страни, тази пролет, в сравнение с миналата, те са с над 60 стотинки по-евтини. А бананите държат най-ниска цена за последните 10 години.Ако сравним цените на плодовете и зеленчуците тази седмица, в сравнение с предходната, почти няма разлика. Единствено при ягодите има поевтиняване с 12 ст. за кг. Причината е, че започва сезонът на ягодите и предлагането е все по-голямо.Да очакваме ли поевтиняване на зеленчуците?Владимир Иванов - председател на Комисията по стоковите борси и тържищата: Тенденцията при зеленчуците, с навлизането в сезона на лятото и все повече българско производство, е на нормализиране на цените и достигане на равнища, характерни за летния сезон, доста по-ниски от сегашните.Трудно е да се даде прогноза за цените на плодовете обаче, тъй като не се знае какво време ни очаква и каква ще бъде реколтата. ", "date": "2019.05.12", "title": "Купуваме по-скъпи зеленчуци и по-евтини плодове "}
{"url": "http://www.cross.bg/piramida-giza-ychenite-1603987.html", "text": "/КРОСС/ Голямата пирамида в Гиза, известна още като Хеопсовата пирамида, е най-старата и най-голямата от трите пирамиди в комплекса в Гиза, Египет, пише „Спутник нюз\". Някога тя е била и най-старото от древните седем чудеса на света, а сега е и единствения оцелял паметник от древния свят. Тайната за това как е била построена пирамидата винаги е удивлявала и завладявала учени и археолози от всички времена.Сега обаче вероятно е дошло време учените най-накрая да разгадаят тази мистерия. В документалния филм на Channel 4 - „Египетската Голяма пирамида: Нови доказателства\" археолози разплитат загадката и показват, че с всеки изминал ден научаване все повече за тази древна цивилизация.Според учените най-голямото предизвикателство пред строителите е било да набавят 170 000 тона варовикови каменни блокове, с които да издигнат Хеопсовата пирамида. Според документалния филм подобни масивни блокове е могло да бъдат набавени само от едно място - каменните кариери в Тора.„Никой никога не е могъл напълно да бъде сигурен как толкова огромни каменни блокове са били докарани в Гиза, за да бъде издигната подобна мащабна структура и то за по-малко от четвърт век\", разказват археолозите. „Но сега нови доказателства разкриват как Хеопс може да е успял да се справи - а именно посредством специално построени лодки и висококвалифицирани моряци\".В документалния филм се разкрива едно позабравено, или по-скоро не особено добре направено проучване на откритие от 1954 година. В яма в основата на Голямата пирамида египетски екип от учени открива голям брой внимателно разглобени дървени греди. По това време откритието не е направило особено впечатление на археолозите, които въобще не са го свързали с тайните на пирамидата.С напредването на технологиите обаче на учените е дадена възможност да установят, че всъщност гредите са част от разглобен кораб - церемониален плавателен съд, на който Хеопс да плава в отвъдния живот.Това откритие дава възможност за нов поглед върху това, с какви кораби точно са пренасяли хора и товари древните египтяни по Нил. Вероятно с подобни плавателни съдове, като открития в основата на Голямата пирамида са пренесени и огромните варовикови блокове за построяването ѝ.Според археолозите Хеопсовата пирамида, в която е гробницата на фараона Хеопс, е издигната за около 20 години. Построяването й е станало преди около 2500 години преди Христа, като сега учените трябва да разгадаят друга мистерия - как монолитните камъни са били транспортирани по суша и сглобявани в Гиза. ", "date": "2019.05.12", "title": "Археолози разкриха една от тайните на Хеопсовата пирамида "}
{"url": "http://www.cross.bg/baltov-bolnitzi-pirogov-1603988.html", "text": "/КРОСС/ Тази година е достигнат праг на насищане, в болничната помощ са отпуснати толкова средства, че вероятно няма да се изпълнят лимитите. Това каза директорът на болница \"Пирогов\" проф. д-р Асен Балтов в студиото на \"Денят започва с Георги Любенов\".По думите на проф. Балтов, оттук-нататък важно е качеството на лечение. Има прекалено много болници в България - 400, в Германия се затварят 100 болници, които не са ефективни. Болниците трябва да бъдат преразпределени, каза проф. Балтов.Няма българин, който да не е получил достъп до много добър специалист в рамките на 24 часа, това е невъзможно в друга европейска държава, допълни още той. Специалисти от \"Пирогов\" продължават да обикалят градове в страната, за 7 години са прегледани над 10 500 деца.Проф. Балтов сподели идеята да се направи мрежа от болници, обединени от телемедицина, а лекари от \"Пирогов\" да дават консултации на специалисти в страната. ", "date": "2019.05.12", "title": "Проф. Асен Балтов: Има прекалено много болници в България "}
{"url": "http://www.cross.bg/bulgariya-vuzmozhnost-kompaniite-1603996.html", "text": "/КРОСС/ ЧЕЗ стартира набирането на кандидати за стаж през лятото на 2019 година. До края на месец юни е срокът за подаване на документи и събеседване. Над 60 ученици, студенти и дипломанти ще получат възможност да станат част от екипите в компаниите от Групата на ЧЕЗ в България през месеците юли, август и септември. Те ще имат възможност да работят с наставници с дългогодишен опит, да участват във вътрешни обучения и да развиват своите лични и професионални умения.„Стажантската програма на ЧЕЗ  е с дългогодишни традиции. Целта ѝ е да предостави възможности на теоретично подготвените ученици и студенти от технически специалности да придобият практически опит в реална работна среда. Програмата е в съответствие с принципите на ЧЕЗ за принос и ангажираност към обществото, насърчава младите хора към професионално развитие и дава възможност за реално навлизане в професионалната област\", заяви Евгения Накова, директор „Човешки ресурси\" в „ЧЕЗ България\" ЕАД.За 10 годишната история на Стажантската програма до момента над 800 души са преминали  стаж в ЧЕЗ, а около 270 са постъпили на работа в компаниите на ЧЕЗ в България. Традиционно най-голям е интересът към звената „Експлоатация и поддържане\" и „Мерене и управление на данни\" в „ЧЕЗ Разпределение България\" АД.Подробности и формуляр за кандидатстване може да бъдат намерени на сайтовете на ЧЕЗ България и ЧЕЗ Разпределение в секциите „Кариери\". ", "date": "2019.05.12", "title": "ЧЕЗ стартира кампанията по набиране на стажанти за 2019 година"}
{"url": "http://www.cross.bg/blagoevgrad-kraii-iztichane-1603991.html", "text": "/КРОСС/ Движението на главен път Е-79 край Благоевград в посока София е спряно, съобщи bTV. Причината е изтичане на газ от цистерна. Цистерната е спряна при голяма бензиностанция.На мястото има екипи на полицията и пожарната. ", "date": "2019.05.12", "title": "Спряха движението на главен път Е-79 край Благоевград заради изтичане на газ"}
{"url": "http://www.cross.bg/zashtita-london-sadik-1603990.html", "text": "/КРОСС/ Скотланд ярд постави кмета на Лондон Садик Хан под 24-часова полицейска защита. Причината - стотиците заплахи срещу него, отправени в социалните мрежи. Градоначалникът съобщи, че нивото на заплахи, които получава, драстично са се увеличили от 2016 година насам.От офиса на хан са докладвали в полицията 17 души, които са изпратили на кмета на британската столица близо 300 заплашителни имейла и послания в социалните мрежи само за три месеца.Самият Хан сподели, че заплахите са ескалирали от „обидни имена и тролване до заплахи за тероризъм\".„Не е редно последиците от това да съм кмет на Лондон, мюсюлманин и публична личност да са постоянна полицейска защита\", заяви той.Според лондонският градоначалник ситуацията значително се е влошила след референдума за Брекзит преди три години.„В страната се наблюдава повишаване на случаите на ислямофобия, антисемитизъм и хомофобия\", категоричен е Садик Хан. ", "date": "2019.05.12", "title": " Кметът на Лондон Садик Хан под 24-часова полицейска защита "}
{"url": "http://www.cross.bg/liptun-godini-dzhoyns-1603993.html", "text": "/КРОСС/ Американската актриса и бивш модел Пеги Липтън почина на 72-годишна възраст, съобщи Los Angeles Times, позовавайки се на дъщерята на актрисата.Липтън е починала от рак.\"Тя завърши живота си спокойно, заобиколена от нейните дъщери и племенници. Всеки момент, прекаран с нея, беше голямо щастие за нас\", се казва в изявлението на дъщерите на актрисата Кидада и Рашида Джоунс.Пеги Липтън е родена в Ню Йорк на 30 август 1946 г. На 15 години тя започва да работи като модел, а на 19 години получава първата си роля в телевизионен сериал.През 60-те години на миналия век участва в сериала \"The Mod Squad\". За ролята си печели награда \"Златен глобус\".  Най-известната ѝ роля е на собственичката на ресторант Норма Дженингс в култовия сериал \"Туин Пийкс\".През 1974 г. се омъжва за американския продуцент и композитор Куинси Джоунс. Двамата се развеждат през 1990 г. Двете им дъщери - Кидада и Рашида Джоунс, са актриси. ", "date": "2019.05.12", "title": "Почина актрисата от Туин Пийкс Пеги Липтън"}
{"url": "http://www.cross.bg/radev-ypravlenie-rymen-1603998.html", "text": "/КРОСС/ Президентът Румен Радев присъства в Асеновград на празника на града. Той коментира отношенията си с изпълнителната власт като заяви, че \"диалогът е труден поради безконтролното управление и безнаказаната корупция\". Според него диалог с премиера има и посочи като пример възстановяването на военновъздушното училище в Долна Митрополия. Радев обаче отбеляза, че това нямало да бъде цената на неговото мълчание. Румен Радев - президент на България: Истинският проблем на премиера е, че безконтролният начин на управление генерира огромна корупция и това не може да се лекува с медийно осветяване на прегрешилите и оставки, затова трябват две важни неща - въвеждане на прозрачен и отговорен стил на управление, с ясни механизми за контрол, които да пресекат корупционните потоци. Това е, което виждам като една необходимост да се извърши и затвор за прегрешилите, защото възстановяването на държавността минава през възмездието.", "date": "2019.05.12", "title": " Румен Радев: Диалогът ми с изпълнителната власт е труден"}
{"url": "http://www.cross.bg/tzurkva-manastirskata-nyakoi-1603989.html", "text": "/КРОСС/ При разчистването и подготовката на манастирската църква „Вси светии\" за реставрация бяха намерени няколко мраморни къса с релефни изображения върху някои от тях. Най-вероятно те са част от стара олтарна преграда на манастирската църква костница или на старата съборна църква на манастира.При разчистването и подготовката на манастирската църква „Вси светии\" за реставрация бяха намерени няколко мраморни къса с релефни изображения върху някои от тях.Най-вероятно те са част от стара олтарна преграда на манастирската църква костница или на старата съборна църква на манастира. ", "date": "2019.05.12", "title": " Интересна находка беше открита в Бачковския манастир "}
{"url": "http://www.cross.bg/partiya-brekzit-partiyata-1603980.html", "text": "/КРОСС/ Новата партия на Найджъл Фарадж „Брекзит\" се радва на подкрепата на два пъти повече гласоподаватели, отколкото двете основни британски партии - Консервативната и Лейбъристката - взети заедно преди европейските избори на 23 май, показва последното проучване на общественото мнение.Анкетата на центъра Opinium, поръчана от „Обзървър\", показва, че партията „Брекзит\" е на път да спечели 34% от гласовете. Лейбъристката партия е 2-ра с 21 на сто, проевропейската Либералдемократическа партия е трета с 12%, а Консервативната партия е едва на четвърто място с 11% подкрепа.Не по-малко тревожни са данните за управляващите консерватори и при отговора на въпроса сред анкетираните какви са техните намерения за гласуване на следващите общи избори.28% са посочили лейбъристите, а 22 - консерваторите, но партията „Брекзит\" изостава само с 1 процент от тях. Найджъл Фарадж основа партията през април с цел да накаже политическия елит, който обвинява в предателство към гласувалите за Брекзит.Премиерът Тереза Мей води преговори с лидера на лейбъристите Джеръми Корбин в опит да постигне сделка за Брекзит, която да бъде одобрена в парламента. След като стана ясно обаче, че такава сделка едва ли ще бъде постигната преди 23 май, по закон Великобритания трябва да вземе участие в изборите за Европейски парламент.Обединеното кралство трябва да напусне ЕС до 31 октомври. ", "date": "2019.05.12", "title": "Партията на Найджъл Фарадж се радва на два пъти повече подкрепа"}
{"url": "http://www.cross.bg/osogovo-planina-marshryti-1603981.html", "text": "/КРОСС/ Българската фондация „Биоразнообразие\" изработи нова интерактивна онлайн карта „Пешеходни и велосипедни маршрути в района на Осогово\". Според създателите пограничната планина Осогово е подходяща за разнообразни форми на туризъм (пешеходен, планинско колоездене и др.). Целта на картата е да популяризира природния туризъм в Осогово и да събере на едно място всички познати маршрути там. Представени са 34 пешеходни и 20 велосипедни маршрута, като някои от тях преминават в съседната Влахина планина. Включена е и частта от Европейския велотур „Пътят на Желязната завеса\", преминаваща през Кюстендилското Краище и покрай Осогово. Маршрутите обхващат повечето интересни места в района. Всеки от тях съдържа описание, GPS-следа, височинен профил и снимки.", "date": "2019.05.12", "title": "Интерактивна онлайн карта представя маршрути в Осоговската планина "}
{"url": "http://www.cross.bg/tronove-proizvezhda-chest-1603978.html", "text": "/КРОСС/ Винопроизводител от Франция се оказа толкова запален почитател на сериала „Игра на тронове\", че започна да произвежда вино, вдъхновено от хитовата поредица.Тибо Барде забелязва, че всички най-богати персонажи са любители на пенливата напитка от най-слънчевото от седемте кралства. И проучва карти, нарисувани от създателя на сагата - писателят Джордж. Р.Р. Мартин. След което стига до извода, че виното от Дорн не може да бъде нищо друго, освен Мерло от Бордо.Днес винарната произвежда 30 000 бутилки с името \"Насладата на джуджето\" и в чест на Тирион Ланистър.", "date": "2019.05.12", "title": "Вино в чест на \"Игра на тронове\""}
{"url": "http://www.cross.bg/gosti-karadaiiu-chala-1603992.html", "text": "/КРОСС/ Балдъзата и шуреят на председателя на ДПС Мустафа Карадайъ стоят зад четири проекта за къщи за гости в родното му Борино. Това прави половината от финансираните с европейски пари къщи за гости в смолянското село, показва разследване на сайта \"Биволъ\".Фирмите им са получили над милион лева финансиране по Програмата за развитие на селските райони (ПРСР).Шуреят на Карадайъ Невредин Кючюк, на свой ред, е абониран за обществени поръчки в общината. Фирмата му \"Виденица 2004\" е изпълнили договори за над 3,5 милиона лв. Отделно от това фирма на брата на Карадайъ има договори за още 1,3 милиона лв., допълва \"Биволъ\".Проектите с финансиране по програмата за селските райони са на фирмите \"Чала инвест\" - 391 160 лв. за \"Изграждане на къщип за гости за селски туризъм\", \"Чала Тур\" с проект за \"Изграждане на вилно селище за селски туризъм в местност Подмолата, с. Чала\" за 244 530 лв., \"Трока\" с проект за 128 290 лв. за \"Изграждане на къща за гости, местност Кастръкли, с. Борино\" и \"Извора Инвест\" с проект \"Къща за гости, преустройство на съществуващ етаж и надстройка на още един етаж. Закупуване на транспортни средства\" за 281 321 лв. и още един проект на същата фирма за \"Благоустройство и озеленяване на къща за гости и закупуване на средства за неземеделска дейност\", за който са взети 38 968 лв., показва проверка на разследващия сайт.Във всички тези фирми се откриват имената на Затие Караахмед, която е сестра на Джеврие, съпругата на Мустафа Карадайъ и негова балдъза; Невредин Кючюк, който е брат на Джеврие и шурей на Карадайъ, както и на съпругата на Невредин - Гюлтен Кючюк. Затие е и съпруга на кмета на Борино Мустафа Караахмед, който е баджанак на Карадайъ.За да не бъде толкова очевидна концентрацията на европроекти в едни и същи лица, фирмите първоначално са оформени на подставени лица, но впоследствие са придобити от Затие, Невредин и жена му Гюлтен. Изследването на имотните сделки потвърждава, че още от самото начало зад тези проекти са стояли роднините на Карадайъ, пише \"Биволъ\".Четирите къщи са заявени и финансирани като отделни проекти, но впоследствие са изградени в общ комплекс, който се предлага в интернет като \"Вили Чала\" с един теелфон за контакти - на Затие Караахмед.Финансирането на обекти на свързани лица е забранено по правилата на ПРСР, тъй като идеята на програмата е да подпомага малкия местен бизнес, а не роднините на политици, пише още \"Биволъ\". И допълва, че главен разпределител на средствата по ПРСР се явява Атидже Алиева - Вели, зам.-шеф на ДФЗ с ресор именно ПРСР и в момента кандидат от европейската листа на ДПС. ", "date": "2019.05.12", "title": "Роднини на Карадайъ държат половината къщи за гости в Борино"}
{"url": "http://www.cross.bg/svalyat-shoyto-na-victorias-secret-ot-malkiya-ekran-1603979.html", "text": "/КРОСС/ Ежегодното модно шоу на „Victoria`s Secret\", известно по цял свят с украсените с бижута сутиени и супермоделите с ангелски криле, казва сбогом на телевизията. Ходът на компанията идва след критики, че програмата е „сексистка и твърде откъсната от реалността\"В нея участват най-скъпоплатените топмодели в света, сред които Джиджи и Бела Хадид, Алесандра Амброзио, Лили Олдридж.Годишното модно шоу струва 12 млн. долара. ", "date": "2019.05.12", "title": "Свалят шоуто на \"Victoria`s Secret\" от малкия екран"}
{"url": "http://www.cross.bg/evropa-bulgariya-strani-1604022.html", "text": "/КРОСС/ Изследване, публикувано през изминалата седмица, поставя България е на трето място сред страните, в които хората смятат, че членството в ЕС е било положително за страната.Председателят на Българския офис на Европейския съвет за външна политика Весела Чернева подчерта пред БНР, че България не е била включена в изследването на агенция U-Gov сред 14 европейски страни. Българските данни са направени от Агенцията за маркетингови изследвания „Кантар\", допълни тя.„Има страни като Франция, Гърция, Италия, в които две трети от хората смятат, че нито националната им система работи, нито европейската. В България, в Румъния, в Унгария включително, повечето граждани, повечето избиратели смятат, че националните им системи не работят, обаче Европа работи и всъщност Европа е гарант за това нещата да вървят в някакво приемливо русло. Чехите и словаците са много по-близо до Италия, Франция и Гърция, отколкото до Полша и България\".Чернева е убедена: \"Докато Брюксел е виждан като рамката на базисните правила, по които ние наваксваме, мисля, че към Брюксел ще има доверие\". Колкото и да са евроскептични хората в Полша, в Румъния и т.н., дори и най-евроскептичните от тях не желаят напускане на ЕС, е констатирало изследването:„Това е съобщение, което крайните, антиевропейските сили в Европа разбраха и спряха да говорят. Разбраха, че мнозинството от гражданите не желаят да видят разтурването на Европейския съюз и напускането на ЕС, но искат някаква промяна\".Социологът Марчела Абрашева, която е и регионален директор за Балканите на агенция „Кантар\", уточни, че по принцип не е било предвидено България да бъде страна в публикуваното проучване, но:„Това, което мен ме мотивира, да опитаме да направим тези данни за България и, грубо казано, да се опитаме да ги прикачим, без да са били искани, е това, което мен лично ме ужасява, като граждани на страната, а не като социолог или експерт - ние след 20 години да обвиняваме ЕС за всичко, което ние самите не сме свършили, и да стигнем до решения, за които хората не са информирани и не са искали да вземат. Нека да бъдем информирани къде стоим ние по отношение на европейските нагласи!\".Изследването е финансирано от „Кантар\" и няма поръчител. Данните потвърждават категорично, че Европа е цивилизационният фактор, включително за нашата собствена политическа система, за разлика от други страни, които поставят този път под въпрос. „Европа не ни пречи, тя ни бута напред - това смята българският гражданин в мнозинството си\":„Слуховете за евроскептицизма на България са силно преувеличени. България и другите страни около нас, за тях това все още е много силен интеграционен проект\".Хората, които се притесняват, че хора отдругаде идват в България, са 8%, а в Словакия - 61:„Темата за миграцията, емиграцията, имиграцията и бежанците е много голяма и в нея са натрупани много неща. Пречи на тази тема говоренето и в една обща кошница, която задължително е негативна. Различните страни, участвали в проучването, са реагирали на различни аспекти. Не бих се изненадала Словакия да се чувства заплашена по линията на антитероризма, а не по линия на икономиката или по линията на културна идентичност с тези бежанци\".В почти всички страни от изследването огромен процент от хората се притесняват, че сънародниците им напускат страната.Темата за емиграцията звучи по тревожен начин и в Гърция, и в Италия, и в Испания - въобще всички страни, които се чувстват привлечени от силните икономики в Северна и Западна Европа, констатира Чернева, според която „тази диспропорция показва едно ново разделение в Европа\".„Силно впечатление ми направи в нашето изследване - страховете на европейците са много свързани с носталгията им по миналото. Трудно им е навсякъде в Европа да мислят за бъдещето. На въпроса: „Мислите ли, че вашите деца ще живеят по-добре или по-лошо от вас\", огромното мнозинство - над 60% - отговарят, че ще живеят по-лошо. Това негативно очакване към бъдещето, тази тревожност, е свързана дори не толкова с материалната страна на нещата, тя е свързана и с чувството за несигурност спрямо външни сили, за несигурността, свързана с климатичните промени, но също и за несигурността от това как ще изглежда, да кажем, работният пазар утре... Хората някак си се чувстват попаднали в един нов свят, в който им е трудно да се ориентират\".Абрашева отчете, че „ние имаме същите настроения като в Европа, не сме радикално различни\":„Българите се притесняват от социални и икономически въпроси. Мислят същото както повечето европейци, наистина. Без никакво съмнение България не желае и вижда огромни загуби в това да се разпадне ЕС, да се получи някакъв радикален или неприятен резултат в ЕП\".Преди изборите за нов ЕП Европа изглежда като един континент, който се е консолидирал, категорична е Чернева:„Мислехме, че Брекзит ще подейства демобилизиращо, напротив - рекордната подкрепа за проекта ЕС в страните членки, които отчитат социолозите през последните месеци, се дължи именно на Брекзит и на хаотичността на Брекзит. Хората не искат да попадат близо изобщо до такава ситуация. Не е само това, ами започват като че ли да ценят ЕС повече, да си дават сметка за това какво е, какви възможности дава и какъв тип организация е. Ирландия получи подкрепата на всички останали страни членки в спора ѝ за границата с Великобритания след Брекзит! Това беше много впечатляващ пример за европейска солидарност. При всички случаи подкрепата за ЕС расте. Същевременно обаче европейците искат да говорят за Европа, притесняват се от национализма в Европа. В България това не излезе толкова от данните, но в много от другите страни е доста отчетлив отговор - мнозинството от хората смятат, че тази нова вълна на национализъм може да доведе до конфликти между страните и това много ги притеснява. При всички случаи след тези избори за ЕП ще трябва веднага да започне разговорът за това как да променим Европа\".Абрашева коментира, че българите не очакват голямо присъствие на националисти в следващия ЕП:„Аз не виждам антиевропейски настроения. Виждам съмнение, притеснение, може би скептицизъм, но наистина не откривам това усещане, че той се увеличава в България. Не, той не се увеличава. България е сред „топ 3\" страни в Европа, където 70% от хората казват „Каквото и да не е направила Европа за нас до този момент, ползите и перспективите за нас са много повече, отколкото недостатъците\". ", "date": "2019.05.12", "title": "Мнозинството българи оценяват членството в ЕС като положително, според изследване"}
{"url": "http://www.cross.bg/botev-bileti-prodavat-1604021.html", "text": "/КРОСС/ Малко повече от 16 000 са продадените билети за финала на турнира за Купата на България между Ботев и Локомотив (Пловдив).Големият сблъсък на двата пловдивски съперника е в сряда, 15 май от 19 часа на Националния стадион \"Васил Левски\".За привържениците на Ботев са отредени секторите \"А\" и \"Б\", а тези на Локо ще са във \"В\" и \"Г\".Цените на билетите са 10, 15, 30 и 40 лева, като те ще се продават и в понеделник и вторник на касите на стадиона.В сряда обаче те няма да работят - мачът е обявен за \"рисков\" и по закон в деня му билети не се продават. ", "date": "2019.05.12", "title": "Ботев и Локомотив (Пд) продадоха над 16 000 билета за финала"}
{"url": "http://www.cross.bg/chasa-mihaiilovski-stoyan-1603982.html", "text": "/КРОСС/ Пред Народното събрание ще бъде даден стартът на състезанието по бягане Run4EU за ученици и училищни отбори.Маратонът се организира за 2-ра поредна година и е част от събитията по повод \"Деня на Европа\".От 08.30 часа до 09.15 часа затворен за движение ще бъде бул. \"Цар Освободител: между ул. \"Г.С. Раковски\" и бул. \"Васил Левски\", както и части от улиците \"Цар Шишман\", \"6-и септември\" и \"15-и ноември\".От 9 до 12 часа автомобили няма да могат да преминават по бул. \"Пейо К. Яворов\" между бул. \"Цариградско шосе\" и ул. \"Стоян Михайловски\" по бул. \"Никола Вапцаров\" между ул. \"Стоян Михайловски\" и бул. \"Черни връх\". ", "date": "2019.05.12", "title": "Стартира състезанието по бягане за ученици Run4EU "}
{"url": "http://www.cross.bg/ymeren-vyatur-dyha-1603994.html", "text": "/КРОСС/ Днес увеличението на облачността от запад ще продължи и по-късно през деня на отделни места в Западна България ще превали дъжд.Ще духа до умерен изток-югоизточен вятър. Максимални температури между 21° и 26°, в София около 22°. Над Черноморието преди обяд ще бъде слънчево, след обяд с разкъсана облачност, първоначално висока. Ще духа слаб до умерен вятър от изток-югоизток. Максимални температури на въздуха: 15°-18°. Температурата на морската вода е 13-15°, вълнението на морето ще бъде 2 бала. Над планините облачността ще е значителна и в следобедните часове на места ще превали. Ще духа умерен, предимно южен вятър. Максимална температура на височина 1200 метра около 15°, на 2000 метра - около 7°. Атмосферното налягане през деня слабо ще се понижи и ще бъде близко до средното за май.", "date": "2019.05.12", "title": "Слънчева неделя с температури до 26 градуса"}
{"url": "http://www.cross.bg/narkozavisim-blagoevgrad-zhilishten-1603983.html", "text": "/КРОСС/ 35-годишен мъж бе открит мъртъв в неделя сутрин зад жилищен блок в Благоевград.Сигналът е получен малко преди 7 часа от жк. Еленово.Смъртта на мъжа, който е наркозависим, е констатирана от лекарски екип. Извършен е оглед от следствена група от Второ РУП-Благоевград.Най-вероятно става дума за свръхдоза. На този етап няма данни за насилствена смърт. ", "date": "2019.05.12", "title": "Откриха труп на наркозависим зад жилищен блок в Благоевград "}
{"url": "http://www.cross.bg/marshrytite-tramvaiini-hristo-1603995.html", "text": "/КРОСС/ Временно се променят маршрутите на трамвайни линии № 1, 6 и 7 на 11 и 12 май заради ремонт на трамваен релсов път. Това съобщиха от пресцентъра на *Столична община*. Променят маршрутите на трамвайни линии № 1, 6 и 7,съответно: - в посока Централна ж.п. гара: от ж.к. „Иван Вазов\" и ж.к. „Борово\" по маршрутите до кръстовище бул. „Христо Ботев\"/ул. „Алабин\", по ул. „Алабин\", по бул.„Витоша\", бул. „Княгиня Мария Луиза\" и от Централна жп гара по маршрутите до надлез „Надежда\", ж.к. „Обеля 2\" и метростанция „Хан Кубрат\"; - в посока ж.к. „Борово\" и ж.к. „Иван Вазов\": от надлез „Надежда\", ж.к.  „Обеля 2\" и метростанция „Хан Кубрат\" по маршрутите до кръстовище бул. „Христо Ботев\"/бул. „Александър Стамболийски\", по маршрута на трамвайналиния № 3, обратен завой на бул. „Александър Стамболийски\", по маршрута на трамвайни линии № 8 и 10 до бул. „Христо Ботев\" и по бул. „Христо Ботев\" по маршрутите до ж.к. „Иван Вазов\" и ж.к. „Борово\", като трамвайните мотриси се установяват на всички съществуващи трамвайни спирки в променените участъци на маршрутите.", "date": "2019.05.12", "title": " София: Временно се променят маршрутите на трамвайни линии № 1, 6 и 7"}
{"url": "http://www.cross.bg/dvama-bolnitza-raneni-1603984.html", "text": "/КРОСС/ Двама души бяха приети в болница и двама загинаха след експлозия на газ за битови нужди в кооперация в село Чистоозерний, руската Ростовска област, предаде ТАСС, цитирайки информация от регионалния клон на министерството на извънредните ситуации.Двамата ранени са приети в болница в град Каменск-Шахтински. Пострадала възрастна жена е в тежко състояние.Загиналите също са двама. Един от тях е затрупан, а малолетно момиче е починало в колата на \"Бърза помощ\".Общо са повредени седем жилища в кооперацията, две от които на втория етаж, са опустошени. Останалите са понесли по-малки щети. Съществува заплаха от срутване на кооперацията, което затруднява работата на спасителните служби. ", "date": "2019.05.12", "title": "Експлозия на газ в Русия със загинали и ранени "}
{"url": "http://www.cross.bg/leva-aktziya-tochki-1603973.html", "text": "/КРОСС/ Последен ден от новата акция на КАТ. Тя е за използването на колани от шофьорите и пътниците, но специално внимание се обръща на правилното превозване на деца и коректното поставяне на регистрационните номера върху мотоциклетите.За неизползване на колан се предвижда глоба от 50 лева и отнемане на 6 контролни точки.При предишната подобна акция само за денонощие в Пловдив бяха хванати 153-ма нарушители. 80 от тях са превишили скоростта в градски условия. ", "date": "2019.05.12", "title": "50 лева глоба и 60 контролни точки за нарушителите за кобан"}
{"url": "http://www.cross.bg/bulgariya-tyrski-ezik-1603968.html", "text": "/КРОСС/  Посолството на Турция в България публикува на интернет страницата си съобщение по повод изказването на посланик Хасан Улусой по време на официалната церемония за откриване на нов завод на турска фирма у нас и реакциите след него. В речта си посланикът обвързал инвестициите на фирми от неговата страна с изучаването на турски език.Помолен да коментира изказването от трибуната на турския посланик премиерът Бойко Борисов, който стоеше редом до посланика на трибуната, отговори, че е разбрал изказването по един начин, а медиите по друг, но при всички случаи ще потърси отговорност от посланика, за да не стават спекулации, цитира го БТА.Отрицателно реагира и вицепремиерът Красимир Каракачанов, а МВнР съобщи, че в понеделник, 13 май, ще извика посланика да даде обяснение за думите си.Ето какво се казва в съобщението на турското посолство:\"Днес (11 май) на церемонията по откриване на новата инвестиция на фирма Теклас България в гр. Кърджали, в качеството си на поканен гост, посланикът на Република Турция в София д-р Хасан Улусой направи изказване.В изказването, в което се акцентира на задоволството от големия брой турски инвестиции в приятелска, съседна и съюзническа България, бе изразено становището на турските инвеститори за необходимостта българските граждани да владеят писмено и говоримо както български, така и турски език. Изопачаването на тази част на изказването, под формата на - \"Турският посланик поиска задължително изучаване на турски език в България\" и последвалия отзвук, са причина за разочарование. По-долу е приложен текстът на изказването на посланик д-р Хасан Улусой на турски език, неофициалния му превод на български език, както и видео клип на изказването му (какъвто не намерихме приложен - б.р.).Турция отдава голямо значение на икономическите си отношения с България. Приемаме със задоволство подкрепата на министър-председателя на България г-н Бойко Борисов и на съответните членове на правителството и институции, както в много други сфери, така и за развитието и на икономическите ни отношения в полза на двете страни.Очевидно е, че редом с българския, доброто научаване на устния и писмен турски език от страна на българските граждани е повод за предпочитание при наемането им в турски фирми. Това се отнася за всяка чужда инвестиция. В своето изказване посланик д-р Хасан Улусой е акцентирал именно върху това и декларирайки своето доверие в българските власти, е споделил готовността ни за сътрудничество.Изказване на посланик д-р Хасан Улусой при откриването на новите инвестиции на Теклас България:За мен е голямо удоволствие да бъда сред вас на откриването на новите инвестиции на дружество Теклас България в Кърджали.През 2006 г. Теклас, която е водеща компания в своя сектор в Турция, реализира в България първата си инвестиция в чужбина. Отчитаме със задоволство, че през изминалите 13 години компанията направи много важни инвестиции в България. Днес, към тях се добавя още една, за което ги поздравяваме и адмирираме.Като посланик на Република Турция, увеличаването на турските инвестиции в съседна, приятелска и съюзническа България, за нас е изключително радващо.Благодарим на министър-председателя г-н Бойко Борисов и неговото правителство за оказаната подкрепа за развитието на икономическите отношения, които са от обща полза за двете страни. В България развиват дейност над 3 хил. български фирми с турски капитал. Днес, Турция е 3-тият по големина търговски партньор на България с годишен търговски стокообмен между двете страни, възлизащ на близо 5 млрд. долара. Една от най-големите чуждестранни инвестиции в страната също е турска. Вярвам, че тези цифри могат да се увеличат много повече.Икономическите ни отношения са спойката на нашето приятелство и на културата на съжителство между страните и народите ни.Със своята икономическа дейност Теклас също допринася за това. Радвам се да видя, че компанията не само развива икономическа дейност, а и подкрепя проекти за социална отговорност в сферите на инвестициите. Днес също тук се създава заетост за хиляди български граждани. Всичко това оказва подкрепа на икономическите ни отношения със съседна България. Специално бих искал да благодаря на министър-председателя за подкрепата за все по-големия напредък на икономическите ни отношения и приятелство.Накрая, бих искал да изкажа и едно общо желание на турските фирми, които инвестират в България. Както ви е известно, когато турските фирми инвестират тук, те искат да наемат български граждани, които освен български владеят и турски език. В тази връзка, смятам, че колкото е по-голям броят на българските граждани, които редом с български, владеят и правилен устен и писмен турски език, толкова повече това ще насърчи турските инвестиции в страната. Пожелавам усилията на българските власти за надлежното изучаване на турски език от страна на българските граждани и най-вече на сънародниците ни, да продължат, и бих искал да подчертая, че сме готови на сътрудничество в тази насока.С тези мисли, още веднъж поздравявам Теклас България за значимата им дейност и използвам случая да честитя свещения месец Рамазан на нашите сънародници, които са примерни български граждани.\" ", "date": "2019.05.12", "title": "Турското посолство излезе с обяснение и превод на изказването на посланика "}
{"url": "http://www.cross.bg/pendarovski-prezident-makedoniya-1603971.html", "text": "/КРОСС/ Първият президент на Република Северна Македония, след промяната на името на страната, встъпва в длъжност днес.Стево Пендаровски поема поста от Георге Иванов, който беше държавен глава два последователни мандата.Преди седмица Пендаровски, подкрепян от широка коалиция с участието на управляващия Социалдемократически съюз, спечели втория тур на президентските избори.Сред гостите на официалната церемония по встъпване в длъжност на новоизбрания президент ще бъдат българският държавен глава Румен Радев, президентът на Албания Илир Мета и на Косово Хашим Тачи.Защитник на споразумението с Гърция за промяна на името на Македония, политик с прозападни виждания, за когото членството в НАТО и ЕС  е ключова цел, доскоро национален координатор по подготовката на Скопие за членство в Алианса, Стево Пендаровски става 5-ят президент на страната след обявяването на независимостта ѝ.Той обаче ще е първият държавен глава на Република Северна Македония след промяната на името ѝ.Пендаровски поема поста с обещанието да е президент на всички граждани на Северна Македония\"Моята мисия е да обединявам. Ще бъда фактор на стабилност, а не фактор на кризи\", заяви Пендаровски.Освен билет за европейско бъдеще, изборът на Пендаровски е край с тъмното минало на страната, смята премиерът Зоран Заев.\"Никой вече не може да застане на пътя на прогреса - нашето място е в НАТО, в Европейския съюз\", посочи Заев.Стево Пенадровски ще положи клетва на церемония в сградата на парламента в Скопие и ще държи реч пред депутатите. ", "date": "2019.05.12", "title": "Стево Пендаровски встъпва в длъжност като президент на Северна Македония "}
{"url": "http://www.cross.bg/shimonide-litva-prezidentskite-1603972.html", "text": "/КРОСС/ Днес се провежда първият тур на президентските избори в Литва. Девет са кандидатите за държавен глава. Според предварителните проучвания шансове за явяване на втори тур имат 3-ма от тях, сред които е и настоящият министър - председател Саулиус Сквернялис.Залогът за премиера Саулиус Сквернялис е най-голям, защото той обяви, че ще подаде оставка, ако изгуби изборите. Въпреки че има подкрепата на Партията на фермерите и зелените в Литва и на социалдемократите, премиерът се явява като независим кандидат.Предварителните проучвания обаче му отреждат 3-то място, а най-вероятно на втория тур ще отидат финансист и икономист - Ингриде Шимониде, която е бивш финансов министър и заместник - ръководител на Литовската централна банка в периода 2013 - 2016 година и икономистът Гитанас Науседа. И двамата са независими кандидати, макар Шимониде да има подкрепата на коалицията \"Път на Отечеството\" - Литовски християндемократи.Засега Шимониде печели най-голяма подкрепа за поста на Желязната лейди, както наричат настоящия президент Далия Грибаускайте. Тя няма право да се кандидатира заради изтичането на втория й мандат.Заедно с първия тур се провеждат и два референдума - за намаляване на броя на депутатите от 141 до 121 и за запазване на двойното гражданство с определени държави.Вторият тур на президентските избори ще съвпадне с европейския вот на 26-и май. ", "date": "2019.05.12", "title": "Първи тур на президентските избори в Литва "}
{"url": "http://www.cross.bg/hatayeii-shapiro-stanli-1603970.html", "text": "/КРОСС/ От 10 май по кината у нас и в САЩ тръгна забавната нова комедия \"Мошенички от класа\". Ан Хатауей и Ребъл Уилсън влизат в ролите на две жени, концентрирали целия си потенциал върху идеята да властват над мъжете с единствената цел да се сдобият с колкото се може повече... пари.Пътят до абсолютното съвършенство в света на подлостта е труден, но пред двете се отваря възможността да обединят силите си и следващите им завоевания да се превърнат в най-успешните им „бизнес проекти\". След професионалния инструктаж по изкуство на измамата, който Джоузефин (Ан Хатауей) предава със завиден авторитет на недостатъчно обиграната Пени (Ребъл Уилсън), започва смело приключение, което ще постави двете едновременно в ролята на съпернички и партньорки.Въпросът, който ще вълнува зрителя, е дали ще последва знаменит успех или манипулативните им стратегии ще бъдат увенчани с грандиозен провал.Във филма по идея на Станли Шапиро, Пол Хенинг и Дейл Лонър участват още Алекс Шарп, Ингрид Оливър, Ема Дейвис и др. Режисьотр на лентата е Крис Адисън, а сценаристи са Станли Шапиро, Пол Хенинг, Дейл Лонър и Джак Шефър. ", "date": "2019.05.12", "title": "Комедията с Ан Хатауей „Мошенички от класа“ тръгна по кината "}
{"url": "http://www.cross.bg/zhena-livan-purvata-1603974.html", "text": "/КРОСС/ Ливан вече има първата жена пилот. Рола Хотейт лети между препятствията, свързани с половите стереотипи в родината.„Първото предизвикателство беше да убедя семейството си, второто - да бъде убедено обществото\", споделя младата жена. И днес на борда се качват предубедени пътници, а някои дори демонстративно напускат самолета, пилотиран от Рола.42% от служителите на авиокомпанията, в която тя работи, са жени. Те работят предимно в администрацията. ", "date": "2019.05.12", "title": " Ливан има първата жена пилот"}
{"url": "http://www.cross.bg/trifonov-slavi-ekiput-1603976.html", "text": "/КРОСС/ Изявлението на Слави Трифонов, че в края на юли шоуто му приключва отношенията си с бТВ след 19 години съвместна работа, породиха за пореден път слухове и спекулации за негово „влизане\" в политиката.В официално изявление на телевизията от вторник бе съобщено, че са предложили на Трифонов нов договор от есента. Към този момент обаче няма официален отговор от продуцентската компания \"Седем осми\". Единственото, което знае ръководството на телевизията, е това, което знаят и зрителите - че Слави и екипът му не искат да продължават отношенията си с бТВ. Изненадващото съобщение поднови обичайния въпрос от последните години - влиза ли Слави Трифонов в политиката? От екипа на Трифонов официално отказаха коментар пред Свободна Европа. Сценаристите на предаването, които се очаква да са ангажирани с „новия проект\", дори и неофициално отказват да съобщят какъв точно е той - дали става дума за политическа организация или за нов медиен продукт. „Каквото имаме да обявим, ще го направим като снощи - когато му дойде времето\", обясниха близки до Трифонов.Неофициално обаче е „съвсем вероятно Слави и хората му да се явят на избори\". „Изобщо не става дума за европейски вот, защото няма смисъл. При следващото раздаване за парламент - защо да не играят, съвсем спокойно могат да произведат една малка парламентарна група, с влияние\", коментират източници на Свободна Европа.Друга възможност е Трифонов и екипът му да започват нов медиен проект, а „разиграването\" на томбола с имуществото на „Шоуто на Слави\" да е само рекламен трик.Слави Трифонов обясни, че той и екипът му не се чувстват \"част от медийната среда\" и \"на място\". \"Бихме желали медийната среда да е друга. Имаме други разбирания за свобода и за начините на отстояването ѝ. От позицията, в която сме сега, не можем да направим повече\", каза водещият в понеделник.Съществува и трета възможност, която вече се разпространява като версия - водещият да се кандидатира за кмет на София. Този вариант обаче не намира никакво потвърждение.Преди повече от година Слави Трифонов организира кастинг за политици. Той често е споделял желанието си да се включи в българската политика. След прослушванията, които бяха излъчвани на живо в интернет, така и нищо не се случи с „препитваните\". Една от участничките в кастинга \"Има такава държава\" обаче се оказа на трето място в листата на БСП - това е Цветелина Пенкова.Идеята за прослушването за политици пък се роди след като Слави Трифонов и екипът му организираха референдум за въвеждане на мажоритарна избирателна система. Водещият използва шоуто, за да агитира гражданите да подкрепят предложените от него въпроси. Допитването не събра достатъчно гласове, за да стане приемането на предложенията задължително за Народното събрание.Веднага след това екипът на предаването, съвместно с омбудсмана Мая Манолова, изготвиха проектозакон за въвеждане на идеите им. Най-често споменаваната спекулация за бъдещето на Трифонов е свързана именно с това партньорство и въпросът е дали няма да обедини сили с Манолова, която също като него се радва на високо одобрение.Колко обаче е рейтингът на Трифонов? За момента няма отговор на този въпрос. Причината е, че социологическите агенции преди измерваха евентуалната подкрепа за политически проект на Трифонов, но напоследък вече не го правят.Автор: Полина Паунова, \"Свободна Европа\" ", "date": "2019.05.12", "title": "Слизането на Слави Трифонов от ефир: няколко сценария "}
{"url": "http://www.cross.bg/poruchka-pipeworks-bulgariya-1603977.html", "text": "/КРОСС/ Гръцката компания „Коринд Пайпуъркс Индъстри\" (Corinth Pipeworks Industry) е избрана да произведе и достави тръбите за газовата връзка между България и Гърция, съобщи „Капитал\". Обществената поръчка е на стойност 58.2 млн. евро и ще се изпълнява за период от 12 месеца.Процедурата за възлагане на обществената поръчка бе стартирана през 2017 г., а до фазата на подаването на оферти бяха допуснати 3 от заявили участие 11 компании кандидати. Освен победителите до втората фаза бяха допуснати „Топливо - 2\" ЕООД и Erciyas Celik Boru Sanayi A.S.По данни на „Капитал\" от българската „Топливо-2\" са обявили процедурата за опорочена и се очаква да обжалват решението. В такъв случай не е ясно кога би започнало ефективното изпълнение на обществената поръчка.Corinth Pipeworks са собственост на белгийските Cenergy Holdings и Vohalco. Второто дружество е собственик на 3 големи завода в България - „Стомана индъстри\", „Етем\" и „София мед\".През следващата седмица трябва да стане ясен и строителят на газопровода. За изпълнител на проекта се борят гръцката \"Джей енд Пи - Авакс\" и обединението между \"Джи Пи Груп\" и \"Главболгарстрой Интернешънъл\" с италианската \"Бонатти\" (Bonatti). ", "date": "2019.05.12", "title": "Гръцка фирма ще доставя тръбите за интерконектора България-Гърция "}
{"url": "http://www.cross.bg/yniversitet-osnovan-severna-1603964.html", "text": "/КРОСС/    254 г. - Папа Стефан I наследява папа Луций I като 23-ти папа. 1364 г. - В Краков, Полша, е основан най-старият полски университет, Ягелонския университет. 1551 г. - В Лима, Перу, е основан Националният университет Сан Маркос - най-старият университет в Америка. 1876 г. - В Тетевенския Балкан при засада е убит Георги Бенковски, един от водачите на Априлското въстание. 1881 г. - В Северна Африка Тунис става френски протекторат. 1926 г. - Норвежецът Руал Амундсен, италианецът Умберто Нобиле и американецът Линкълн Елсуърт прекосяват Северния полюс с аероплан. 1937 г. - Джордж VI и Елизабет Боуз-Лайън са коронясани за крал и кралица на Обединеното кралство на Великобритания и Северна Ирландия. 1945 г. - Влиза в сила наредбата-закон за гражданския брак. 1949 г. - Студената война: Съветският съюз вдига Берлинската блокада. 1957 г. - Българският спортен тотализатор започва своята дейност с игра на СПОРТ ТОТО 1. 1965 г. - Съветският космически апарат Луна 5 се разбива на Луната. 2001 г. - За първи път се излъчва шоуто Стани богат. 2008 г. - При Земетресение в Съчуан, Китай, загиват повече от 69 000 души, други 374 000 са ранени, а около 4,8 милиона стават бездомни.", "date": "2019.05.12", "title": "12 май в историята"}
{"url": "http://www.cross.bg/nishto-nikoga-iskaiite-1603962.html", "text": "/КРОСС/ „Никога и нищо не искайте! Никога и нищо, особено от тези, които са по-силни от вас. Сами ще ви го предложат и сами всичко ще ви дадат!\" Михаил Булгаков , \"Майстора и Маргарита\"  ", "date": "2019.05.12", "title": "Никога и нищо не искайте! "}
{"url": "http://www.cross.bg/epifaniii-magareto-prodam-1603963.html", "text": "/КРОСС/ Св. Епифаний, който се прославил със своя живот, ученост и чудеса, бил син на беден еврейски земеделец във Финикия. Той от детство останал без баща, и майка му с труда си издържала двете си деца - син и дъщеря. Живеели в голяма бедност, случвали се дни, когато нямали дори хляб.Веднъж майката на Епифаний пратила сина си в близкия град да продаде магарето, понеже нямало с какво да си купят хлаб. Добичето било твърде упорито и негодно за работа. Момчето повело магарето на пазара и скоро дошъл един евреин, който пожелал да го купи. Като видял, че Епифаний е негов сънародник той му казал:- Ние с тебе се покланяме на един и същ Бог, Който обича справедливостта и истината, затова не трябва да ощетяваме никого. Да оценим твоето добиче по истинската му цена, за да не би, измамвайки се един друг, да прогневим Бога!Момчето отговорило:- Аз няма да ти продам магарето, защото не го бива за работа. Майка ми от нужда ме прати да го продам, понеже нямаше какво да ядем. Но щом ти ми говориш, че е грешно заради печалба да се ощетява ближния, то аз няма да ти го продам, понеже се боя от Бога и не ти желая зло.Евреинът бил поразен от ума и честността на момчето, дал му пари за хляб и Епифаний се отправил за дома си заедно с добичето.На връщане го срещнал човек, който също така искал да купи магарето, но Епифаний отказал да го прададе, като му обяснил - защо. В това време магарето започнало да рита и хвърлило момчето, което се ударило. Непознатият го дигнал и му оказал помощ, като го прекръстил и молитвено призовал името на Иисуса Христа.- Кой е тоя Иисус Христос, Когото ти призоваваш? - запитало момчето.- Син Божи, Когото разпнали евреите - отговорил непознатият.Епифаний като чул, че евреите разпнали Сина Божи, не посмял да каже че сам е евреин, и тръгнал за дома си, като мислел за Разпнатия Христос и желаел да узнае повече за Него. ", "date": "2019.05.12", "title": "Св. Епифаний, еп. Кипърски и св. Герман, патриарх Константинополски"}
{"url": "http://www.cross.bg/tema-detzata-zhivot-1603965.html", "text": "/КРОСС/ \"Тема: Дигитална дрога. Как децата крадат, за да си купят таблет?Тема: „Къси разкази\": История за даването или как Насимо се превърна от вандал в художник?Тема: Навръх рождения си ден, незаменимият Криско и неговите трофеи.Тема: Джино Бианкалана, в най-емоционалното си интервю пред Мариян Станков - Мон Дьо.Тема: Отблизо: Частният живот на Филип Киркоров - продължението.Тема: Как незрящите младоженци Калинка и Виктор се изкачиха на 5 000 м в Непал?Тема: В поредицата лични интервюта с кандидати за евродепутати: Музикантът Васил Гюров и жена му Мария Кавлакова.Тема: Седмица след историческото посещение на Папа Франциск, семействата на децата, взели първо причастие и колегите Петър Нанев и Добромир Иванов.Тема: „Менделсон\": Любовната история на музикалното семейство Румен Бояджиев и Даниела Кузманова, или как се запазва любовта вече 47 години?Тема: Здраве на фокус: Новостите в Пирогов и що е то телемедицина? Гостува проф. д-р Асен Балтов.Тема: Студио \"Европейски избори 2019\".Тема: Спомените от един живот: Актьорът Павел Поппандов с автобиографична книга.Тема: Новите \"златни момичета\" отблизо.Тема: Оперната прима Габриела Георгиева: Истории от сцената и живота.  ", "date": "2019.05.12", "title": "Теми и гости в сутрешните блокове на телевизиите"}
{"url": "http://www.cross.bg/depytat-poet-ivan-1603966.html", "text": "/КРОСС/  Ген. Димо Гяуров, депутат в 37 и 41-ото НСДонка Соколова, зам.-председател на Българската асоциация на туристическите агенцииЕмил Чолаков,  метеорологИван Здравков, писател, издателИван Странджев, поет и драматургИрен Комитова, бизнесдамаКлавдия Ганчева, депутат от ГЕРБ в 44-ото НСКръстьо Станишев, поет, преводачАкад. Людмил Христосков, сеизмолог", "date": "2019.05.12", "title": "Рождениците на 12 май "}
{"url": "http://www.cross.bg/chasa-provede-pametnika-1603967.html", "text": "/КРОСС/ Асеновград.От 10.00 часа президентът Румен Радев ще приеме строя на почетния караул, след което ще присъства на церемонията по издигане на националния флаг на пл. „Акад. Николай Хайтов\" за празника на Асеновград. От 10.20 часа а церемония по издигането на националното знаме ще се проведе от 10.20 часа. След това ще прозвучат празнични слова на кмета на Община Асеновград д-р Емил Караиванов и президента на Република България Румен Радев. В 10.30 часа президентът Румен Радев ще приветства жителите и гостите на града по случай празника. Празникът продължава с поднасяне на венци и цветя пред паметника на патрона на града цар Иван Асен II и концертна програма на сцената в градския парк.***София.От 09.00 часа пред Народното събрание ще започнат ученическите състезания и училищните щафети от инициативата RUN4EU. От 10.00 часа на стадион „Васил Левски\" ще започнат атлетически игри за най-малките, а от 11.15 ч. състезание на 600 метра за ученици.***София.От 10.00 часа в Националния природонаучен музей ще бъде открито четвъртото издание на „Български исторически четения\" 2019, посветени на темата „Зов Български\".***София.От 10.00 часа на Голямата поляна в Южния парк ще се проведе единадесетото издание на празника Фамилатлон, посветен на семейството, спорта и здравословния начин на живот.***София.От 16.00 часа в зала Нетера Космос на София Тех парк ще се проведе лекция на унгарския астрофизик Агнеш Киш-Тот за черните дупки.***Асеновград.От 09.00 часа НПК „Асенова крепост\" ще работи с вход свободен.***Бургас.От 10.00 часа пред Пантеона и на паркинга на Kaufland (ул. „Янко Комитов\" 8) ще бъдат разположени пунктове на кампанията „Книги за смет\".***Батак.В 12.00 часа на паметника на Богдановия хълм ще бъде отслужен молебен и ще прозвучи тържествен залп. От паметника ще тръгне литийно шествие по паметните места от април 1876 година. ще се проведе в Батак на 12 май. В 14.00 часа ще бъдат положени венци по паметната алея, улица „Априлци\", пред паметника на Драган Манчов, паметника на виконтеса лейди Емили Странгфорд, паметника на Джанюариъс Макгахан и пред паметника на Виктор Юго. Поклонението ще продължи с полагане на венци, благодарствен молебен и тържествен залп с оръжие на паметника в местността „Вакъфа\", Беглишките хармани\". В 16.00 часа на площад „Освобождение\" ще бъде представена възстановката „Подготовка и обявяване на въстанието в Батак\".***Бургас.От 10.00 часа в Експоцентър „Флора\" продължава фестивалът „Бургас твори\".***Бургас.От 11.00 часа в „Арт-И-Факти\" в Туристически комплекс „Акве Калиде\" в Бургас децата ще изработват гирлянди с нанизани изящни фигурки на цветя, направени от хляб.***Бургас.От 17.00 часа в зала 2 на Експоцентър „Флора\" ще бъде представена книгата „Капитаните\".***Бургас.От 17.00 часа в залата на Професионална гимназия за компютърно програмиране и инoвaции официално ще бъде открит Хакатон, посветен на софтуерната разработка, дизайн, информационни технологии и иновативни продукти.***Бургас.От 18.00 часа в салона на Опера Бургас класовете по класически балет при Националното училище за музикално и сценично изкуство (НУМСИ) „Проф. Панчо Владигеров\" ще закрият учебната година с бляскав Гала концерт.***Бургас.От 18.00 часа в Културен дом на нефтохимика младежка театрална трупа „Валери и приятели\" към Народно читалище „Асен Златаров 1940\" ще направи изпращане на 12 абитуриенти от бургаски гимназии с премиерното представление на „Фатално число\" - съвременна руска комедия от Олга Никифорова.***Варна.От 09.30 часа на площад „Независимост\" пред Операта ще стартира в четвъртото издание на Маратон Варна.***Варна.От 10.00 часа в Юнашкия салон ще се проведе Международният Ден на Scratch.***Варна.От 12.00 часа в зала 1 на Фестивален и конгресен център - Варна ще се проведе, благотворителна изложба - концерт „И аз съм българче\", организирана от Школа по изкуства „Магия 7\".***Варна.От 14.00 часа по бул. „Васил Левски\" ще се проведе градски етап на „Рали 2019\". Очаква се финалът да се състои около 16.30 часа.***Велико Търново.От 10.00 часа ще бъдат поднесени цветя на паметника на Илиян Николов, създател на Старопланинския събор Балкан фолк 2019\".***Велико Търново.От 10.00 часа пред Mall Veliko Tarnovo и пред хипермаркета „Кауфланд\" - ул. „Краков\" 2Б ще бъдат разположени пунктове, част от кампанията „Книги за смет\".***Враца./с. Нефела.От 10.00 часа ще се проведат конни игри и надбягвания.***Враца./ с. Баница.От 10.30 часа в селото ще започне ХIX празник на баницата***Враца.От 11.00 часа в Заседателната зала на Община Враца кметът Калин Каменов ще проведе консултации за определяне съставите на допълнителни секционни избирателни комисии.***Горна Оряховица.От 10.00 и от 11.30 часа на Стадион „Захарни заводи\" ще се проведат срещите от първенството на футбол 7 и футбол 9: ОФК „Локомотив\" гр. Горна Оряховица - ФК „Изгрев 93\" с. Царевец и ФК „Долна Оряховица\" гр. Долна Оряховица - ФК „Спарта\" с. Самоводене.***Плевен.От 20.30 часа на пл. ,,Възраждане\" ще се състои спектакъл на Драматично-куклен театър ,,Иван Радоев\" ,,Актьорите на Плевен\".***Пловдив.От 10.00 часа в парк „Лаута\" ще се проведе 4-тото издание на Народен събор „Пловдив\".***ЕВРОПЕЙСКИ ИЗБОРИ 2019***София.В 12.00 часа в парк \"Възраждане\" кандидатът за евродепутат от БСП Момчил Неков ще вземе участие в спортен празник.***Асеновград.В 10.00 часа кандидатите за евродепутати от БСП Иван Кръстев и Тодор Стоилов ще посетят Асеновата крепост. Те ще присъстват на церемонията по удостояване на граждани с почетни звания на община Асеновград и ще вземат участие в шествие до центъра на Асеновград. В 11.00 часа Кръстев и Стоилов ще поднесат цветя на паметника на Иван Асен II и ще присъстват на церемонията по издигане на знамената. В 12.00 часа в градския парк в Асеновград Кръстев и Стоилов ще вземат участие в панаира на традиционните български занаяти и местни специалитети. В 14.00 часа Иван Кръстев ще посети район \"Западен\" на Пловдив. В 16.00 часа на главната улица в града Кръстев и Стоилов ще се срещнат с граждани.***Бойница./с. РабровоВ 18.00 часа в клуба на БСП кандидатите за евродепутати Деница Златева и Емил Георгиев ще се срещнат с обществеността.***Видин./с. ГрадецВ 16.00 часа в салона на читалището кандидатите за евродепутати от БСП Деница Златева и Емил Георгиев ще се срещнат с граждани.***Генерал Тошево.В 15.00 часа в залата на читалището кандидатите за евродепутати от БСП Сергей Станишев и Валери Жаблянов ще се срещнат с граждани.***Добрич.В 18.00 часа в Огледална зала \"Нели Божкова\" кандидатите за евродепутати от БСП Сергей Станишев и Валери Жаблянов ще се срещнат с жители.***Димово./с. АрчарВ 10.00 часа кандидатите за евродепутати от БСП Деница Златева и Емил Георгиев ще посетят традиционния неделен пазар в селото.***Димово./с. Ново селоВ 13.30 часа в салона на читалището кандидатите за евродепутати от БСП Деница Златева и Емил Георгиев ще се срещнат с жители.***Дулово. В 18.00 часа в залата на общината кандидатът за евродепутат от БСП Цветелина Пенкова ще се срещне с жители на града.***Ихтиман.В 11.00 часа в местността Ушите кандидатът за евродепутат от БСП Димитър Данчев ще вземе участие в традиционно отбелязване на убийството на 39 партизани.***Каварна.В 11.30 часа на площад \"Защитата на Каварна\" кандидатите за евродепутати от БСП Сергей Станишев и Валери Жаблянов ще се срещнат с граждани. В 12.00 часа в залата на Общината в града те ще срещнат с обществеността.***Кула.В 11.30 часа в клуба на БСП кандидатите за евродепутати Деница Златева и Емил Георгиев ще се срещнат с граждани.***Плевен.От 11.00 часа в конферентната зала на хотел ,,Ростов\" ще се проведе среща с кандидата за евродепутат от листата на „БСП за България\" Велизар Енчев.***Русе.В 19.00 часа в х-л \"Рига\" кандидатът за евродепутат от БСП Велизар Енчев ще се срещне с жители на града.***Силистра.В 11.30 часа в Дунавския парк кандидатът за евродепутат от БСП Цветелина Пенкова ще се срещне с граждани.***Силистра./с. СекуловоВ 16.00 часа на площада кандидатът за евродепутат от БСП Цветелина Пенковаще се срещне с граждани.***Силистра.От 17.00 часа в залата на общинския съвет „Коалиция за България\" ще проведе среща с обществеността. В събитието ще участват председателят на коалицията Румен Петков, водачът на листата проф. Боян Дуранкев, както и представители на националното и местното ръководство на коалицията.***Търговище.В 10.15 часа в центъра на града кандидатите за евродепутати от БСП Иво Христов и Петър Витанов ще се срещнат с граждани. В 11.00 часа в Образцово народно читалище \"Напредък-1864\" също ще имат среща с граждани.  ", "date": "2019.05.12", "title": "Предстоящи събития на 12 май "}
{"url": "http://www.cross.bg/tzurkva-leva-glasa-1603969.html", "text": "/КРОСС/ \"Машинният вот за евроизборите ще ни струва по 27 лева на глас\". Това заявява проф. Михаил Константинов, цитиран от \"Телеграф\". Той е изчислил, че през 2016 година с помощта на 500 машини са били подадени 45 хил. 869 гласа или по близо 92 гласа на една машина.По думите му ако тази тенденция се запази, на 26 май може да очакваме 276 хил. гласа, подадени машинно. Това прави по 27 лева на глас, посочва проф. Константинов. За евровота ще бъдат използвани 3 хил. машини, които струват 7,5 млн. лева, припомня \"Телеграф\".\"Българите в Германия с втора църква\", съобщава във водещата си публикация \"24 часа\". Изданието обяснява, че сънародниците ни в Хамбург вече имат собствен православен храм. Вчера, на деня на светите братя Кирил и Методий, митрополитът на Средна и Западна Европа Антоний освети църквата, която носи тяхното име.Над 100 вярващи българи от Хамбург и околните градове присъстваха на тържествената литургия. Храмът е отстъпен на българската православна общност от протестантската църква. Това е втората църква на Българската православна църква след тази в Берлин, уточнява \"24 часа\". ", "date": "2019.05.12", "title": "Преглед на вестниците "}
{"url": "http://www.cross.bg/tzska-lydogoretz-minyta-1603975.html", "text": "/КРОСС/ ЦСКА и Лудогорец завършиха наравно 0:0 в голямото дерби на Първа лига, което може да се окаже решаващо за шампионската титла.\"Червените\" се нуждаеха от задължителен успех, за да настигнат днешния си съперник в класирането, но не успяха.Разликата остава 3 точка в полза на разградчани, като и преднината в директните двубои е в тяхна полза.Това означава, че в оставащите три кръга, Лудогорец трябва да допусне две грешки, а ЦСКА да спечели всичките си мачове, за да отиде титлата на \"Българска армия\"На този етап нещата изглеждат така, сякаш в Лудогорец ще празнуват осма поредна титла.А всичко можеше да е различно, когато в началните минути ЦСКА получи шанс да изпълни дузпа.Али Соу пропусна, а това може и да е с цената на шампионските амбиции за \"червените\".След дузпата, показаното от двата тима бе равностойно, а в края ЦСКА не успя да създаде финален натиск, докато Лудогорец сякаш изглеждаше доволен от това 0:0. Водени от мощната подкрепа от пълните трибуни, играчите в червено започнаха много агресивно срещата, а Лудогорец сякаш не бе готов.Още в първата минута Али Соу се измъкна от Сисиньо и стреля мощно, а ударът му срещна ръката на Драгош Григоре.Съдията Георги Кабаков обаче взе решение да не отсъжда дузпа. Дискусионно решение, отиващата към вратата топка определено се спря в ръката на бранителя, но пък и разстоянието бе прекалено малко.Силната игра в \"червено\" обаче продължи и в 6-ата минута дузпата вече бе факт.След центриране от корнер топката се удари в ръката на Марселиньо и този път Кабаков категорично посочи бялата точка.С изпълнението се нагърби обичайният заподозрян Али Соу, но голаджията на ЦСКА прати топката над вратата.Решителен момент, който можеше да прати мача в съвсем друга посока.Натискът на ЦСКА продължи още около десетина минута, докато Лудогорец постепенно успя да се съвземе.Разградчани създадоха няколко бързи атаки, с които застрашиха вратата на Черняускас.Вратата на литовският страж бе застрашавана предимно с далечни удари, с които той се справяше.Най-опасният от тях бе след пряк свободен удар на Марселиньо, но вратарят се справи.  ", "date": "2019.05.12", "title": "ЦСКА пропусна шампионския си шанс, Лудогорец си тръгна доволен от София"}
