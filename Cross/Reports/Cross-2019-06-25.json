{"url": "http://www.cross.bg/vagon-vlaka-vlak-1607671.html", "text": "/КРОСС/ Пожар в санитарното помещение на третия вагон на бързия влак от Варна за София предизвика 63-минутен престой на железопътната гара в Своге. За това съобщават от БДЖ.Във влака са пътували около 150 човека, които своевременно са изведени от влаковата композиция със съдействието на превозния персонал.Запалването е локализирано в санитарното помещение на третия вагон и не е имало опасност за пътниците и персонала във влака.Превозният персонал веднага е предприел необходимите действия за потушаване на огъня, като са използвани три пожарогасителя. Третият и четвъртият вагон са отделени от композицията и екипи на Главна дирекция \"Пожарна безопасност и защита на населението\" извършват оглед за установяване на причините за създадената ситуация.На този етап не се изключва версията възпламеняването да е причинено от незагасена цигара, въпреки че изрично забранено да се пуши във влака. ", "date": "2019.06.25", "title": "Бързият влак Варна - София се запали "}
{"url": "http://www.cross.bg/satirata-hymora-avtori-1607643.html", "text": "/КРОСС/ В петък, 28 юни, от 18:00 в Дома на хумора и сатирата н Габрово ще се проведе среща с двама автори, които стоят зад вероятно най-видимия и едновременно с това енигматичен проект от 24. Габровско биенале - графичните черно-бели постери с епиграми на фасадата на Музея на хумора и сатирата.Епиграмите говорят достатъчно сами за себе си, така че те са само повод за срещата с двамата автори, а причината е любопитството ни към техните текстове.В разговор с Марин Бодаков, Петър Краевски ще представи книгите си „Сомнамбул\", „Изгорени писма\", „Операция „Райски газ\", „Чат\" и „Хумус\". Двамата са обещали не само автографи, но и изненади - диалогът може да се превърне в творчески двубой.", "date": "2019.06.25", "title": "Поетико-сатиричен диалог в Дома на хумора и сатирата"}
{"url": "http://www.cross.bg/godini-zatvor-shofirane-1607663.html", "text": "/КРОСС/ До три години затвор за шофиране след употреба на алкохол - това е една от тежките санкции за пътни нарушения, които Гърция въвежда от 1 юли, предава DarikNews.От 1 юли в Гърция влизат в сила промени в Наказателния кодекс, които предвиждат до три години затвор или парична глоба за шофиране след употреба на алкохол. Такива са санкциите и за водачи, които управляват кола, ако са психически или физически изтощени. За шофиране по национални или регионални пътища обратно на посоката на движение, по тротоари или площади, както и за неизправен или претоварен автомобил, също има наказания.Една година лишаване от свобода е наказанието за шофьор, изложил на риск живота на трето лице, а 10 години - за причинена тежка телесна повреда. При смърт на повече от един човек е възможна присъда доживотен затвор.При невнимателно шофиране, което може да предизвика опасност за живота на трети лица или повреда на чужда собственост, се предвижда до две години затвор.Електронната система за плащане на наложени глоби на чужди граждани в Турция не отчита суми под 20 турски лири, съобщават от българското Външно министерство.Фишовете за неплатени пътни такси под 20 лири могат да се платят на митническото гише.Автоматичната система за плащане на наложени глоби и санкции беше въведена на 11 април. Те се заплащат срещу издадени от турската страна квитанции с пълните задължения. Сумата може да се обжалва, но само след заплащането й.Генералното консулство на България в Одрин е готово да съдейства на българските граждани на дежурния телефон: +90 533 6298164. ", "date": "2019.06.25", "title": "Гърция и Турция готвят сурови наказания за нарушения на пътя"}
{"url": "http://www.cross.bg/bulgariya-rysiya-beshe-1607662.html", "text": "/КРОСС/ Самолетите Су-25 ще бъдат ремонтирани в България в завода „Авионамс\" и страната ни отправя покана към Русия в ускорени срокове руски инженери и специалисти да се включат в дейностите по ремонта. Това заяви председателят на Народното събрание Цвета Караянчева по време на срещата си с министъра на външните работи на Руската федерация Сергей Лавров. Българска парламентарна делегация, водена от председателя на Народното събрание, е на двудневно официално посещение в Москва.Цвета Караянчева отбеляза активизирането на двустранните отношения между България и Русия. Тя допълни, че страната ни се стреми да работи в условия на взаимeн интерес. Смятаме, че Русия има своето важно място в международния диалог и България като член на Европейския съюз и НАТО може да бъде мост за добри и конструктивни отношения между Русия и тези две организации, подчерта още председателят на българския парламент.Цвета Караянчева посочи, че няма пречка да развиваме активно сътрудничество в областите на туризма, селското стопанство, науката и образованието. Тя подчерта, че парламентите на двете страни водят интензивен диалог и си взаимодействат по линия на групите за приятелство. Обсъдихме с г-жа Матвиенко възможностите да се реализират повече конферентни връзки и съвместни конференции между българските и руските парламентаристи, което според нас ще помогне за още по-преки и ефективни контакти, отбеляза председателят на Народното събрание.Сергей Лавров потвърди, че от септември българските студенти ще могат да работят почасово в Русия, както и че от догодина руската страна ще увеличи броя на стипендиите за български студенти от 225 на 300.   Министърът на външните работи на Руската федерация Сергей Лавров акцентира върху интензивните отношенията между България и Русия. Очакваме и министър Захариева да посети страната ни, посочи той. Не трябва да има пречки в отношенията ни, ние сме традиционно близки народи, подчерта Сергей Лавров.Отбелязано беше, че отношенията между България и Руската федерация се основават на дългогодишни исторически традиции, културна близост и приятелски връзки между двата народа.Двамата посочиха важността на възможностите за развитие на двустранните отношения в енергетиката и подчертаха, че двете страни полагат усилия за подкрепа на тези отношения.По време на разговора беше припомнено, че диалогът между България и Русия беше потвърден при размяната на визити на българските премиер и президент и по време на срещите им в рамките на различни форуми. Подчертано беше още, че прагматизмът в двустранните отношения личи и от подновената работа на Междуправителствената комисия, като предстои и ново нейно заседание през септември в България.От руска страна беше приветствана готовността на България да осигури транзита на газ от „Турски поток\" към Европа, което ще помогне на България да укрепи ролята си на европейската газова карта.По време на разговора беше отбелязано и успешното сътрудничество по линия на участието на „Росатом\" в  удължаването на живота на 5 и 6 блок на АЕЦ „Козлодуй\". Подчертано беше още, че България е поканила „Росатом\" да участва в процедурата за избор на стратегически инвеститор за изграждане на АЕЦ „Белене\".Цвета Караянчева припомни, че проектът ще бъде реализиран напълно на пазарен принцип и България няма да предоставя държавни гаранции или договори за изкупуване на електроенергия на преференциални цени.На масата на диалога винаги се намира най-добро решение за народите на всички страни, отбеляза председателят на Народното събрание Цвета Караянчева.  По думите й разклонението към България на „Турски поток\" може да се нарича „Балкански поток\". Строежът ще е в съответствие с Трети енергиен пакет на ЕК, добави тя.Председателят на Народното събрание и руският външен министър обсъдиха развитието на туризма. Като пример Цвета Караянчева отново посочи увеличения брой на изнесените бюра за издаване на визи на руски туристи. ", "date": "2019.06.25", "title": "Русия приветства готовността на България да осигури транзита на \"Турски поток\""}
{"url": "http://www.cross.bg/komarite-vuzdyha-dioksid-1607651.html", "text": "/КРОСС/ Ентомолог от университета във Вагенинген в Холандия разкри, че комарите маркират отдалеч своите \"жертви\" по следите от въглероден диоксид във въздуха, пише Live Science.Всички знаем, че докато някои хора сякаш са отбягвани от комарите, то други биват поголовно атакувани, без значение от предпазните средства, които ползват.Причината за това се крие в невидимия химически пейзаж на въздуха около нас. Комарите се ръководят от този изцяло от него. Те използват сетивата си, за да открият телата на жертвите си оставящи специфични химични следи във въздуха.На първо място, дразнещите насекоми се привличат от въглероден диоксид. Когато издишваме, въглеродният диоксид от белите ни дробове не се смесва веднага с въздуха. Временно той остава в невидими облачета, които действат притегателно на комарите.\"Комарите започват да се ориентират към тези импулси от въглероден диоксид и летят към целта си, тъй като усещат по-високи концентрации, отколкото съдържа нормалният атмосферен въздух\", казва Джоуп ван Лоон, ентомолог от университета Вагенинген в Холандия.По този начин комарите могат да открият целта си от разстояние 50 метра.Когато стигнат на разстояние около 1 метър от своите потенциални мишени, нещата стават по-сложни. В близки помещения, комарите отчитат много фактори - включително температурата на кожата, цвета ѝ и наличието на водна пара и пот.Учените смятат, че най-важни за комарите при избора на жертва са химическите съединения, произведени от микробите, живеещи по кожата ни.\"Бактериите превръщат секретите на потните ни жлези в летливи съединения, които се носят по въздуха до обонятелната система, разположена в главата на комарите\", каза Ван Лоон.Химичните съединения, излъчвани от кожата ни, са сложни. Многообразието им варира до над 300 различни вида, а те определят от множество фактори, включително и от ДНК на индивида.За жалост ние нямаме много контрол върху микробиомите на кожата си, но Ван Луон предлага някои съвети въз основа на неговите изследвания.\"Комарите обичат черния цвят, така че помислете за носенето на нещо по-светло\", споделя експерта. ", "date": "2019.06.25", "title": "Учен разкри как комарите избират жертвите си"}
{"url": "http://www.cross.bg/plana-nivo-rekordi-1607641.html", "text": "/КРОСС/ Във Франция, Германия, Унгария, Испания, Белгия и Швейцария се очаква много горещо време тази седмица. Възможно е да бъдат отчетени температурни рекорди. Най-високата отчетена температура във Франция за юни досега е била 41,5 градуса - през 2003 г.В Париж беше обявено трето ниво към плана при екстремни жеги. Четвъртото ниво, последното, никога не е използвано. Част от плана е откриване на 900 „хладни места\", където температурите да са по-ниски - временни фонтани и системи за охлаждане с водна мъгла.Образователното министерство отложи с 4 дни национални изпити за 800 000 ученици на 15 и 16-годишна възраст заради опасения за здравето на децата. Поради високата влажност времето ще се усеща дори като още по-горещо, предупреждават още метеоролозите. ", "date": "2019.06.25", "title": "Европа е заплашена от температурни рекорди "}
{"url": "http://www.cross.bg/feliks-lyubimetz-stefani-1607649.html", "text": "/КРОСС/ Жена от град Мейпълууд в щата Минесота сама се убеди, че котката ѝ има 9 живота, след като я изпра заедно с дрехите си в пералнята на 35-минутна програма, съобщава агенция ЮПИ, цитирана от БТА.Стефани Каръл-Киршоф въобще не разбрала, че нейният любимец се е наврял в барабана на електродомакинския уред. Тя си дала сметка, че е изпрала едногодишния Феликс едва когато видяла да се подава една от лапичките му от още мокрите дрехи.Стефани изпаднала в шок, но все пак се осъзнала и бързо откарала Феликс на ветеринар. Той бил диагностициран с пневмония заради водата в белите му дробове. Очаква се обаче котаракът да се възстанови напълно.Дъщерята на стопанката пусна в мрежата страничка за набиране на средства за лечението на непослушния котарак. За нула време беше събраната желана сума от 5000 долара. От нея става ясно, че Феликс е приятел с другия домашен любимец на семейството  - дакел. ", "date": "2019.06.25", "title": " Котарак оживя след 35-минутен цикъл в пералнята "}
{"url": "http://www.cross.bg/gerb-finansite-purva-1607655.html", "text": "/КРОСС/  Политическа партия ГЕРБ първа възстанови надвзетите средства от партийната си субсидия.Това се случи днес след като бяха обнародвани в Държавен вестник промените в Закона за политическите партии и Министерството на финансите публикува информацията за сумите, които подлежат на доброволно възстановяване по централния бюджет от страна на политическите партии и коалиции.Партията ГЕРБ дължеше най-много от всички останали - 5 613 724,00, по данни на министерство на финансите.По разпореждане на председателя на ПП ГЕРБ Бойко Борисов партията преведе по сметката на финансовото ведомство в БНБ цялата дължима сума. ", "date": "2019.06.25", "title": "ГЕРБ първа върна надвзетите партийни субидии"}
{"url": "http://www.cross.bg/pytin-sreshta-ministur-predsedatelya-1607657.html", "text": "/КРОСС/ Доналд Тръмп и Владимир Путин ще имат среща на форума на върха на страните от Г-20 в края на тази седмица. Лидерите на 20-те най-силни икономики в света ще се съберат в японския град Осака на 28 и 29.В програмата на американския лидер е включена среща с руския президент, заяви високопоставен служител на американската администрация. Ще има среща с редица световни лидери. Включително с министър-председателя на Австралия (Скот) Морисън, министър-председателя на Япония (Шинцо) Абе, министър-председателя на Индия (Нарендра) Моди, германския канцлер (Ангела) Меркел, президента на Русия (Владимир) Путин, престолонаследникът на Саудитска Арабия Мохамед бин Салман, президента на Китай Си (Дзинпин), президентът на Турция (Тейп) Ердоган, поясни представителят на Вашингтон, без да уточнява кога точно ще се състои разговорът между Тръмп и Путин.Очаква се двамата лидери на обсъдят Иран, Украйна, контрола над въоръженията и редица други теми.Президентът очаква среща с Путин на Г-20. Това не е официална среща на високо равнище, но се очаква да има разговор, който ще се съсредоточи главно върху въпросите на регионалната сигурност, включително Иран, Украйна и Близкия изток, поясни още говорителят, цитиран от ТАСС. Още от Св ", "date": "2019.06.25", "title": "Тръмп и Путин се срещат в Осака тази седмица"}
{"url": "http://www.cross.bg/prokyratyra-gdbop-sredstva-1607656.html", "text": "/КРОСС/  Подробности за проведената през вчерашния ден специализираната операция по образувано през 2017 г. досъдебно производство, предоставиха говорителят на Специализираната прокуратура Сийка Милева, наблюдаващият прокурор Калин Близнаков, заместник-директорът на ГДБОП ст.комисар Любомир Янев и директорът на Дирекция \"Миграция\" в ДАНС Цветан Цветанов. Действията на служителите на ГДБОП и ДАНС, ръководени от Специализираната прокуратура, са осъществени на територията на Свиленград, София и Бургас и  са  продължение на мащабната операция \"Халифакс\" на европейските полицейски служби и прокуратура през 2017 г.В хода на акцията са задържани над 17 лица, на 8 от тях днес са повдигнати обвинения. Сред обвинените са двама български граждани, иракчанин, сириец и четирима афганистанци. При извършените претърсвания на повече от 40 ползвани от тях адреса и автомобила и при обиски са иззети голямо количество парични средства, наркотици и тефтери с изписани имена на длъжници.Според събраните до момента данни организираната престъпна група, ръководена от иракския гражданин,  е действала при строго спазване на йерархията и всеки от членовете е имал определена роля - транспортиране, настаняване и хранене на мигрантите, поетапното им извеждане от страната, както и за финансирането на престъпната дейност. Установено е, че всяка седмица групата е превеждала  по 30-40 лица от Турция през България до Сърбия, откъдето каналджии ги транспортирали до Западна Европа. Касае се главно за лица, ненавършили 16 години, без документи, но има случаи на транспортиране на цели семейства, поясни Сийка Милева.Мигрантите  били превеждани през т. нар. зелени граници - гъсти, гористи местности, по изключително опасен за живота им начин. Каналът е действал от началото на 2017 г. започвал от Кабул, Афганистан. Ръководен е от лице, което набирало мигрантите от Афганистан и ги прекарвало към Турция. Там бивали срещани от друг участник в престъпната схема, който ги транспортирал през  р. Марица към България. За транспортирането им у нас били оборудвани специални бусове с тайници, а настаняването им било в нелегални квартири в столичните квартали Орландовци и Факултета. Нелегалните чужденци оставали у нас до два дни, след което били придвижвани и предавани в Сърбия за  Западна Европа. Тарифата е била по 8-10 000 евро на човек.Заплащането се извършавано през метода „хавала\" - метод при който паричните средства не се превеждат по банков път или чрез други финансови институции, избягва се плащането на комисионни и такси, както и се спестяват пари от обръщението на паричните средства в различна валута . Парите се давали на доверен човек - хавалдар, който предоставял и съответната парола. Част от членовете, свързани с организираната престъпна група, са женени за българки и са се занимавали с търговска дейност у нас.Успешната реализация е в резултат на осъщественото тясно взаимодействие между ГДБОП, ДАНС и Специализираната прокуратура, както и на постигнатото изключително международно оперативно полицейско взаимодействие, включително и с помощта на специализираните органи на Обединените арабски емирства. ", "date": "2019.06.25", "title": "8 души с обвинения, 17 арестувани за трафик на мигранти след акцията на ГДБОП"}
{"url": "http://www.cross.bg/ninova-yambol-obshtinite-1607658.html", "text": "/КРОСС/ „Започваме срещите на Изпълнителното бюро от Ямбол, защото искаме да поздравим всички, които работиха усърдно в кампанията за европейските избори, за да имаме този прекрасен резултат в областта и да сме първа политическа сила. В над 60 общини в страната БСП е първа политическа сила, а това е добър старт за изборите за местна власт, които ни очакват през есента\". Това каза председателят на НС на БСП Корнелия Нинова пред журналисти след среща с кметове, народни представители и председатели на общински съвети на БСП от област Ямбол. Тя добави, че на тези срещи ще се представят проблемите на всяка община и ще се търсят техните решения. Нинова каза още, че проблемите на всяко населено място са специфични и трябва да бъдат решавани на място. „Днес обсъдихме с всички колеги в областта проблемите на общините. Поставихме си приоритети, които са и национални, но и местни - да сложим в центъра на нашата политика икономическото развитие на общините и социалната политика, в частност задържането на младите хора по места\", обяви лидерът на левицата. Тя посочи, че в Ямболско БСП има много добри практики като безплатни детски градини, безплатен транспорт за учениците и по-евтини дърва за огрев за хората. „Ще стъпим на добрите практики, които имаме, за да развиваме политиката си за местна власт и да се подготвим за изборите\", заяви Корнелия Нинова. \"Визия за България\" ще прерасне във визия за всяка община\", каза председателят на БСП. Тя посочи, че представителите на структурите на БСП в област Ямбол са поставили остро въпроса за обезлюдяването в част от общините. „Тези райони, които са и гранични, се нуждаят от специфични грижи и затова ние имаме конкретен план за развитието на Странджа - Сакар\", уточни още Нинова. Тя добави, че са обсъдени и проблемите на Ямбол, включително и тези, свързани с депото за отпадъци, болницата и заемът, който е взел кметът на общината. „Явно е, че моделът на управление на държавата се пренася и в общините, в които има кметове на ГЕРБ\", коментира още Нинова. Лидерът на левицата обясни още, че БСП има своя програма за развитието на Ямбол. „Ще стъпим върху добрите неща, свършени от предишните кметове и ще търсим и още по-добро развитие за жителите на общините. Затова решихме за изработим и план за развитие на всяка община в област Ямбол. Ще разговаряме със своите потенциални партньори във всяко населено място. Търсим съюзи с хора, които споделят нашите идеи и „Визия за България\", която ще прерасне във визия за всяка община\", завърши Корнелия Нинова.", "date": "2019.06.25", "title": "Нинова: До края на август ще се срещнем с хората от всяка община "}
{"url": "http://www.cross.bg/sistemata-ystroiistva-karti-1607659.html", "text": "/КРОСС/ Системата за електронно събиране на пътни такси на база изминато разстояние - тол, за пътните превозни средства с тегло над 3,5 тона е в готовност да бъде въведена в техническа експлоатация от 16 август. Тогава ще започнат тестове на системата на терен с реални данни от бордови устройства и маршрутни карти, за да се добие представа за разходите на превозвачите. Най-рано през ноември се очаква системата да може да бъде въведена в търговска експлоатация, след като в диалог с транспортния бранш се постигне консенсус за тарифите и за обхвата на пътищата с тол и бъде доказана нейната ефективност при таксуването на база изминато разстояние. Дотогова тежкотоварните автомобили ще плащат електронна винетка. За целта се подготвят законодателни промени, които се очаква да бъдат приети до края на лятната сесия на Народното събрание. Това съобщиха на пресконференция заместник-министърът на регионалното развитие и благоустройството Николай Нанков и директорът на Националното тол управление проф. Олег Асенов.На 3 юли предстои пореден кръг от преговори с превозвачите, а на 5 юли ще бъде и първото заседание на Обществения консултативен съвет по въвеждането на тол системата към министъра на регионалното развитие и благоустройството.Тол системата ще стартира с около 6000 км от републиканската мрежа. Това ще са основно автомагистрали, първи и част от пътищата втори клас, съобщи заместник-министър Нанков и отбеляза, че това съответства на решението след срещата при премиера Бойко Борисов с транспортния бранш в средата на месец май. Целта ни е да имаме най-балансираната ефикасна тол тарифа, обясни той. Очакваните приходи от тол такси са около 700 млн. лв. на година и общо около 1 млрд. лв. приходи заедно с продажбите на винетки. От 17 декември 2018 г. до 24 юни 2019 г., включително, са продадени над 4 150 000 е-винетки на стойност около 244 млн. лв. От тях е-винетките за тежкотоварни автомобили са 1 072 212 на стойност 55 765 507 лв.Предвидени са три начина за тол таксуване - маршрутна карта, GPS тракери и бордови устройства. Маршрутната карта е подходяща за шофьорите, които по-рядко пътуват. Тя ще важи за 24 часа от момента на активирането й. Може да се купи един или 7 дни предварително в зависимост от това дали ползвателят на пътя е регистриран в системата. Той ще трябва да подаде и 4 междинни точки, освен началната и крайната точка на маршрута. Бордовите устройства и GPS тракерите са за редовните ползватели на републиканските пътища. Все още водим дискусия дали държавата и НТУ като оператор на тол системата ще предлага бордови устройства - чрез продажба или под наем, или ще продава само маршрутни карти, каза зам.-министър Нанков. Маршрутните карти ще се продават чрез познатите канали - сайта www.bgtoll.bg, мобилното приложение, офисите на ОПУ и терминалите за самотаксуване. Проф. Олег Асенов посочи, че вече са проведени успешни тестове за генерирането на виртуални маршрутни карти и изчисляване на тол такса на база данни от виртуално бордово устройство, тестова тарифа и тестов обхват на пътнища с тол такса. Разработен е и калкулатор, който ще бъде публикуван на www.bgtoll.bg след окончателно приемане на тарифите и обхвата на пътищата с тол, допълни той. Целта е всеки превозвач бързо и точно сам да може да изчисли таксата си съобразно характеристиките на превозното средство и маршрута, по който ще премине.До момента са изградени 65 от 100 контролни точки с камери, които ще следят за редовността на ползвателите на пътя заедно с мобилните екипи на НТУ. Всичките 100 рамки трябва да са готови до старта на системата на 16 август, увери проф. Асенов. От 1 юли започва преоборудването на съществуващите 195 рамки за следене на трафика. Също от началото на следващия месец започва обучението на тол инспекторите за работа в режим тол, за да има техническа готовност за контрол на пътя, посочи проф. Асенов. До момента са проверени над 640 000 автомобила, от тях близо 90 000 са с чужда регистрация. За нарушения са наложени 33 230 компенсаторни такси и са съставени  около 3 900 акта за установяване на административно нарушение. Санкционираните чужди граждани са над 7 800.", "date": "2019.06.25", "title": "Тол системата е готова за техническа експлоатация от 16 август"}
{"url": "http://www.cross.bg/hranite-vupreki-strani-1607660.html", "text": "/КРОСС/ Според проучване, осъществено от Съвместния изследователски център към Европейската комисия за двойното качество на храните в 19 страни членки на ЕС, 9 на сто от продуктите са различавали по състав, въпреки че опаковката им е била идентична. При анализа на близо 1400 проби от 128 хранителни продукта в 19-те страни, сред които и България, 22 на сто от тях са били с различен състав, въпреки че са имали сходна опаковка. По този начин разлики в състави при абсолютно идентични или сходни пакетирани храни са засечени при една трета от продуктите, съобщи БНР.Докладът обаче не разкрива значима разлика в съдържанието между Изтока и Запада в блока въпреки оплаквания от новите страни членки, че мултинационалните компании продават по-нискокачествена храна в супермаркетите си. Унгарският еврокомисар Тибор Наврачич заяви, че е удовлетворен, че няма доказателство за различия в качеството на храните между Изтока и Запада в ЕС, но определи новите разкрития като \"смесени\". \"Притеснен съм, че около една трета от тестваните продукти имат различен състав, въпреки че опаковката и марката им е една и съща\", отбеляза той. Председателят на Европейската комисия Жан-Клод Юнкер лично се ангажира с борбата срещу двойния стандарт на храните в ЕС в речта си за състоянието на съюза през септември 2017-та година. Според авторите на проучването, не са забелязани последователни географски тенденции. Говорителят на ЕК Мина Андреева заяви: \"Председателят Юнкер приема с голяма загриженост и притесненията на всички наши граждани, особено когато има усещането за втора ръка граждани на общия ни пазар. Със сигурност това за него е неприемливо. Затова той се ангажира с разрешаването на случая по най-подходящия начин.\"Андреева увери, че наблюдението върху храните ще продължи. ", "date": "2019.06.25", "title": "Една трета от проверени храни у нас с двоен стандарт "}
{"url": "http://www.cross.bg/kilometra-rihter-kraii-1607632.html", "text": "/КРОСС/ Земетресение с магнитуд 6,6 по Рихтер в руския Далечен изток, край полуостров Камчатка, предадоха Ройтерс и ТАСС, като се позоваха на Геоложкия институт на САЩ.Засега няма данни за пострадали хора и нанесени материални щети, нито е издадено предупреждение за вълни цунами.Силният трус е станал на дълбочина от 33 километра, с епицентър на 506 километра североизточно от град Петропавловск Камчатски. ", "date": "2019.06.25", "title": "6,6 по Рихтер край Камчатка "}
{"url": "http://www.cross.bg/roburts-aleyata-slavata-1607634.html", "text": "/КРОСС/ След дългогодишна и супер успешна кариера Джулия Робъртс ще се сдобие със своя звезда на Алеята на славата в Холивуд, информира \"Билд\". Решението е взето от Комитета, който отговаря за Алеята на славата. Все още няма насрочена дата за официалната церемония, но е ясно, че тя ще бъде през следващата година.Известна със своята естественост и усмивка, Робъртс печели симпатиите на милиони още с появата си през 1990 година във филма „Хубава жена\", който реализира приходи от 464 млн. долара.Дълги години тя водеше класацията за най-високоплатена актриса в Холивуд. През 2000 година тя печели „Оскар\" за ролята си във филма\"Ерин Брокович\".  Пет пъти Робъртс е избирана за най-красивата жена в света от списание People. Оглавявала е класацията през 2010 г., 2005 г., 2000 г. и 1991 г.", "date": "2019.06.25", "title": "Джулия Робъртс със звезда на Алеята на славата "}
{"url": "http://www.cross.bg/gradysa-vuzmozhnost-vremeto-1607633.html", "text": "/КРОСС/  Aстрономическото лято идва със слънце, температури от 27 до 32, 33 градуса, но и с възможност за валежи в следобедните часове, главно на запад и в планинските райони.След по-хладната пролет температурите се нормализираха и вече са в границите на обичайното за края на юни.Според моделите и в следващите 5-7 дни, времето ще запази познатия характер - ще бъде топло с температури до 32, 33 градуса в низините, а в следобедните часове, главно на запад и в планинските райони, ще има възможност за гръмотевични бури. Такова ще се задържи времето до средата на следващата седмица, когато моделите подсказват, че може да има по-голяма стабилизация на атмосферата с настаняване на по-високо налягане над района на Балканите, което ще доведе и до по-стабилно време.Много е вероятно от следващия четвъртък - петък, до началото на юли - до трети, четвърти, да имаме много слънце, малко по-високи температури и възможност за превалявания.Ако това се реализира ще видим първите 4, 5 дни на типичното българско лято - слънчево и горещо. Тогава ще има и дни без валежи и времето ще е подходящо както за планински преходи, така и за морска почивка. В перспектива след 4, 5 юли отново ще се създадат условия за нови превалявания.Западна Европа се готви да посрещне първата гореща вълна за това лято, като на места температурите във Франция и Германия, в средата и края на следващата седмица, ще са над 35 градуса. Това горещо време там ще продължи около два до три дни, но няма да засегне източните части на континента.", "date": "2019.06.25", "title": "Високи градуси и слънце през следващите дни "}
{"url": "http://www.cross.bg/fandukova-slavchev-sofiya-1607661.html", "text": "/КРОСС/ Само седмица след като съпредседателят на опозиционната „Политическа група 5\" в Столичният общински съвет инж. Симеон Славчев поиска от кмета Фандъкова да входира искане имотите - публична общинска собственост в Борисовата градина да се върнат за стопанисване и управление в Столична община, от днес това вече е факт. „Радвам се, че кметът на София Йорданка Фандъкова чу моя призив и настояване четири важни за Борисовата градина терена да станат публична общинска собственост. Макар и късно, след 12 години управление на ГЕРБ и Фандъкова в София, решението да се възприемат добрите предложения, макар и идващи от опозицията в лицето на  „ПГ-5\", е правилно и в полза на столичани. Друг е въпроса защо чак сега, след като реагирах остро, се взима това решение, но както се казва в народната поговорка \"По-добре късно, от колкото никога\" коментира действията на Фандъкова инж. Славчев. „Жалко е, че това се случва едва в края на мандата, а доста разумни предложения на \"ПГ 5\" можеха да бъдат приети в полза на София и нейните жители\" каза още Славчев като припомни, че именно те,  преди повече от две години, внесоха предложение бюджетът на София да се формира, обсъжда и приема по нов начин, който да позволява да могат да се планират в краткосрочен и дългосрочен план решаването на проблеми на столицата от една страна и от друга страна всички 24 района да се развиват равномерно.„Това предложение на \"Политическа група 5\" не беше прието, въпреки че кметът Йорданка Фандъкова публично пое ангажимент пред опозицията в СОС и обеща на столичани да възприеме новият начин на определяне на бюджета на Столицата, но за съжаление за пореден път ги излъга и подведе\" сподели още Славчев. Съпредседателят на „Политическа група 5\" припомни и внесеното от групата предложение в столичен общински съвет за забрана на движението на каруци в София, защото „освен, че те са предпоставка за пътно-транспортни произшествия и че замърсяват, те и сериозно ощетяват бюджета на столица\". Според Славчев по смисъла на закона за управлението на отпадъците изхвърления боклук е общинска собственост, за който столичани плащат през такса смет. „Но освен това той е и ресурс, от който общината на база на политиката си за оползотворяване на твърдите битови отпадъци печели средства като го рециклира или преработва отпадъка\" категоричен е общинският съветник.„Чрез каруците, които де факто крадат от ресурса на столичани като вземат боклука от кофите  и го предават в пунктовете за метал, стъкло и пластмаса, Столична община губи около 12 млн. лв. годишно, и вместо тези средства да влизат в бюджета на София и с тях да се правят нови детски градини или улици, те отиват в джобовете на мафията\" допълни Славчев. Той припомни, че и по този въпрос Фандъкова е поела публично ангажимент да забрани движението на каруци в столицата, но това отново не се  е случило и столичани са били подведени за пореден път. Славчев заяви, че подготвя промени в Наредбата за движение на територията на Столична община и в понеделник ще ги внесе за обсъждане и приемане в СОС.„Призовавам кмета Фандъкова, до края на мандата си, да спази своите ангажименти към опозицията и най-вече към столичани, и да предприеме действия (така като прецедентно направи след призива ни за Борисовата градина) предложенията свързани с бюджета на София да бъдат гласувани и приети. Това освен, че ще донесе още приходи в бюджета и коренно ще промени начина и модела на управление в столицата\" заключи Славчев.", "date": "2019.06.25", "title": "Прецедент в управлението на София – Фандъкова чу и прие предложенията на опозицията за Борисовата градина"}
{"url": "http://www.cross.bg/prezastroyavaneto-grypa-protestna-1607644.html", "text": "/КРОСС/ На 27 юни (четвъртък) „Обединена София\" ще внесе в Столична община подписка с искания срещу презастрояването на столицата. „Обединена София\" включва инициативни комитети и протестни групи от целия град с общо искане за спиране на презастрояването, на строителството в парковете и междублоковите пространства и ограничения на местата за изграждане на високи сгради. В обединението влизат Инициатива „Слънце за децата ни\", ИК „Обединени Овча Купел\", АРОЕС „Справедливост\", Гражданска инициатива „Да спасим Борисова градина\", ИК „За Зелен Младост\", Протестна група „Младост\", Сдружение „Парк Кукуряк\", ИК „Лозенец\", Протестна група „Дианабад\", ИК на живущите в „Овча Купел\", Протестна група \"Мусагеница\", Гражданска инициатива \"Симеоново\", ИК кв. Витоша и други. Гражданите са убедени, че проблемите са общи и налагат общи действия, за да бъдат решени. Според тях един квартал не може сам да спре презастрояването, но цяла обединена София може.", "date": "2019.06.25", "title": "„Обединена София“ с искания срещу презастрояването на столицата"}
{"url": "http://www.cross.bg/tzern-ycheni-spetzialisti-1607646.html", "text": "/КРОСС/ Европейската организация за ядрени изследвания - ЦЕРН се утвърди като стандарт за качество. Гордея се, че български специалисти имат принос за развитието на науката, която тук се създава на световно ниво. Това заяви президентът на среща с наши сънародници, които работят в организацията в Женева.Държавният глава  призова българските учени в ЦЕРН да подкрепят развитието на наука с висока добавена стойност в България. Бъдещето ще принадлежи на държавите, които успеят да използват в максимална степен потенциала на своите учени, подчерта Румен Радев.  Над 13 000 учени от 97 държави от цял свят провеждат научни изследвания в ЦЕРН, а общо над 100 български специалисти сътрудничат с организацията. Президентът заяви, че ръководството на ЦЕРН е дало прекрасна оценка за работата на нашите специалисти там.По думите на президента България има потенциал да бъде водещата държава при създаването на Международен институт за устойчиви технологии в Югоизточна Европа с апаратура, предоставена от ЦЕРН и в тази насока подкрепата на младите български учени от ЦЕРН с доказана експертиза и опит е от изключително значение.В ЦЕРН Румен Радев беше посрещнат от Генералния директор на организацията Фабиола Джаноти.  Държавният глава  посети тунела, в който е разположен Големият адронен колайдер (LHC)  - ускорител, в който се сблъскват частици при скорост близка до тази на светлината. Тунелът с апаратурата се затваря в кръг с периметър около 27 км.Президентът се запозна с работата и на детектора CMS, конструирането на който е с голямо българско участие. В него се наблюдават и записват резултатите от сблъсъка на частици. ", "date": "2019.06.25", "title": "Румен Радев: Българските учени в  ЦЕРН да подкрепят развитието на наука "}
{"url": "http://www.cross.bg/bolnitzi-zaplati-personal-1607645.html", "text": "/КРОСС/ „До момента представих Методиката за формирането на разходите за персонал и формирането на работните заплати пред ръководителите на девет от областните болници, като днес следобед във Велико Търново ще се срещна с директорите на областните болници в градовете Велико Търново, Ловеч, Габрово и Русе. Мога да определя Методиката като комплексен документ, който дава решения на много от въпросите относно формирането на възнагражденията на персонала\". Това заяви министърът на здравеопазването Кирил Ананиев пред журналисти след посещението си във варненската многопрофилна болница „Св. Анна\".Министърът посочи трите основни момента в изготвената от екипа му Методика, а именно: разходите за персонал трябва да бъдат не по-малко от 50% от общите приходи, които получава конкретното лечебно заведение. Второ - допълнителните плащания за постигнати резултати не могат да надхвърлят 50% от общите разходи за персонал, с изключение на допълнително разпределение на приходите, които идват от клинични проучвания и от приходите от извършени услуги, утвърдени по Ценоразпис на лечебното заведение. Трето - максималният индивидуален размер на допълнителното материално стимулиране за немедицинския персонал не може да надхвърля 80% от основната заплата, а за медицинския персонал не може да надхвърля три пъти размера на основната работна заплата.Картината в различните болници е различна и не може да се говори в абсолютни числа, тъй като и самите лечебни заведения обслужват различен брой пациенти, имат различни нива на компетентност и структури, съответно и разполагат с различен обем приходи. Това стана ясно още от думите на здравния министър.Той посочи, че важен акцент в Методиката е и съотношението при определянето на работните заплати между санитар, професионалист по здравни грижи и лекар. Предложението на МЗ е то да бъде 1 към 1,7 към 2,2. При други равни условия това съотношение ще осигури постигането на нивата, заложени в Колективния трудов договор.„Срещата ми с представителите на деветте болници показва, че налице е различен механизъм за формиране на работните заплати - в едни болници предпочитат полученото увеличение да се използва за повишаване на основните работни заплати, с което съответно те се приближават до заложеното в КТД. В други лечебни заведения обаче ръководствата и самият медицински персонал избират увеличение на основните работни заплати с по-бавни темпове, а по-голямата част от получените средства да се дадат под формата на ДМС, като аргументът на вторите е, че по този начин се стимулира персоналът, който изнася най-голямата тежест в лечебния процес\", посочи Кирил Ананиев.Увеличението, което се предвижда в повечето от тези 9 областни болници, ще бъде между 150 и 250 лв. То трябва да е факт от 1 юли, като ръководството, персоналът и синдикатите ще преценят дали същото да бъде получено под формата на увеличение на основната работна заплата, под формата на ДМС, или съчетание от двете, коментира още здравният министър.За пореден път министър Ананиев подчерта, че увеличение от две работни заплати е невъзможно, тъй като възнагражденията са в пряка зависимост от извършената дейност. Целта на МЗ е постигане на нивата, предвидени в КТД, категоричен беше Ананиев. „Важно е да подчертаем, че средните брутни работни заплати в тези 9 болници са между 1200 и 1400 лв. за професионалистите по здравни грижи, а на лекарите са значително по-високи\", уточни още министърът.Пред медии той коментира, че през месец септември предстои да бъде направен анализ на изпълнението на бюджета на НЗОК и в случай, че има спестен ресурс, същият ще бъде насочен приоритетно към болничната помощ. ", "date": "2019.06.25", "title": "От 1 юли заплатите в областните болници ще бъдат увеличени с между 150 и 250 лева"}
{"url": "http://www.cross.bg/dvizhenie-suyuz-pp-1607640.html", "text": "/КРОСС/ Министерството на финансите дава срок от година и половина на партиите, за да възстановят средствата по специално определена за това сметка. Министерството на финансите публикува информация колко пари трябва да върне всяка партия на ведомството заради получената по-висока субсидия. След промяна на закона преди седмица, субсидията вече ще се смята на действително получен глас, а не на базата на всички гласували. Според изчисленията на финансовото ведомство, общата сума за връщане възлиза на над 14,4 млн. лева, а крайният срок за връщане е 31 декември 2020 г.ПП \"ГЕРБ\" 5 613 724,00ПП \"БЪЛГАРСКА СОЦИАЛИСТИЧЕСКА ПАРТИЯ\" 4 299 690,00ПП \"ДВИЖЕНИЕ ЗА ПРАВА И СВОБОДИ\" 1 625 892,00ПП \"ВОЛЯ\" 655 938,00ПП \"НАЦИОНАЛЕН ФРОНТ ЗА СПАСЕНИЕ НА БЪЛГАРИЯ\" 542 137,00ПП \"АТАКА\" 539 894,00ПП \"ВМРО - БЪЛГАРСКО НАЦИОНАЛНО ДВИЖЕНИЕ\" 508 966,00ПП \"ВЪЗРАЖДАНЕ\" 170 681,00ПП \"АБВ (АЛТЕРНАТИВА ЗА БЪЛГАРСКО ВЪЗРАЖДАНЕ)\" 56 700,00ПП \"ДЕМОКРАТИ ЗА СИЛНА БЪЛГАРИЯ\" 47 078,00ПП \"КОМУНИСТИЧЕСКА ПАРТИЯ НА БЪЛГАРИЯ\" 42 189,00ПП \"НОВА ЗОРА\" 42 189,00ПП \"ПОЛИТИЧЕСКИ КЛУБ \"ЕКОГЛАСНОСТ\" 42 189,00ПП \"ПОЛИТИЧЕСКИ КЛУБ \"ТРАКИЯ\" 39 173,00ПП \"БЪЛГАРИЯ БЕЗ ЦЕНЗУРА\"/ ПП \"ДВИЖЕНИЕ ПРЕЗАРЕДИ БЪЛГАРИЯ\" 38 904,00ПП \"ДВИЖЕНИЕ БЪЛГАРИЯ НА ГРАЖДАНИТЕ\" 38 223,00ПП \"ЗЕМЕДЕЛСКИ СЪЮЗ \"АЛЕКСАНДЪР СТАМБОЛИЙСКИ\" 22 784,00ПП \"СЪЮЗ НА ДЕМОКРАТИЧНИТЕ СИЛИ\" 21 841,00ПП \"ЛИДЕР\"/ПП \"БЪЛГАРСКИ ДЕМОКРАТИЧЕН ЦЕНТЪР\" /БДЦ/ 19 451,00ПП \"ДВИЖЕНИЕ 21\" 16 324,00ПП \"ГЛАС НАРОДЕН\" 15 539,00ПП \"ЗЕМЕДЕЛСКИ НАРОДЕН СЪЮЗ\" 7 779,00ПП \"ДВИЖЕНИЕ ГЕРГЬОВДЕН\" 7 779,00ПП \"НАРОДНА ПАРТИЯ СВОБОДА И ДОСТОЙНСТВО\" 5 460,00ПП \"БЪЛГАРСКА НОВА ДЕМОКРАЦИЯ\" 5 460,00ПП \"ПАРТИЯ БЪЛГАРСКИ СОЦИАЛДЕМОКРАТИ\" 4 544,00ПП \"БЪЛГАРСКИ ЗЕМЕДЕЛСКИ НАРОДЕН СЪЮЗ\" 3 393,00ПП \"ДВИЖЕНИЕ ЗА СОЦИАЛЕН ХУМАНИЗЪМ\" 3 016,00ПП \"ЕВРОПЕЙСКА СИГУРНОСТ И ИНТЕГРАЦИЯ\" /ЕСИ/ 3 016,00ПП \"ЕВРОРОМА\" 3 016,00ПП \"ПАРТИЯ НА БЪЛГАРСКИТЕ КОМУНИСТИ\" 3 016,00ПП ПОЛИТИЧЕСКО ДВИЖЕНИЕ \"СОЦИАЛДЕМОКРАТИ\" 3 016,00ПП \"СЪЮЗ НА КОМУНИСТИТЕ В БЪЛГАРИЯ\" 3 016,00ПП \"ОБЕДИНЕНА СОЦИАЛДЕМОКРАЦИЯ\" 3 016,00ПП \"СРЕДНА ЕВРОПЕЙСКА КЛАСА\" 2 390,00ПП \"СЪЮЗ НА ПАТРИОТИЧНИТЕ СИЛИ \"ЗАЩИТА\" 2 390,00ПП \"БЪЛГАРСКИ ДЕМОКРАТИЧЕН СЪЮЗ \"РАДИКАЛИ\" 1 557,00ПП \"СЪЮЗ НА СВОБОДНИТЕ ДЕМОКРАТИ\" 1 557,00ПП \"ПАРТИЯ НА БЪЛГАРСКИТЕ ЖЕНИ\" 779,00ОБЩО: 14 463 706,00В случай, че партия, включително от състава на коалиция, която получава държавна субсидия, не върне доброволно разликата до предоставянето на втората част от субсидията за 2019 г., разликата ще бъде възстановена в бюджета, като на партията ще бъде предоставена седемдесет на сто от сумата, която трябва да ѝ бъде отпусната като втора част на субсидията за 2019 г., съответно петдесет на сто от сумата, която трябва да ѝ бъде предоставена от всяка следваща част на субсидията в рамките до една година от влизането в сила на закона.Сметката на Министерството на финансите в Българската народна банка, по която следва да се извършва доброволното възстановяване по централния бюджет, е:IBAN BG68 BNBG 9661 3000 1480 01BIC код BNBGBGSD ", "date": "2019.06.25", "title": "Вижте колко дължат партиите на държавата след преизчисляване на субсидиите "}
{"url": "http://www.cross.bg/potrebitelite-dannite-danni-1607648.html", "text": "/КРОСС/ Двупартиен екип от американски сенатори внесе в понеделник законопроект, който изисква от компаниите за социални медии да разкриват повече информация за данните, които събират, и за това колко печелят от своите потребители.\"Dashboard Act\" има за цел да помогне на потребителите да разберат цената на използването на услугите на социалните мрежи, които принципно са безплатни, отбелязва CNBC. Операторите на търговски данни с повече от 100 милиона активни потребители месечно ще бъдат задължени да разкриват вида на данните, които събират от потребителите, и да дават \"оценка на стойността на тези данни\".Също така от дружествата ще се изисква да подават годишен доклад, който разкрива договори с трети страни, включващи събиране на данни, и да позволят на потребителите да изтриват някои или всички от събраните от тях данни.\"От години компаниите за социални медии казват, че техните продукти са безплатни за потребителите. Но това не е вярно - плащате с данните си вместо с портфейла си\", коментира Марк Уорнър, единият от сенаторите, внесли законопроекта.Facebook, една от компаниите, които ще бъдат засегнати от законопроекта, вече разкрива показател, който дава известна видимост за стойността на данните на нейните потребители. Социалната мрежа споделя средния доход на потребител в тримесечните си отчети за приходите, подадени в Комисията за ценни книжа и борси. В последния си доклад Facebook съобщи, че генерира средно по 6,42 долара приходи на потребител.Въвеждането на Dashboard Act е поредната стъпка на законодателите от двете страни на пътеката, които отдавна заплашват с регулаторни действия най-големите интернет компании. В ход е и друг законопроект, известен като \"Не проследявайте\", който дава възможност на потребителите да се откажат от събирането на данни.Големите технологични компании се сблъскват с нарастващ контрол от страна на антитръстовите регулатори във Федералната търговска комисия и Министерството на правосъдието на САЩ. Сенатори настояват за още законови регулации на поведението на технологичните гиганти, отговорни за данните на потребителите.През април бе представен законопроект, който забранява на онлайн платформите с повече от 100 милиона активни потребители да използват \"тъмни шаблони\", които са предназначени да убедят потребителите да предоставят повече информация. Пример за това е подканата за достъп до телефонни или имейл контакти като изискване за използване на платформата. ", "date": "2019.06.25", "title": "Притискат социалните мрежи да разкриват цената на данните"}
{"url": "http://www.cross.bg/bulgariya-rysiya-karayancheva-1607647.html", "text": "/КРОСС/ Русия е важен партньор на България в енергийната сфера, която заема едно от водещите места в двустранните отношения. Това подчерта председателят на Народното събрание Цвета Караянчева на срещата си с  председателя на Съвета на федерацията на Федералното събрание на Руската федерация Валентина Матвиенко.Цвета Караянчева уточни, че България води политика, насочена към гарантиране на енергийната сигурност както за страната, така и за Европейския съюз. „Страната ни подкрепя възможността за преминаване на на разклонение на „Турски поток\" през нейната територия към Сърбия и Европа. В този контекст бих предложила да наричаме това разклонение „Балкански поток\". С доставките на газ по тази тръба ще бъде засилена и ролята на газовия хъб „Балкан\", посредством което ще се постигне реална диверсификация на доставките на газ и конкурентни цени както за България, така и за Европа\", отбеляза председателят на българския парламент.  На срещата бяха отбелязани вековните традиционно близки връзки между народите на България и Русия.Българска парламентарна делегация, водена от председателя на Народното събрание Цвета Караянчева, е на двудневно официално посещение в Москва. В състава на делегацията са съпредседателите на Групата за приятелство България - Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов. ", "date": "2019.06.25", "title": "Караянчева: Русия е важен партньор на България в енергийната сфера"}
{"url": "http://www.cross.bg/kalotina-dragoman-ychastuk-1607652.html", "text": "/КРОСС/ От утре - 26 юни, се спира движението по близо 5 км участък от път I-8 Калотина - Сливница, като трафикът се насочва по стария път Калотина - София. Ограничаването на превозните средства в участъка от км 15+600 до км 20+940 е за изграждането на отсечка от бъдещата автомагистрала „Европа\", която ще свързва София с ГКПП „Калотина\". Предвижда се до 20 ноември т. г. трафикът да преминава по стария път за Калотина - общински път SFО3214. Пътуващите от София към българо-сръбскта граница по път I-8 ще преминават по новоизградена пътна връзка, в близост до отбивката за Алдомировското блато, и ще продължават по старото трасе в посока Драгоман. На 300 м преди газстанцията /\"Сара\"/, при входа на Драгоман, ще се връщат по новоизградена пътна връзка на първокласния път за Калотина. Идващите от ГКПП „Калотина\" към столицата ще се пренасочват на 300 м след газстанцията /\"Сара\"/, която е при изхода на гр. Драгоман в посока София, по новоизградена отбивка, водеща към старото трасе на път I-8 и ще се връщат обратно на първокласния път по новоизградена отбивка в района на надлеза, по който преминава общинския път за Алдомировското блато.  Модернизацията на 17 км от първокласния път I-8 между км 15+500 и км 32+447 започна в средата на май. В участъка ще бъде изградено второ платно, а старото ще бъде реконструирано. Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г. Трасето на АМ „Европа\" между ГКПП „Калотина\" и Софийския околовръстен път е с дължина 48 км и е разделено на три части. Строителството на първите два участъка включва модернизация на съществуващия първокласен път I-8 между Калотина и Сливница. Първият участък от ГКПП „Калотина\" до Драгоман /от км 1 до км 15+500/, с дължина 14,5 км, ще бъде финансиран от Механизъма за свързана Европа и националния бюджет. Предстои стартиране на строителните работи. Изграждането на средния участък между Драгоман и Сливница, на който предстои спиране на движението, започна през май. Трасето ще бъде с две платна за движение във всяка посока, като във всяко платно ще има по две активни и една аварийна лента. На 16-километровия участък ще бъдат изградени 11 големи съоръжения - 3 бр. селскостопански подлези, 2 бр. подлези, 5 бр. надлези и мост над р. Сливнишка с дължина 50 м. Ще бъдат построени два пътни възела - „Сливница 1\" - при 25-ти км, и „Сливница 2\" при 29-ти км, както и 8 бр. площадки за отдих. Пътните възли ще бъдат и с енергоефективно осветление. Ще бъде направена реконструкция на водопроводи, електропроводи, телеграфно-телефонни и оптични кабели. За опазване на биоразнообразието в района на Алдомировското блато ще се направят пътеки за влечуги, които ще преминават през водостоците на магистралата. Ще бъдат поставени и шумозагалушителни стени и мрежи за птици, а каломаслоуловители ще пречистват повърхностните води от трасето в района Алдомировското блато. Третият участък от Сливница до връзката със Северната скоростна тангента /от км 32+447 до км 48+61/, с дължина 16 км, ще преминава по ново трасе. В момента се изготвя техническият проект за отсечката.  ", "date": "2019.06.25", "title": " От утре се спира движението по пътя Калотина - Сливница"}
{"url": "http://www.cross.bg/seloto-politzeiiski-muzhe-1607653.html", "text": "/КРОСС/ Общо 55 мъже са били задържани в полицията в рамките на тридневна специализирана операция за гарантиране на обществения ред в село Розино, съобщиха от полицията.Действията са осъществени под наблюдение на Районна прокуратура-Карлово. Припомняме, че около 16:00 часа, на 22 юни е получен сигнал за масово сбиване между двавраждуващи рода в селото. Според първоначалната информация, по време на физическата саморазправа, участниците се замеряли с твърди предмети, а също така имало и стрелба с оръжие.Пристигналите незабавно на място екипи от районното управление и пловдивското Зонално жандармерийско управление предотвратили разрастването на конфликта.В болница били откарани шестима пострадали, трима от тях са оставени под лекарско наблюдение. Местопроизшествието е запазено, извършен е оглед. Иззети са веществени доказателства, които са приложени към материалите по образуваното досъдебно производство.Установени са материални щети по осем къщи и два микробуса. Като инициатори на сбиването в полицейския арест са отведени 8 мъже. До нормализиране на обстановката в селото са осигурени полицейски патрули, в резултат на чиято бърза намеса навреме е прекратено друго сбиване между фамилиите към 15.30 часа в неделя. Няма сериозно пострадали хора, нанесени са увреждания по къща и седем моторни превозни средства. В хода на действията същия ден и в понеделник служителите на реда са задържали други 47 участници.С постановление на Районна прокуратура-Карлово четирима са привлечени като обвиняеми и приведени в ареста за срок до 72 часа. Актове по Указа за борба с дребното хулиганство са съставени на шестима, а по силата на ЗМВР с полицейски протоколи са предупредени 40 души.Под ръководството на прокуратурата активните оперативно-издирвателни и процесуално-следствени по случая продължават. За осигуряване на спокойствието и реда в селото са ангажирани постоянни полицейски екипи. ", "date": "2019.06.25", "title": "55 мъже са задържани в рамките на тридневната полицейска операция в Розино "}
{"url": "http://www.cross.bg/istoriya-ychebnitzi-vulchev-1607654.html", "text": "/КРОСС/ Не са утвърдени в момента новите учебници по история и са направени препоръки към издателствата да ги коригират. Това каза пред журналисти министърът на образованието и науката Красимир Вълчев, попитан за новите учебници по история за десети клас, които трябва да влязат в сила от учебната 2019/2020 година, но срещу тях има възражения за начина на представяне на комунистическия режим.В отговор на въпрос министърът каза, че учебниците по история са спрени и след като бъдат коригирани, ще бъдат издадени.Направени са препоръки на издателствата, информира министър Вълчев и припомни, че през миналата година беше утвърдена програмата по история за десети клас. Тази програма обхваща цялата история на България, всичките периоди, включително и най-новата история. За съжаление, в най-новата история има разделителни линии, моменти, които ни разделят, и са дискусионни, каза образователният министър.\"Затова и през миналата година стана дискусия, че сме акцентирали върху социалистическия период, че по-подробно сме изписали елементите на режима, като репресивен апарат, Народен съд, Държавна сигурност, включен е и Възродителният процес. Тази програма, ние, я защитихме тогава. Няма как все пак, това време, ние, сме го квалифицирали като режим - като тоталитарен режим. Това време е имало своите предимства и своите недостатъци, и все пак сме направили политически и цивилизационен избор, който включва определени ценности и историята е един от предметите, който формира отношение на учениците към света. И тези базови характеристики на режима трябва да присъстват и в учебниците\", коментира министър Вълчев.Той обясни, че учебниците се изготвят от авторски колективи, които са подбрани от самите издателства и се предлагат за одобрение на Министерството на образованието и науката от издателствата. Тези учебници са минали оценката на оценителите и на учителите, получили са положителна оценка, но това, което видях и колегите, това, което са видели тези историци, които са реагирали, е че има минимизиране на някои факти, има недостатъчен акцент на тези базови характеристики на периода и на режима. \"Има също така опит да се даде положителен акцент върху други - не толкова съществени елементи. Има и няколко откровено провокативни текста и за това съм дал препоръки на издателствата да ги коригират. Не са утвърдени в момента тези учебници\", отново заяви министър Вълчев. ", "date": "2019.06.25", "title": "Красимир Вълчев призна за провокативни текстове в новите учебници по история"}
{"url": "http://www.cross.bg/posochi-zakon-manolova-1607650.html", "text": "/КРОСС/ Липсата на закон за частния фалит оформя два потока - към сивия сектор и към Терминал 2, каза омбудсманът Мая Манолова. Тя бе домакин на дискусия, посветена на проекта на закон за гражданската несъстоятелност. Манолова припомни, че България е единствената страна в ЕС без такъв закон.Темата за вечния длъжник остава болезнена, посочи Манолова и за да поясни, че трябва да се търси баланс, посочи, че все пак е важно кредиторите да удовлетворят своите вземания, а държавата да предпази гражданите.През 2017 г. просрочените задължения са 4,7 млрд евро, като само потребителските са около 400 млн евро. Така над 12 сто от всички заеми попадат в графата лоши кредити. Това е три пъти повече от средното за Европа.От друга страна състоянието на законодателството дава превес на монополисите и ощетява откъм права гражданите, посочи Манолова.Законът за частния фалит цели да подкрепи хората, коита са изпаднали във временна невъзможност да плащат заемите си, като се предлага бърза процедура пред съда. Именно това е органът, който ще прави проверка на длъжника. Несеквестируемият минимум да се запази, а тези, които нямат пари за адвокат, да могат да получат правна помощ, предвижда проектът.Представителите на Министерството на правосъдието уточниха, че евродирективата в тази насока не обсъжда гражданска несъстоятелност по принцип, а само, когато става дума за физически лица предприемачи.Проф. Огнян Герджиков посочи, че не трябва да се бърза с приемането на проекта. Абсурд би било този закон да влезе в сила от януари 2020 година. И даде за пример Германия, където след приемането законът влязъл в сила 4 години по-късно.Свръхзадлъжнялостта и неплатежоспособостта са два момента, които трябва ясно да бъдат разграничени, посочи той и поиска работна група от юристи да прецизира текстовете.Председателят на КЗП Димитър Маргаритов посочи, че предложеният закон за частния фалит ще е в подкрепа на потребителите.Заместник-председателят на правната комисия в НС Филип Попов заяви, че проектозаконът дава добра основа. А дебатът около текстовете трябвало да се води внимателно.Председателят на АИКБ Васил Велев също се обяви против бързането с текстовете. ", "date": "2019.06.25", "title": "Манолова: Липсата на Закон за частния фалит води към сивия сектор и Терминал 2"}
{"url": "http://www.cross.bg/hadid-sotzialnite-bela-1607612.html", "text": "/КРОСС/ Моделът Бела Хадид получи остра критика в социалните мрежи заради снимка в Инстаграм. На „изображението на раздора\" се вижда крака й на фона на три самолета на компании от Саудитска Арабия и Обединените арабски емирства.В социалните мрежи се появи хаштагът #BellaHadidIsRacist (\"Бела Хадид е расист\"), тъй като позицията на стъпалото й към националните флагове на държавите е неуважително.Много от потребителите на социалните мрежи не само изказаха мнение, че се чувстват обидени, но и призоваха големите брандове, които работят с нея, да прекратят договорите си.22-годишната Бела е от палестинско-американски произход. Тя публикува извинение на английски и на арабски, в което написа, че снимката е неволна грешка и няма нищо общо с политиката. ", "date": "2019.06.25", "title": "Световноизвестният модел Бела Хадид разгневи Близкия Изток"}
{"url": "http://www.cross.bg/maiichin-sofiya-zdraveopazvaneto-1607628.html", "text": "/КРОСС/ Университетската АГ болница „Майчин дом\" ще представи и въведе в експлоатация роботизираната хирургична система за безкръвни операции Da Vinci. Презентацията ще бъде на 27 юни от 11 часа. Инвестицията за закупуването на технологията възлиза на стойност 6 000 000 лв. и се осъществява съвместно от СБАЛАГ Майчин дом,  Министерството на здравеопазването и Медицински университет - София. В събитието за освещаване и откриване ще участва лично Негово Светейшество Патриарх Неофит I.В представянето ще вземат участие министърът на здравеопазването Кирил Ананиев и деканът на Медицинския факултет към МУ - София член-кореспондент проф. д-р Иван Митов. Отправена е покана към министъра на финансите Владислав Горанов.", "date": "2019.06.25", "title": "Майчин дом въвежда робот Да Винчи "}
{"url": "http://www.cross.bg/ylitzi-vsyaka-strelcha-1607631.html", "text": "/КРОСС/ Падналият пороен дъжд е нанесъл много щети в Стрелча, съобщиха от общинската администрация. Наводнен е Клубът на пенсионера, както и няколко мазета на частни домове, разбита е и настилката на улици в града. От сутринта до момента в общината са получени доста сигнали за нанесени поражения, най-вече - за разбити и станали трудно проходими улици. По някои, според граждани, е възможно да се мине само с джип.По всяка вероятност ще бъде сформирана комисия,която да оцени щетите, след което ще се търси решение по всяка отделна жалба.", "date": "2019.06.25", "title": "Порои наводниха сгради и отнесоха улична настилка в Стрелча"}
{"url": "http://www.cross.bg/moskva-neznaiiniya-delegatziya-1607629.html", "text": "/КРОСС/ С полагане на венец на гробницата на Незнайния воин в Александровската градина до стената на Кремъл започна официалното посещение в Москва на българската парламентарна делегация, водена от председателя на Народното събрание Цвета Караянчева.В състава на делегацията са съпредседателите на Групата за приятелство България - Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.Българските парламентаристи положиха цветя пред вечния огън. С минута мълчание беше почетена паметта на героите. ", "date": "2019.06.25", "title": "Българската парламентарна делегация положи цветя пред гроба на Незнайния войн в Москва"}
{"url": "http://www.cross.bg/muzh-prebi-suprygata-si-v-plovdiv-1607635.html", "text": "/КРОСС/  Полицаи са реагирали на два сигнала за битови скандали, съобщиха от полицията.На 24 юни, 58-годишна жена е съобщила за нанесен побой от съпруга й. След оказана медицинска помощ, пострадалата е освободена за домашно лечение. 68-годишният мъж е отведен за едно денонощие в полицейския арест.При друг случай - около 2.30 часа, полицейски патрул е бил изпратен на адрес на ул. „Тодор Александров\", където са се сбили двама младежи на 21 и 19 години. В резултат на физическата саморазправа, по-младият е настанен в болница. Опонентът му е задържан за срок до 24 часа.", "date": "2019.06.25", "title": "Мъж преби съпругата си в Пловдив "}
{"url": "http://www.cross.bg/stoltenberg-rysiya-moskva-1607636.html", "text": "/КРОСС/ НАТО дава на Русия срок до 2 август да се върне към прилагането на договора за унищожаване на ракетите с малък и среден обсег, съобщи днес генералният секретар на пакта Йенс Столтенберг. Той съобщи, че утре и вдругиден министрите на отбраната от алианса ще преценят какви ответни мерки да бъдат предприети, ако Москва не се съобрази с това предупреждение. Столтенберг добави, че за следващата седмица се предвижда ново заседание на Съвета НАТО-Русия.Призоваваме Москва да прояви отговорност, има още време, но то изтича. Не забелязваме склонност към отговорно поведение от страна на Русия, напротив - Москва разработва нови ракети. Отговорът ни ще бъде отбранителен, премерен и съгласуван. Нямаме намерение да поставяме нови наземни ракети в Европа, не искаме нова надпредава във въоръжаването, заяви Столтенберг.", "date": "2019.06.25", "title": "НАТО дава срок до 2 август на Русия да се върне към ракетния договор "}
{"url": "http://www.cross.bg/stranata-sistemata-prevoznoto-1607637.html", "text": "/КРОСС/ До средата на юни имаме над 4 млн. продадени електронни винетки, приходите от които са над 240 млн. лв., обяви на брифинг заместник-министърът на регионалното развитие и благоустройството Николай Нанков.„Хубавото на тол система е, че факторът време, прекарано в страната, ще бъде минимализиран. С бъдещата тол система пътуването в рамките на страната - т.е. времето, което превозното средство ще прекарва в страната, няма да бъде водещо\", заяви Нанков.От своя страна, директорът на Националното тол управление проф. Олег Асенов посочи, че по отношение на транзитния трафик на товарни автомобили в момента се попълват ръчни карти, в които се отбелязват крайните точки и маршрута. Те важат за 24 часа, за които превозното средство трябва да напусне пределите на страната.Националното тол управление е разработило специален онлайн калкулатор, с който всеки превозвач може да изчислява разхода си за преминаването му по определен маршрут, стана ясно по време на представянето на готовността за въвеждане на тол системата.По предложение на превозвачите на 16 август ще стартира реалното тестване на системата на терен, а до месец-два се очаква да станат ясни и крайният ѝ обхват и тарифите. Първоначално в обхвата на системата ще влязат не повече от 6 хил. километра от пътната мрежа на страната, предимно транзитните коридори - магистралите, пътищата от първи клас и частично от втори. За различните пътища ще има и отделно тарифиране. ", "date": "2019.06.25", "title": "Над 4 милиона електронни винетки са продадени до средата на юни "}
{"url": "http://www.cross.bg/gkpp-svishtov-raboti-vremenno-1607639.html", "text": "/КРОСС/ Фериботът при ГКПП-Свищов временно не работи, съобщиха от МВР. Фериботната платформа \"Ваду Ой\" при ГКПП-\"Свищов\" е с аварирал двигател на кораба и се намира на територията на Румъния.Това е и причината фериботът да преустанови работа до отстраняване на аварията. Товарните автомобили се пренасочват към ГКПП-\"Никопол\" и ГКПП-\"Русе\". ", "date": "2019.06.25", "title": "Фериботът при ГКПП-Свищов временно не работи"}
{"url": "http://www.cross.bg/royming-zapadnite-vsichki-1607638.html", "text": "/КРОСС/ Цените за роуминг между Македония, Сърбия, Черна гора, Албания, Косово и Босна и Херцеговина от юли ще бъдат намалени с 27 %, а през 2021 г. трябва да отпаднат напълно, съгласно подписания наскоро Регионален договор за роуминг между държавите от Западните Балкани.До 1 юли регионалните телекомуникационни оператори трябва да подготвят план с конкретно разписани дати за изпълнение на набелязаните мерки.По данни на Съвета за регионално сътрудничество, повече от 76 % от гражданите на Югоизточна Европа ползват интернет, а 40 % от тях ползват всички приложения на мобилните телефони за връзки със социалните мрежи.По-голямата част от тях са млади хора. Около 70 % от бизнесмените в Югоизточна Европа смятат, че премахването на цените за роуминг ще стимулира развитието на търговията.Повече от 12 милиона туристи са посетили страните от Западните Балкани през миналата година и всички са изразили притеснения заради цените на роуминг услугите. ", "date": "2019.06.25", "title": "От 1 юли: По-евтин роуминг за държавите от Западните Балкани "}
{"url": "http://www.cross.bg/evro-tzeni-zapochvashti-1607630.html", "text": "/КРОСС/ Астрономическото лято настъпи официално преди броени дни, но не са малко хората, които все още не са направили планове къде и как точно да прекарат своя отпуск. На море в България, в чужбина, или докъде все още могат да се намерят изгодни самолетни билети. Българското Черноморие предлага разнообразно хотелско настаняване - от по-скромни квартири, подходящи за всеки джоб до 5-звезден лукс.На север - в красивия Балчик, можете да отседнете на цени от 15 евро за двойна стая, а в популярния курорт Златни пясъци, можете да се настаните в 5-звезден комплекс с включена закуска на цени от 86 евро за нощувка за двама.В морската столица Варна, дори през месец август, когато цените са най-високи, настаняването започва от 18 евро за двойна стая.На юг, Созопол посреща своите гости на цени от 20 евро за двойно настаняване, цените в Дюни започват от 25 евро, а 5-звезден хотел в Слънчев бряг на база All Inclusive ще ви струва около 90 евро за двама.Софиянци, които искат да стигнат по-бързо и удобно до морето, могат да избират между полети до Варна и Бургас на цени, започващи от 60 евро за двупосочен билет.Ако планирате да прекарате ваканцията си в съседна Гърция, освен Халкидики, най-изгодно ще ви излезе да посетите Атина с цени за двупосочни самолетни билети, започващи от 21 евро. Полетите до Каламата, Пелопонес започват от 33 евро за двете посоки през юли, а до Хания - от 50 евро. Нощувките в Гърция започват от 20 евро.Ако сте от хората, които не могат да си почиват дълго време, излежавайки се на плажа, а предпочитат по-скоро екскурзиите, експертите препоръчват Рим, Венеция и Берлин като изгодни дестинации за летния сезон с цени на билетите, започващи от 50 евро.Без значение дали сте избрали да почивате в България или чужбина, не оставяйте планирането и избора на дестинация и хотел за последния момент. Навременното резервиране ще ви даде повече опции, както и доста по-изгодни цени. ", "date": "2019.06.25", "title": "Къде и колко ще ни струва лятната ваканция"}
{"url": "http://www.cross.bg/yahta-goryashta-klichko-1607642.html", "text": "/КРОСС/ Бившият шампион по бокс в тежка категория - Владимир Кличко, е спасен от горяща луксозна яхта по време на почивката си в Майорка.43-годишният украинец, който прекрати кариерата си през 2017-а, е здрав и съобщи за преживяването си в социалните мрежи.\"Пътуването ни в неделя вечерта приключи с горяща яхта, като приятелите ми и семейството бяха евакуирани. Няма повод за тревога, всички сме добре!\", пише Кличко.Избухналият пожар обаче е накарал спешно да бъде търсена помощта на властите, които са се отзовали своевременно и са предотвратили възможна трагедия. ", "date": "2019.06.25", "title": "Владимир Кличко бе спасен от горяща яхта"}
{"url": "http://www.cross.bg/ninova-partiite-korneliya-1607664.html", "text": "/КРОСС/ „От днешната среща на управляващата коалиция ме впечатли желанието им тепърва да започнат диалог с парламентарните партии за намиране на съвместно и разумно решение за размера на субсидиите\". Това каза пред журналисти в Ямбол председателят на НС на БСП Корнелия Нинова. Тя заяви, че случилото се дотук е загуба на време и отклоняване на общественото внимание от съществените въпроси. Нинова припомни, че преди седмица БСП е предложила провеждането на точно такива разговори с партиите в парламента, но ГЕРБ и ОП са отказали. „Позицията ни продължава да е за намаляване на субсидията, но не на 1 лв. Против сме частното финансиране на партиите, за да не могат частните интереси да си купуват партии\", категорична бе Корнелия Нинова. Лидерът на левицата добави, че БСП има различни разчети за размера на партийните субсидии и уточни, че левицата ще покаже аргументирано на другите партии, какво е необходимо, за да могат партиите да работят независимо от частни интереси.", "date": "2019.06.25", "title": "Корнелия Нинова: Преди седмица предложихме разумен разговор за субсидиите. ГЕРБ и ОП отказаха"}
{"url": "http://www.cross.bg/zakona-kraiibrezhie-prezidenta-1607623.html", "text": "/КРОСС/ \"Президентът съвсем правилно открива несъразмерност между строгите санкции на държавата и липсата на строгост към грижата на държавата. Ето тук е ключът. \", каза пред БНР Мирослава Петрова от групата \"Бетономорие\" в коментар към решението на президента за връщане на част от текстовете в Закона за черноморското крайбрежие за ново обсъждане в парламента.Седмица след като 20 организации, обединени в групата \"Бетономорие\", поискаха от президента Румен Радев да наложи вето върху Закона за черноморското крайбрежие и буквално часове след като вдигнаха палатковия си лагер, който беше пред президентството, дойде и новината, че държавният глава връща част от текстовете в Закона.Става дума за текстове, които въвеждат забрани за свободно разполагане на палатки, кемпери, каравани и за тежките санкции за хората, които няма да отсядат в предвидените за тази цел места.В интервю за предаването \"Преди всички\" по програма \"Хоризонт\" Петрова коментира още:\"Базисно е правилно решението на президента, защото както и институцията на омбудсмана вчера отбеляза - буквално нарече \"безобразие\" т. н. промени и най-вече подходът към такова законодателство, което действително никога не е анализирано. Това е от 2008-а г. 22-ра поправка в Закона за устройство на Черноморското крайбрежие, както експертите отбелязват, това като че ли не е закон за устройство на крайбрежието, а закон за устройство на нечии интереси\"\". ", "date": "2019.06.25", "title": "\"Бетономорие\" приветства ветото на президента върху Закона за черноморското крайбрежие "}
{"url": "http://www.cross.bg/bitkoiin-facebook-dolara-1607594.html", "text": "/КРОСС/ Криптовалутата биткойн надмина 11 000 щатски долара и продължава да се покачва. По време на търговията в понеделник бяха регистрирани 11 260 долара за един биткойн, което е най-високият курс от 16 месеца, информира АФП. Според експерти, причината биткойн да възвърне много от загубената стойност е решението на Facebook да стартират своя криптовалута, която носи името Либра.\"Обявеното от Facebook отново предизвиква масов интерес към криптовалутите и технологиите, които ги съпровождат\", каза Наим Аслам от търговската група Тинк Маркетс.Либра ще се появи следващата година. Facebook планира да я подкрепи с валутна кошница от традиционни валути.Крейг Ерлам от борсовия онлайн брокер OANDA заяви, че проектът на Facebook, в който ще участват и други големи компании като Виза и ПейПал отново е легитимирал индустрията на криптовалутите пред света, която си спечели лошо име с големия срив, донесъл спад от 80 процента в стойността на валутите.Въпреки че се повиши с 20 процента само през юни, най-популярната криптовалута биткойн все още е далеч от рекордните стойности от над 20 хиляди долара, които достигна през 2017 г.Очакванията, че страните от Г7 ще въведат много по-строги правила за деклариране на самоличността на хората, търгуващи с криптовалути, не намали ентусиазма от последните седмици.Все пак, покачването засегна само най-популярната валута - биткойн, докато останалите криптовалути продължават да държат ниски курсове. ", "date": "2019.06.25", "title": "Биткойн надмина 11 000 долара, продължава да се покачва "}
{"url": "http://www.cross.bg/sofiya-pargov-stolichna-1607624.html", "text": "/КРОСС/ Летни бури винаги е имало. Това не е новина. Новината е, че след продължителен и широко прокламиран ремонт, струващ скъпо на столичани и европейските данъкоплатци, вчера знаковата улица „Солунска\" се превърна в езеро. Ситуацията предизвика кошмар за автомобилния трафик и за търговските обекти в района. Това каза лидерът на БСП - София и председател на групата на социалистите в СОС Калоян Паргов и допълни: „ГЕРБ потопи София\".„Истината е, че ръководството на Столична община от години нехае за здравето и сигурността на софиянци. Вглъбена единствено в усвояването на европейски средства, които отиват в незнайно чий джоб, управата на София подлага на изпитания гражданите и бизнеса в града\", констатира Паргов.Той припомни, че само преди дни човек бе поразен от мълния и загина в Люлин, а вчера гръм удари трафопост на кръстовището на булевард „Константин Величков\" и улица „Цар Симеон\" в София и предизвика пожар. „Азбучното правило да има ефективни гръмоотводи не се спазва. Кой, ако не Столична община, трябва да следи за сигурността на населението?\", риторично попита той.„Абдикацията на кмета на София от всички задължения по поддържането и качественото изграждане на инфраструктурни обекти и съоръжения вече дава своите трагични резултати. Оправданието, че вината е само и единствено на изпълнителите на ремонтите, е несъстоятелно. Възложителят - Столична община трябва да носи отговорност за случващото се в града. Гаврата с търпението на софиянци е пълна\", категоричен е Калоян Паргов. ", "date": "2019.06.25", "title": "Калоян Паргов: ГЕРБ потопи София. Гаврата с търпението на софиянци е пълна!"}
{"url": "http://www.cross.bg/dzhon-skofiiild-dzhaz-1607597.html", "text": "/КРОСС/ Тазгодишното издание на едно от най-значимите и очаквани музикални събития в страната - Пловдив Джаз Фест ще се проведе от 31 октомври до 02 ноември. Програмата му вече е готова и първите хедлайнери са известни.Акцент в петия Пловдив Джаз Фест ще бъде концертът на легендарния китарист и трикратен носител на Грами - Джон Скофийлд. Той пристига в България в компанията на един от най-интересните певци и пианисти в историята на съвременния блус Джон Клиъри. Задълбочен познавач на нюорлеанската музикална култура, той също е отличен с Грами през 2016 г. Дългогодишните приятели за пръв път свирят заедно едва през 2008 г., а чак през 2015 г. са първите им концерти като дует.Тази година двамата правят лимитирано турне в Европа и САЩ, чийто маршрут минава през Пловдив Джаз Фест. Необичайни музикални партньори - единият виртуоз в съвременния джаз, а другият ненадминат владетел на нюорлеанската музика, Джон Скофийл и Джон Клиъри създават впечатляваща и плътна концертна програма, която съдържа в себе си по малко от двата свята: от нюорлеанска музика, през атрактивен ритъм енд блус до наелектризиращ джаз.Освен майсторски джаз импровизатор, американския китарист Джон Скофийлд покрива целия стилов спектър на китарата в джаза. Той е сред най-значимите китаристи от 80-те години насам. Роден в Охайо, Скофийлд започва да свири на 11-годишна възраст, а по-късно завършва Музикалния колеж Бъркли. Още в началото на кариерата си той участва в историческите записи на албумите на Майлс Дейвис: Star People, Decoy, You're Under Arrest, а също така свири с Чет Бейкър и Джери Мълиган. Става част от групата на Били Кобъм/Джордж Дюк, а през 1976 г. влиза на мястото на Пат Матини в квартета на Гари Бъртън, редом с Чарли Мингъс. От тогава до сега той записва над 30 албума, много от които вече са се превърнали в съвременни класики. Скофийлд преподава музика в нюйоркския университет и близо 200 дни в годината пътува по турнета, заедно със своите групи. През 2016 г. печели Грами за най-добър инструментален джаз албум за Past Present, както и две награди Грами през 2017 г. за албума си Country For Old Man.Заедно с прочутия китарист на сцената на Пловдив Джаз Фест ще излезе забележителният пианист и певец Джон Клиъри, за когото Скофийлд казва, че свири на пиано така, сякаш свири цяла група. Клиъри е роден в Англия, но от дете е повлиян от нюорлеанския фънк и R&B. Веднага щом завършва училище, заминава за Ню Орлеанс, където започва да свири на пиано. Увлечен от тази музикална култура, днес той е едно от водещите ѝ имена. Списание Jazziz пишат за него: „Никога не съм чувал никой, който е попил толкова много фънк и тънкости на различни гениални пианисти, китаристи и ритми на Ню Орлеанс.\" (2002) ", "date": "2019.06.25", "title": "Носителят на Грами - китаристът Джон Скофийлд гостува на Пловдив Джаз Фест 2019 "}
{"url": "http://www.cross.bg/hora-migranti-trafik-1607622.html", "text": "/КРОСС/ След вчерашната спецакция срещу престъпна група за нелегален трафик на мигранти са повдигнати обвинения на двама българи и шестима чужди граждани. Утре прокуратурата ще поиска те да бъдат оставени за постоянно в ареста, каза днес говорителят на спецобвинението Сийка Милева.17 души, осигурявали преминаването през България на мигранти от Афганистан, бяха  задържани в София, Бургаско и Ямболско. Арестуваните чужденци са временно пребиваващи или с бежански статут. Според заместник главния прокурор Иван Гешев групата е генерирала десетки хиляди евро печалба. По думите му тя е била \"най-мащабната на българско ниво\":\"Защото обхваща всякакви хора, от хазяи до хора, които осъществяват транспорт, през хора, които посрещат, през хора, които изпращат, през хора, които координират, голямо завършено търговско дружество за трафик на мигранти, което е незаконна дейност\".Вчера Иван Гешев не изключи в схемата да са замесени и гранични полицаи, но уточни, че работата по тази линия продължава. ", "date": "2019.06.25", "title": "Двама българи и 6-ма чужденци с обвинения за нелегален трафик на мигранти "}
{"url": "http://www.cross.bg/razpredelenie-kabel-bulgariya-1607625.html", "text": "/КРОСС/ Фирма скъса кабел 10 киловолта, собственост на ЧЕЗ Разпределение България, при извършване на несъобразени изкопни работи, в резултат на което близо 4200 клиенти от кв. „Дружба 1\" останаха без електрозахранване на 25 юни сутринта. Екипите на ЧЕЗ Разпределение реагираха незабавно и в рамките един час възстановиха електрозахранването. Ще бъде изготвен и констативен протокол за причинената авария и ще бъдат предявени претенции за нанасяне на имуществени вреди.„Лятото е активен сезон за строително-ремонтни дейности и фирми трябва отговорно да спазват процедурите и да съгласуват своевременно ремонтите, за да се предотвратят подобни неудобства за клиентите в бъдеще\", призова Васил Василев, директор „Експлоатация и поддържане\", в ЧЕЗ Разпределение България АД.Информация за стартиращи изкопни дейности трябва да се подава поне две седмици предварително на телефон 0700 10 010 или на имейл klienti@cez-rp.bg. ", "date": "2019.06.25", "title": "Фирма скъса кабел и остави без ток 4200 абонати на ЧЕЗ в столичния кв. Дружба"}
{"url": "http://www.cross.bg/s-sistema-naii-novata-1607610.html", "text": "/КРОСС/ Най-новата руска система за противовъздушна отбрана - С-500 „Прометей\", е готова за серийно производство, увери министърът на промишлеността и търговията Денис Мантуров, предаде Интерфакс.„Разработката на зенитно-ракетната система С-500 е на завършващ стадии. Приключени са контролните изпитания на елементите, продължава отработването на системата в комплекса\", каза той.Мантуров посочи, че като цяло работата върви по план - първите образци С-500 „Прометей\" ще постъпят на въоръжение в руската армия в срокове, определени от държавната програма за въоръженията - 2027.Основна задача на комплекса е борба с балистични ракети със среден обсег - до 3500 км, както и на хиперзвукови ракети, самолети, безпилотни летателни апарати, както и сателити на ниска орбита. ", "date": "2019.06.25", "title": "Най-новата руска ПВО система С-500 е готова за серийно производство "}
{"url": "http://www.cross.bg/hilyadi-broyat-obrazyvaniya-1607611.html", "text": "/КРОСС/ От 1980 г. насам три пъти повече българи се разболяват от злокачествени образувания, сочат данни на Националния център по обществено здраве и анализи. Ако през 1980 г. хората, заболели от различни форми на рак, са били общо 113 336, то през 2017 г. броят на онкоболните в България достига 292 721 души.Най-рязък ръст има при заболелите в периода от 1990 до 1995 г., като в началото на демократичните промени броят на болните е бил малко над 153 хиляди души, а през 1995 г. - около 178 хиляди. Така през 2000 г. броят на хората с рак нараства до над 200 хил., а през 2005 г. - 237 хил.Според друга статистика най-честата форма на рак в България е на млечната жлеза при жените, като през 2016 г. заболяването е установено при 1 420 жени на 100 хиляди, а през 2017 г. броят на заболелите вече скача на 1 457 случая на 100 хиляди. Втората най-честа диагноза за рак е на женските полови органи, при която близо 1 181 жени на всеки сто хиляди са заболели, а новооткритите случаи са съответно 96 на 100 хил.Впечатление прави и статистиката за онкоболести при мъжките полови органи, при която близо 600 мъже на всеки 100 хил. са с диагноза.Злокачествените образувания на храносмилателните органи също са често срещани, както и злокачествените меланоми и образувания на кожата.Статистиката сочи още, че най-малко са заболелите от рак на костите и ставните хрущяли, на меките тъкани, както и на очите, главния мозък и централната нервна система. ", "date": "2019.06.25", "title": "От 1980 г. насам: Троен скок на злокачествените образувания у българите "}
{"url": "http://www.cross.bg/lenta-osushtestvyava-aktivnata-1607613.html", "text": "/КРОСС/ До 17 ч. днес поетапно ще се ограничава движението в активната и изпреварващата лента от км 63 до км 64 на АМ „Тракия\" в посока София поради ремонтни дейности. Трафикът ще се осъществява в свободната лента.Поради ремонтни дейности ще бъде ограничено и движението в активната лента от км 386 до км 390, в посока София. Трафикът в участъка ще се осъществява в изпреварващата лента.Необходимо е шофьорите да се движат с повишено внимание и събразена скорост, като спазват поставените пътни знаци.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.06.25", "title": "Ограничават движение по АМ Тракия заради ремонти"}
{"url": "http://www.cross.bg/kachestvo-bulgarite-radev-1607608.html", "text": "/КРОСС/ Съвсем скоро президентската институция ще организира голяма среща на сънародниците ни, живеещи зад граница, която да даде тласък за създаването на Национален съвет за българите в чужбина. Това обяви държавният глава Румен Радев на среща с българската общност в Женева. Той припомни, че създаването на такъв орган е предвидено в Закона за българите в чужбина и в Националната стратегия за българските граждани и историческите общности зад граница.Пред българите в Швейцария президентът призова за непримиримост към ниското качество:\"Имаме нужда от друго качество в политическия процес, от други критерии за оценка на работата на политици, на управление, друго качество на избирателния процес, на инфраструктура, образование, здравеопазване.\"Румен Радев допълни, че трябва да се стремим не само към добри макроикономически показатели, но и към оценка на качествените параметри. Според него трябва да преминем от количествени към качествени измерители на нашия живот:\"Там, където са вложени пари, и то не малко пари, най-видимо е в инфраструктурата, а няма качество. Това означава няколко неща - лошо качество на провеждане на обществените поръчки, неспособност, липса на административен капацитет или корупция. Или всичкото това накуп.\"Трябва да се стремим към по-добро образование и по-добро здравеопазване, за да слезем от челните места в класациите за висока смъртност, заболеваемост и обезлюдяване, каза още президентът.Днес президентът Радев ще посети ЦЕРН, където се намира Големият андронен колайдер и ще разговаря с наши сънародници, които работят там. ", "date": "2019.06.25", "title": "Президентът организира среща за създаване на Национален съвет за българите в чужбина "}
{"url": "http://www.cross.bg/simeonov-sybsidii-promenite-1607609.html", "text": "/КРОСС/ Лидерът на НФСБ Валери Симеонов заяви пред журналисти, че, според него, най-добре е темата за партийните субсидии да бъде отложена и да се намери компромисен вариант.\"Да, мисля, защото много прибързано бяха взети решенията от всяка една от партиите и мисля, че е нужен по-обширен диалог и консултации\", каза Симеонов, който пристигна за участие в заседанието на Коалиционния съвет по темата. То е по искане на лидера на НФСБ, подкрепено от ВМРО.Валери Симеонов не изключи темата с политическите субсидии да се отрази на коалиционното партньорство.Миналата седмица министър-председателят и лидер на ГЕРБ Бойко Борисов обяви, че свиква коалиционен съвет, на който да обсъдят казуса с \"Обединени патриоти\".„Длъжен съм на базата на коалиционното споразумение да се съобразя с партньорите. На този съвет отново ще отстоявам това, което сме казали - за един лев. Аз отговарям за ГЕРБ и нашата позиция е за един лев, съобразена с референдума\", заяви Борисов.Лидерът на НФСБ Валери Симеонов обяви, че партията му ще подкрепи промените, но и ще настоява да се приемат текстове, които да дават възможност за официално финансиране на партиите.Заместник-председателят на ВМРО Искрен Веселинов от своя страна коментира, че сегашният размер на партийните субсидии е прекалено голям и трябва да има таван. Лидерът на „Атака\" Волен Сидеров съобщи, че партията му е категорично „за\" премахването на субсидиите.До промените се стигна, след като на 6 юни правителството предложи държавната субсидия за партиите да бъде намалена от 11 лв. на 1 лв. за действителен глас. На 12 юни Народното събрание прие промените на първо четене. „За\" гласуваха депутатите на ГЕРБ, „Обединени патриоти\" и „Воля\", а „против\" бяха ДПС и БСП. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г. Ако промените бъдат приети окончателно, икономията в бюджета за втората половина на 2019 г. би възлязла в размер на 14,6 млн. лв. ", "date": "2019.06.25", "title": "Валери Симеонов: Най-добре е темата за партийните субсидии да бъде отложена "}
{"url": "http://www.cross.bg/maiikul-obvinyavat-lichniya-1607614.html", "text": "/КРОСС/ Навършват се 10 години от смъртта на Майкъл Джаксън. На днешния ден през 2009 г. Кралят на поп музиката почина след предозиране с успокоителни едва на 50-годишна възраст. Роднините му обвиняват личния му лекар Конрад Мъри заради високите дози лекарства. Освен че промени коренно музиката на 20 век и остави милиони фенове по света, Майкъл Джексън ще бъде запомнен и със странностите в личния си живот. Полемиката около него отново се разпали наскоро след появата на скандалния филм \"Да напуснеш Невърленд\". В него двама мъже обвиняват Майкъл, че ги е насилвал сексуално, когато били деца.", "date": "2019.06.25", "title": "10 години от смъртта на Майкъл Джексън"}
{"url": "http://www.cross.bg/zayavi-politicheskite-stoi-1607615.html", "text": "/КРОСС/  Колкото БСП могат да питат за Жан Виденов,  толкова и нас за Цветанов. Това заяви премиерът Бойко Борисов след Коалиционния съвет и уточни, че дружеството, коието иска да купи ЧЕЗ, ще има проверки на КЕВР, КЗК и КФН.ГЕРБ продължава да стои зад позицията за 1 лев субсидия за партиите, подчерта премиерът. И допълни: Коалицията реши да не се променят данъчните закони в рамките на мандата, защото влизат в противорчеие с коалиционните споразумения.Съветът на управляващата коалиция е решил до края на юли да бъдат променени Законът за политическите политическите партии и Законът за държавния бюджет с цел намаляване на политическите субсидии.Всички сме на мнение, че субсидиите трябва да бъдат намалени, заяви на брифинг след заседанието на Съвета лидерът на НФСБ и съпредседател на Обединени патриоти Валери Симеонов предаде репортер на Новини бг.Ние ще инициираме консултации в парламента още тази седмица, за да намерим разумния баланс, тъй като двата закона трябва да бъдат разгледани заедно след постигането на разумен компромис между всички политически сили.Поставили сме срок те да минат през зала до ваканцията на 1 август, за да не бъдем упреквани, че умишлено отлагаме промените за субсидиите, заяви Симеонов.Взехме решение до края на юни месец отново да се проведе коалиционен съвет, на който да се направи преглед това, което е изпълнено досега, каза зам.-председателят на \"Атака\" Десислав Чуколов. Ще се съберем, ще обсъдим кое докъде е стигнало, кое трябва да засилим. Ще отчетем успехите и ще обсъдим това, което трябва да наваксаме, посочи Чуколов. ", "date": "2019.06.25", "title": "Борисов за сделката с ЧЕЗ: Не знам кой стои зад Еврохолд. Питайте Цветанов! "}
{"url": "http://www.cross.bg/izbyagvaiite-dvizhenie-dryga-1607617.html", "text": "/КРОСС/ Поради нестабилните метеорологични условия в страната през последните дни, Планинската спасителна служба (ПСС) при БЧК съветва всички любители на планината да избягват да предприемат преходи, особено във високите части.ПСС препоръчва туристите да следят прогнозата за времето и да се съобразяват с нея при излизане в планината, да са добре екипирани, да спазват предварително уточнения маршрут и да носят в себе си заредени мобилни телефони. Поведение при движение по време на гръмотевична буря.•                     Избягвайте движение по била и ръбове, особено ако те са остри; пресичането на големи открити пространства също увеличава риска.•                     Не преминавайте през върхове или изолирани височини, дръжте се на разстояние от изолирани дървета, големи метални предмети, далекопроводи, реки и водни басейни.•                     Ако се намирате на било - напуснете го по най-бързия начин, като не пренебрегвате сигурността на придвижване.•                     Движете се на дистанция един от друг (няколко метра), а не в пакет. Ако прецените, че е по-добре да изчакате края на бурята:•                     Спрете на сравнително безопасно място (не на било или друга изпъкнала форма на релефа);•                     Избягвайте единични дървета, постройки, необезопасени с гръмоотвод, извори или водни басейни;•                     Запазете дистанция от скалата при търсене на подслон;•                     Оставете поне на десетина метра от вас по-големите метални предмети;•                     Застанете в седнало положение (върху раницата или друга изолираща подложка) със събрани стъпала, коленете обхванати с ръце. ", "date": "2019.06.25", "title": "ПСС предупреждава: Избягвайте планински преходи"}
{"url": "http://www.cross.bg/partii-finansirane-sybsidiyata-1607619.html", "text": "/КРОСС/ \"Този дебат изобщо не е искрен, защото никоя от страните не е искрена. Всички партии отразяват и изразяват икономически интереси. Колкото е по-голяма партията, толкова (изразява - б.р.) по-големи олигархични интереси. И това не е тайна за всеки български гражданин или за по-голямата част от гражданите \", каза пред БНР финансовият анализатор Светослав Гледачев в коментар по темата за съдбата на партийните субсидии. \"Големите партии ГЕРБ и ДПС могат и без финансиране, БСП е малко по-страничен случай, но и тя относително може без финансиране. Големите партии нямат никакви нужди. Не напразно ГЕРБ си спестява парите - опитва се да прави пиар, да ги дава за благотворителност. Големите партии, цитирам Доган, си имат обръч от фирми или както той сам каза за себе си - \"там разпределя баницата\", .В интервю за предаването \"Преди всички\" по програма \"Хоризонт\" Гледачев обясни още:\"Както знаете докладът на международните институции каза, че в България корупцията е някъде около едни 11 млрд. Разбирате ли, че тези партии, които са в управлението, имат механизми, естествено не явно, а корупционно, които преразпределят от тези 11 млрд. няколко млрд. А тук говорим за някакви си десетки милиони - 30,35 млн. Т.е. засегнати са малките партии. А малките партии не само в България, но и в света, са тези, които носят промяната, носят новото...\".Политологът Александър Димитров също коментира темата за размера на партийните субсидии пред БНР:\"За съжаление от премиера може всичко да се очаква, т.е ние сме наблюдавали какво ли не. От това да отстъпи от позиции, да промени позиции, да втвърди позиции... От по-малките партньори в коалицията също се очакват различни неща, защото те имат различни предложения в случая. Така че ние на практика можем да имаме потвърждаване на досега заявения интерес от намаляване на субсидията на 1 лев за глас. Може този лев за глас да бъде допълнен от някаква друга форма на финансиране и правила, може да бъде изцяло премахнато финансирането, може пък да се върне някаква форма на досегашното финансиране, което все още не е отменено, така че може да сме свидетели на всякакви неща\", каза Димитров в отговор на въпроса какво очаква от днешната среща на Коалиционния съвет.В интервю за предаването \"Преди всички\" по програма \"Хоризонт\" той коментира и това защо именно сега, две години след референдума на \"Шоуто на Слави\", е необходим разговор за субсидиите:\"Според мен текат някакви процеси на анализиране на ситуацията в управляващата партия и доколкото повелява политическият маркетинг и известна партийна гледна точка, може конюнктурно правилно от тяхна гледна точка да поискат редуциране на субсидията, още повече, че вече се водеше някаква форма на дебат по посока на тази редукция, имаше референдум. Друг е въпросът дали драстичното свиване на субсидията е правилният начин?\". ", "date": "2019.06.25", "title": "За съдбата на партийните субсидии"}
{"url": "http://www.cross.bg/bulgariya-nyama-doklad-1607618.html", "text": "/КРОСС/ \"В миг пред погледа ми съмна - по-добре е да се гръмна. Вятърът зловещо свири - харакири, харакири.\" (Трендафил Акациев)-------------------------Брюксел може да не подозира, но му предстои тежко изпитание на честта. Българският министър на правосъдието Данаил Кирилов заложи най-скъпото си - министерския пост - срещу уверението, че Европейската комисия на Жан-Клод Юнкер ще премахне мониторинга над България, преди да се спомине. Остават й четири месеца до последния й мониторингов доклад, очакван през октомври, но като се изключи отпускарският август, срокът й е съвсем малък.Досега на Брюксел не му стигнаха 12 години, откакто наблюдава страната по Механизма за сътрудничество и проверка (МСП), за да се увери, че е заприличала на правова държава като другите в ЕС. Данаил Кирилов, който е министър трети месец, вече няма търпение. На 13 юни, още при първата си среща с еврокомисарката за правосъдието Вера Юрова в качеството си на министър, той заявил намерението си да подаде оставка, ако тя не го послуша да препоръча край на МСП. Образно казано, заплашил я, че ще си направи политическо сепуко, коетоИли пък може би се е обзаложил с нея, че не тя, а той знае каква участ очаква МСП в близко време. Юрова заяви два пъти през април и май, че няма как мониторингът да падне до края на тази Еврокомисия, защотоБългария не изпълнява всички препоръки на ЕК, а и времето е малко. \"Личното ми мнение е, че това е неосъществимо при тази комисия. Нямаме много време пред нас. Тенденцията не е дотам удовлетворяваща, за да можем ясно да заявим, че можем да спрем Механизма за сътрудничество и проверка. Специално в България усещането за независимост на съдебната система е третото най-ниско в ЕС според последните проучвания наЕвробарометър. Така че хората все още имат доста изразено недоверие към съдебната система\", каза тя на пресконференция в Брюксел през април.Кирилов хвърли допълнителна светлина върху драматичното си решение, за да не изглежда неговият личен акт на честта като бабаитлък, каквито случаи вече имаше в правителството. Той каза пред Би Ти Ви: \"Каузата заотпадане на мониторинговия доклад за България не е само моя кауза, а на цялата държава. (...) С оглед времето, което изпълнявам длъжността министър на правосъдието, залагам себе си за постигането на тази цел и смятам, че няма друг начин да заявя, че ще работя добросъвестно за постигането на тази цел, освен да заявя, че ако мониторингът не отпадне, аз бих си подал оставката\".са характерни за третото правителство на Бойко Борисов. Пръв бе вицепремиерът Валери Симеонов, който вече подаде оставка, но не направи жертвата, която обяви на висок глас в края на юли 2018 г. \"Аз ще се върна в Бургас, ще отида на бургаския мост, ще си закача една релса на  врата, ще скоча и ще се удавя\"*.*  Заканата му за саморазправа със себе си произтичаше от неговата увереност, че няма да бъдат отхвърлени промените в плана за управление на Националния парк \"Пирин\", които допускаха ново строителство, включително и на втори лифт. Само че това се случи през януари 2019 г. по решение на Върховния административен съд. За да не звучи като подбудителство, няма да повтарям какво обещаваше да направи Валери Симеонов.Другият патриотичен вицепремиер и министър на отбраната Красимир Каракачанов се разгневи на 30 октомври 2018 г. от подмятанията, че неговата партия ВМРО се финансира от продажба на българско гражданство.Като отхвърли обвиненията, заяви: \"И ако някой докаже противното, готов съм веднага да напусна поста, да се откажа от политиката и да се гръмна със законно притежавания си пистолет на площада в София\". Не се разбракой площад си е избрал за финалния акт на честта, но като дойде моментът, сигурно ще го уточни.Хубаво е, че досега никой от тъй честолюбивите министри не е пристъпил към крайната мярка. Данаил Кирилов едва ли ще направи изключение, защото знае, че от него почти нищо не зависи. Оставката му няма кого да уплаши в Брюксел, но ако има нещо, с което държи да се запомни, е усилието муглавния прокурор, председателя на Върховния административен съд и председателя на Върховния касационен съд като подлежащи на контрол за действията си. За тази цел той има нужда от брюкселска индулгенция.Дебатът върви от години и се свежда до следното: Европа настоява да се въведе отчетност за поведението на главния прокурор, който от зората на демокрацията се ползва с недосегаемост, формулирана от покойния вечеИван Татарчев с думите: \"Над мен е само господ\". Властта в България обаче има проблеми не толкова с \"безконтролния\" главен прокурор, който й служи предано, а с критиците си в съдебната система, чийто най-изявен представител е председателят на ВКС Лозан Панов. Тя търси начин да му надене намордник и прилага правилото покрай сухото да изгори и мокрото. С други думи, заедно с главния прокурор, когото няма как да укрие от европейските критики, да подложи на съмнение и председателя на ВКС. Що се отнася до третия \"голям\" - председателя на ВАС, с когото няма проблеми, той би служил в кюпа за камуфлаж.В решението по делото \"Колеви срещу България\" Европейският съд за правата на човека констатира на 5 ноември 2009 г., че в България няма как да бъде контролирано поведението на главния прокурор и да му сетърси отговорност. В средата на февруари 2016 г. България поиска техническа помощ от службата на Комисията за подкрепа на структурните реформи за анализ на състоянието на прокуратурата. Екип от прокурори на ръководни длъжности от Германия, Холандия, Испания и Великобритания направи седем посещения в България през второто полугодие на 2016 г. и през декември огласи, в който използва за отправна точка делото \"Колеви\" и потвърди неговите генерални изводи за състоянието на прокуратурата. Последвалият на 25 януари 2017 г. годишен ЕК само спомена наличието на такава проверка. Иначе сухо констатира:\"Освен че прокуратурата е в центъра на разгорещения дебат относно нейните правомощия, считани от критиците за прекомерно силни, тя е също и в центъра на дебата относно продължаващата липса на убедителни резултати по отношение на осъдителните присъди по дела за корупция по високите етажи на властта или за тежка организирана престъпност\". Това бе моментът, когато комисията \"Юнкер\" започна да смекчава критиките си срещу България, за да може до края на своя мандат да заяви, че нуждата от МСП е отпаднала, както обеща самият Жан-Клод Юнкер. Само че в друга европейска институция - Съвета на Европа - продължаваше по-старата процедура за постмониторинг над България. По искане на нейната Комисия за наблюдение от 14 октомври 2016 г. вече течеше проверка от т.нар. Венецианска комисия, която е помощен орган на Съвета на Европа по юридическите въпроси. Тя излезе с доклад на 9 октомври 2017 г., в който обстойно обясни колко безконтролна е и до този момент българската Главна прокуратура. Еврокомисията не серазвълнува и само месец по-късно, на 15 ноември 2017 г., пусна още по-захаросан доклад, изтеглен специално на по-ранна дата, за да не помрачи с нещо започващото два месеца по-късно българско председателство на Съвета на ЕС. Той отново се позова на експертния доклад от 2016 г., като добави как България е започнала да се поправя: \"Българските органи - с прокуратурата във водеща позиция и с подкрепата на Министерството направосъдието - изготвиха пътна карта, съдържаща редица действия, като последваща мярка във връзка с този анализ\". Това бе ясен признак за задълбочилия се колаборационизъм между Брюксел и властите в София,защото, докато по-рано ЕК настояваше за \"реални резултати\" (присъди), вече се задоволяваше с пътна карта.Пълната консумация на любовната връзка стана в следващия доклад на 13 ноември 2018 г., в чието техническоприложение бе записана позицията на българското правителство, а не на Еврокомисията\"Друг въпрос, който все още е предмет на обсъждане, засяга предизвикателствата, свързани с гарантиране на независимо и безпристрастно разследване на всички твърдения за престъпно поведение от страна на най-висшите служители на органите на съдебната власт при изпълнение на длъжността им - председателите на Върховния касационен съд и на Върховния административен съд, както и главния прокурор.\" Към тозитекст бе пусната препратка под линия, която да замаже срама на ЕК: \"Въпреки че проблемът беше установен конкретно по отношение на прокуратурата, българските органи решиха да разширят обхвата на своитеобсъждания, така че да обхванат и трите най-висши длъжности в съдебната система\".ЕК си изми ръцете с българските власти, но им даде основание да твърдят, че тъкмо от Европа идва искането да се пакетират тримата големи за търсене на отговорност. (т.е. да си развържат ръцете за разправа с ЛозанПанов).В цялата игра на Кирилов се е пднала ролята на камикадзе, което да се самовзриви, ако ЕК все пак се вразуми и продължи мониторинга над България поради продължаваща липса на \"реални резултати\". За която липса главна вина носи .... главният прокурор.", "date": "2019.06.25", "title": "Данаил Кирилов постави Брюксел натясно"}
{"url": "http://www.cross.bg/tyrtziya-bezhantzite-naii-mnogo-1607616.html", "text": "/КРОСС/ Турция отново е държавата, дала подслон на най-голям брой бежанци в света, съобщава вестник Сабах, цитиран от БГНЕС. Агенцията за бежанците на ООН отчете, че за пета поредна година Турция оглавява класацията на страните, приели най-много хора, които бягат от война или преследване.\"За съжаление и тази година видяхме, че броят на бежанците се повишава\", казва Селин Юнал, говорител за Турция на върховния комисар за бежанците на ООН.Според вътрешното министерство на Турция, броят на бежанците на нейна територия е достигнал 4,9 милиона.Анкара изчислява, че досега са похарчили 40 милиарда щатски долара, за да се справят с кризата. От чужбина са получени само 6 милиарда под формата на помощи.В обществото нараства напрежението заради икономическата криза, която води до затруднения за гражданите на Турция. В същото време за бежанците се отделят големи средства.След Турция, в списъка с държави с най-много бежанци се нарежат Пакистан, Уганда, Судан и Германия. ", "date": "2019.06.25", "title": "Турция отново е държавата с най-много бежанци в света"}
{"url": "http://www.cross.bg/sybsidii-aslanov-partiiinite-1607620.html", "text": "/КРОСС/ Темата за партийните субсидии е параван пред същинския дневен ред на обществото. Това каза за сутрешния блок „Добро утро, България\" на Радио „Фокус\" социологът Юрий Асланов.„Последните дни много лъкатушения предизвиква темата, приливи-отливи, движение назад-напред, свързана с партийните субсидии. Сякаш целят да отвлекат общественото внимание от същинския дневен ред на хората за това, че въпреки обещанието, че няма да има повишения на цените на енергоносителите, такива се оказва, че ще има, от сделката с ЧЕЗ и поредния опит за продажбата на най-голямото дружество, което доставя електричество в домовете на хората и други подобни. По идентична схема вървяха и скандали, които всички забравихме във времето, когато КТБ влезе в криза и накрая сметката от фалита на банката я платихме ние с публичен ресурс\", обясни Юрий Асланов.Според него разговорът за партийните субсидии закъсня и няма как да обърне и да спечели общественото мнение.Премахването или свеждането им до основни величини обаче несъмнено ще облагодетелства партии, които са в позиции на власт, добави социологът.Това ще допринесе за спад на избирателната активност и още по-дълбокото отчуждаване на хората от институциите, обясни Асланов. ", "date": "2019.06.25", "title": "Юрий Асланов: Партийните субсидии са параван пред същинския дневен ред на обществото "}
{"url": "http://www.cross.bg/leten-vulkov-sotzialisti-1607607.html", "text": "/КРОСС/ Габриел Вълков, член на Националния съвет на Младежкото обединение в БСП, взе участие в заседанието на ръководството на Младите европейски социалисти в Париж. Заседанието бе свързано с организацията на Летен лагер 2019 , който тази година ще се проведе в курорт Албена, България.Като член на ръководството на младите европейски социалисти , той заяви, че  мотото на Летен лагер 2019 ще бъде: \"Ние се борим за всяко социално право\"!\"Това лято в Албена ще бъдем домакини на над 1000 младежи от над 30 различни държави в Европа. Заедно ще защитим равенството на всеки един млад човек в България, Европа и Света. Вероятно не всички сме равни, но на всеки един от нас трябва да бъде даден равен шанс и възможност за развитие в живота. Няма значение дали си беден или богат, млад или стар, жена или мъж, всеки от нас трябва да има равен достъп до образование, здравеопазване и социални грижи, осигурени от държавата, в която живее. Нека всички заедно, като млади хора се обединим, за да застанем рамо до рамо в каузата за една по-справедлива, по-солидарна и с по-добро качество на живот Европа\"- бе категоричен Вълков пред колегите си от младежката организация на ПЕС, YES.   ", "date": "2019.06.25", "title": "Габриел Вълков: Летен Лагер 2019 ще бъде под мотото: „Борим се срещу всяка социална несправедливост“ "}
{"url": "http://www.cross.bg/ekspeditziya-kosmicheska-mezhdynarodnata-1607600.html", "text": "/КРОСС/ След повече от 6 месеца на Международната космическа станция, тази сутрин в Казахстан се приземиха тричленен екипаж от експедиция номер 59.По-малко от минута преди планираното време на Земята кацнаха американката Ан Макклейн, канадецът Давид Сен-Жак, за които това е първо приземяване, е руснакът Олег Кононеко. Тримата бяха посрещнати с аплодисменти от наземния екипаж и настанени в столове за последващи медицински прегледи.В Международната космическа станция продължават да работят руският космонавт Алексей Овчинин и американските астронавти Ник Хейг и Кристина Кук. Следващата експедиция към Космоса ще излети от космодрума \"Байконур\" на 20 юли. На борда на кораба \"Союз МС-13\" ще пътуват руския космонавт Александър Скворцов, астронавта от НАСА Андрю Морган и италианския астронавт от Европейската космическа агенция ЛУка Пармитано. ", "date": "2019.06.25", "title": "В Казахстан се приземиха космонавтите от експедиция 59 "}
{"url": "http://www.cross.bg/kandidatite-direktor-sasho-1607595.html", "text": "/КРОСС/ На 3 и 4 юли (сряда и четвъртък) БНТ2 ще излъчи пряко от Съвета за електронни медии публичното изслушване на кандидатите за генерален директор на БНТ.Съгласно Решението на медийния надзорен орган до третия етап от процедурата за избор на Генерален директор на БНТ са допуснати шестима кандидати.Всеки от допуснатите до изслушване кандидати разполага с 40 минути за кратко представяне на своята концепция за развитие на обществената медия и за отговори на въпроси от членовете на СЕМ и от представители на БНТ. След приключване на изслушването Съветът за електронни медии, при изразено съгласие от страна на кандидата, предоставя възможност на присъстващите журналисти да зададат своите въпроси.Поредността на представяне на кандидатите е определена според входящия номер на постъпилите заявления за участие в конкурса.На 03 юли (сряда) ще бъдат изслушани:09:30 ч. - 11:45 ч. - Сашо Йовков12:15 ч. - 14:30 ч. - Никола Тодоров14:45 ч. - 17:00 ч. - Явор СимовНа 04 юли (четвъртък) своите концепции за управление на БНТ ще представят пред СЕМ:09:30 ч. - 11:45 ч. - Сашо Диков12:15 ч. - 14:30 ч. - Емил Кошлуков14:45 ч. - 17:00 ч. - Стоил Рошкев ", "date": "2019.06.25", "title": " На 3 и 4 юли изслушват кандидатите за генерален директор на БНТ "}
{"url": "http://www.cross.bg/dzhonsun-brexit-boris-1607592.html", "text": "/КРОСС/ Борис Джонсън каза, че Великобритания ще излезе от Европейския съюз на 31 октомври, независимо дали има сделка за условията по напускането или не. В интервю за Би Би Си, фаворитът да наследи Тереза Мей на премиерския пост се закани, че не блъфира и наистина е готов за варианта \"твърд\" Brexit, съобщават Ройтерс и БГНЕС. Наскоро, такова изказване свали курса на британската лира, защото инвеститорите смятат \"твърдия\" Brexit за най-нежелания вариант.Борис Джонсън показа, че не се страхува от крайни позиции и повтори: \"Обещанието ми е, че излизаме от Европейския съюз на Хелоуин, 31-ви октомври\".\"Начинът, да покажем на нашите партньори и приятели, че сме сериозни, е най-накрая да се откажем от пораженчеството и негативизма, които са ни обгърнали като облак от толкова много време и да се подготвим уверено и сериозно за вариант \"твърд\" Brexit\", каза още той.Борис Джонсън още веднъж постави под въпрос и плащането на 39 милиарда лири от Великобритания, което беше договорено с Брюксел от сегашното правителство. Отказът да се плати тази сума, която представлява ангажиментите на Великобритания към бюджета на Европейския съюз за договорения с участието на Лондон период, вероятно ще настрои враждебно Брюксел в предстоящите разговори с новия премиер на Даунинг стрийт 10, посочва Ройтерс. ", "date": "2019.06.25", "title": "Борис Джонсън: Готов съм на Brexit без сделка"}
{"url": "http://www.cross.bg/pase-rysiya-suveta-1607601.html", "text": "/КРОСС/ Парламентарната асамблея на Съвета на Европа (ПАСЕ) гласува тази нощ текст, с който дава възможност Русия да възстанови участието си в работата й след пет години институционна криза с Москва, предаде Франс прес.След четиричасови разгорещени дебати 118 депутати от страните членки на Съвета на Европа в крайна сметка се съгласиха, въпреки възраженията на Украйна, Русия да може още утре да изпрати делегация, за да участва в сряда в избора на нов генерален секретар на европейската организация за защита на човешките права.62 депутати гласуваха против текста, а 10 се въздържаха, добавя АФП.Според ТАСС в правилата за работата на ПАСЕ ще бъде добавено, че \"правата на членовете да гласуват, да се изказват и да бъдат представлявани в асамблеята и нейните органи не могат да бъдат преустановявани или отзовавани чрез оспорване или преразглеждане на пълномощията\". Освен това асамблеята реши \"да покани парламентите на страните членки на Съвета на Европа, които сега не са представени в нея - Русия и Босна и Херцеговина, да изпратят за разглеждане заявки за участие в юнската сесия\", добавя ТАСС.ПАСЕ е един от органите на Съвета на Европа, в който заседават делегации от парламентаристи от 47-те страни членки. Асамблеята не взима законово обвързващи решения, но отправя препоръки или иска отчетност от правителствата за зачитането на човешките права и демокрацията. От 2014 г. в ПАСЕ бе сцена на конфликт между Русия и Украйна, отбелязва АФП. За да бъде санкционирана анексията на Крим, руската делегация в ПАСЕ бе лишена от правото на гласуване. В отговор Москва бойкотира ПАСЕ и през 2017 г. спря да изплаща годишната си вноска в Съвета на Европа. Освен това Русия поиска гаранции, че повече няма да бъде санкционирана и заплаши, че ще напусне организацията, което би било прецедент и би лишило руските граждани от достъп до Европейския съд за човешките права.Повечето страни не искат да се стига до такава екстремна ситуация, макар Украйна и подкрепящите я балтийски държави и Великобритания да са на мнение, че връщането на Русия в ПАСЕ ще е първи пробив в санкциите на Запада, наложени на Москва заради анексията на Крим, добавя АФП. ", "date": "2019.06.25", "title": "ПАСЕ позволи на Русия отново да участва в работата й "}
{"url": "http://www.cross.bg/ronaldo-evro-nyakolko-1607605.html", "text": "/КРОСС/ Футболната звезда Кристиано Роналдо си даде почивка преди началото на подготовката за новия сезон. Той прекара няколко дни със семейството си на яхта, а преди това и в луксозен хотел в Южна Гърция.Според гръцките медии Роналдо е плащал за президентски апартамент по 9 000 евро на нощ. От терасата имало прекрасна гледка към Йонийско море и към частния басейн.Португалският нападател бил толкова доволен от персонала, който не позволил на папараците да се доближат до хотела, че изразил благодарността си с 20 000 евро бакшиш.Роналдо ще прекара още няколко дни на яхтата на Френската Ривиера, а след това ще се върне в Ювентус. ", "date": "2019.06.25", "title": "Роналдо остави 20 000 евро бакшиш в гръцки хотел "}
{"url": "http://www.cross.bg/beshe-zagora-komina-1607602.html", "text": "/КРОСС/ Огромен пожар избухна в най-голямата въглищна електроцентрала у нас - ТЕЦ „Марица-изток 2\". Пламъците изпепелиха комина на сероочистващата инсталация в централата. Пострадали хора няма, властите увериха, че няма опасност от замърсяване на въздуха.„Първоначално обстановката беше много зловеща, защото имаше обилно пламъчно горене в комина, който е изграден от изкуствени материали. Нашата основна цел беше да запазим съседните обекти, които са в непосредствена близост. Екипите завариха изключително тежка обстановка\", заяви директорът на РДПБЗН - Стара Загора комисар Стоян Колев пред NOVA.„Обстановката беше опасна в няколко посоки. Първо, чисто тактически - при падането на тези огромни елементи се отлюпваха цели сектори от него и трябваше да се внимава за хората, които работят най-близо до комина. От друга страна, беше опасно горенето на продуктите. Колегите работеха със защитни апарати, за да не спират работата си\", каза още той.Няма никаква опасност нито за работещите на територията на ТЕЦ-2, нито за хората, които живеят в близост или в малко по-отдалечените райони. Направени са всички необходими замервания от РИОСВ. Измервателните станции са отчели съответните данни, които са далеч под пределнодопустимите. Има единствено материални щети, които са поправими\", коментира областният управител на Стара Загора Гергана Микова. По разпореждане на главния прокурор Сотир Цацаров разследването на случая беше възложено на екип от следователи, които дойдоха на място. Вчера беше извършен оглед, днес действията продължават и ще се пристъпи към събиране на други доказателства\", заяви окръжният прокурор на Стара Загора Дичо Атанасов.„Рано е да правим заключение. Работи си по различни версии. Най-вероятно, за да възникне тази авария, причината  е човешка грешка, но това няма как да го кажем категорично, тъй като предстои изясняване на случая\", каза още той. ", "date": "2019.06.25", "title": "Човешка грешка е една от вероятните причини за пожара в \"Марица Изток\" 2"}
{"url": "http://www.cross.bg/tzenata-toka-parnoto-1607603.html", "text": "/КРОСС/ Комисията за енергийно и водно регулиране ще проведе открито заседание за цената на газа за третото тримесечие.По искане на \"Булгаргаз\", цената може леко да падне - с около 1%. Това ще се отрази на доставчици и присъединени към газовата мрежа клиенти.До края на юни КЕВР трябва да се произнесе и за цената на тока и парното. При тях обаче, се очаква увеличение. Средно с 3.5% на тока и 4.5% за парното и топлата вода. ", "date": "2019.06.25", "title": " КЕВР ще гледа цената на газа "}
{"url": "http://www.cross.bg/gosti-kalaiidzhiev-zayavi-1607604.html", "text": "/КРОСС/ Няма нарушения в къщата за гости на фолк певеца Милко Калайджиев. Това сподели той в БТВ „Тази сутрин\", след като вчера експерти от ДФ „Земеделие\" направиха проверка на имота. Къщата на фолк певеца е категоризирана с две звезди, няма обслужващ персонал. Гостите сами трябва да си готвят и чистят. Калайджиев заяви, че още не е спал в неговата къща за гости.Аз не съм я направил, за да спя тука, тя е за гости и ще си остане във времето като Калайджиевата къща. Отначало проверките му бяха смешни, защото за да направиш това нещо преминаваш през иглени уши и няма как да направиш шашми, заяви Калайджиев. Той допълни, че не се притеснява от проверки, а през годините често е инспектиран.Рекламирам я аз, така го направихме, за да е интересно на хората. Не всеки петък и събота има гости, наема се цялата и отделни стаи, каза музикантът и допълни, че от този бизнес не се печелят много пари.Милко Калайджиев заяви, че е бил одобрен за финансиране от втория път. Къщата струва над 435 хил. лв., 304 хил. от тях са покрити с еврофинансиране.Имаше месеци тичане, първо взимаш заем, тези 304 хил. предварително трябва да им обезпечиш ДДС-то. Аз вложих 120 хил. лева, заяви музикантът и каза още, че това не е единственият му бизнес - в момента отглежда домати и жито. ", "date": "2019.06.25", "title": "Експерти от ДФ „Земеделие” провериха къщата за гости и на фолк певеца Милко Калайджиев"}
{"url": "http://www.cross.bg/leva-evroshans-fani-1607606.html", "text": "/КРОСС/ Числата са най-добрият приятел на човека, особено когато той играе . Това е аксиомата на късмета, която доказаха двама щастливци от Кърджали и Ардино, които спечелиха страхотни суми от любимата числова игра . 6 000 лева отидоха при Фани Киришева, която живее и работи в Кърджали. По професия Фани е готвач, но по призвание е изкусен познавач. Голямата късметлийка разказва с истински ентусиазъм за изкуството да познаеш 8 от 8 числа в. Тя споделя, че играе с постоянни числа от създаването на играта и досега те са ѝ носили различни печалби. Сега Фани решава да пробва със „случаен избор\" и той се оказва супер успешен, защото печели 6 000 лева. Недалеч от Кърджали, в съседния град Ардино, Метин Сарахмедов също прави страхотно попадение, като улучва 7 от 7 числа и това му носи 5 000 лева от .Метин отишъл в пункта на вечерта, пуснал талон за 10 тегления и се прибрал. На следващия ден се върнал в пункта, за да го провери. Тогава разбрал, че е късметлия и че печели 5 000 лева.Тегленията на играта  можете да следите в пунктовете на и на . Забавлявайте се и с новото мобилно приложение, което можете да свалите от.", "date": "2019.06.25", "title": "Две страхотни печалби от „Еврошанс“ в Кърджалийско"}
{"url": "http://www.cross.bg/suvet-sybsidiya-partiite-1607585.html", "text": "/КРОСС/ Партньорите в управлението - ГЕРБ и Обединени патриоти, ще обсъдят днес размера на партийната субсидия на коалиционен съвет. Правителството предложи намаление на парите за партиите от сегашните 11 на 1 лев за спечелен глас. Коалиционният съвет се събира, след като миналата седмица парламентът отложи гласуването на промените в Закона за държавния бюджет.Патриотичните формации подкрепиха на първо четене в парламента правителственото решение за 1 лв. държавна субсидия, но поискаха прецизиране на текстовете преди окончателното гласуване. За свикването на спешния Коалиционен съвет настоя лидерът на НФСБ Валери Симеонов.\"Под емоция се обсъжда този въпрос. Той е много важен, защото той може да доведе до ликвидирането на многопартийната демокрация в България. Първо ще се водят преговори с ГЕРБ, след това с всички останали, ще потърсим някакво разумно решение, защото такъв вид решение на НС не е полезно като цяло за обществото\".Волен Сидеров от \"Атака\" поиска партиите да правят безплатни медийни кампании, а в последния работен ден на отминалата седмица и от Брюксел премиерът Борисов каза:\"И на този Коалиционен съвет, съответно, отново ще си отстоявам това, което ние, от самия първи ден сме казали - 1 лв.\"Междувременно ДПС смени първоначалната позиция за нула лева субсидия и финансиране по американски модел. Върна се на тезата, че субсидията трябва да е, както и досега - 11 лв. БСП са категорично против лев субсидия, готови са на диалог и искат аргументи защо да се намалява държавното финансиране за партиите ", "date": "2019.06.25", "title": "Коалиционният съвет обсъжда размера на партийните субсидии "}
{"url": "http://www.cross.bg/litza-fizicheskite-nesustoyatelnost-1607582.html", "text": "/КРОСС/ Омбудсманът Мая Манолова ще представи законопроекта за несъстоятелност на физическите лица, т. нар. личен фалит.Събитието ще се състои днес, 25 юни 2019 г., от 11.00 часа в институцията на омбудсмана /гр. София, ул. „Георг Вашингтон № 22/. България все още е единствената държава в Европейския съюз, в която липсва законодателна уредба за несъстоятелност на физическите лица, като същевременно страната ни се наражда в топ 5 по лоши кредити в Европа. Припомняме, че на 27 март 2018 г. общественият защитник дискутира концепцията на законопроекта на форум в Представителството на Европейския съюз, организиран съвместно с фондация „Български институт за правни инициативи\". Още тогава депутати, магистрати, експерти, представители на институциите, на банковата асоциация, синдикати, работодателски, съсловни и граждански организации, разискваха проблемите, последиците и възможностите пред създаването на нормативна уредба за частния фалит и „вечния длъжник\". На форума социологическа агенция „Глобал Метрикс\" оповести резултатите от първото национално изследване по въпросите на личния фалит, което показа, че 82.3% от българските граждани очакват приемането на такъв закон.Проектът на Закона за несъстоятелност на физическите лица тук:  ", "date": "2019.06.25", "title": " Мая Манолова представя днес проект на Закон за личния фалит "}
{"url": "http://www.cross.bg/putna-skorost-samo-1607593.html", "text": "/КРОСС/ Само за последния месец по пътищата на страната са загинали 57 души, а 369 са били ранени. Това сочат данните на КАТ. Статистиката на „Пътна полиция\" обаче не е окончателна и ще бъде обобщена официално след края на месеца. Засега тя сочи, че от началото на юни досега загиналите са с 13 повече в сравнение със същия период на миналата година, посочва NOVA.Само в неделя са станали 16 тежки катастрофи с четирима загинали. От „Пътна полиция\" правят анализ на причините за всеки един от инцидентите през юни. Чакат и изготвянето на експертизи, за да са точни, но смятат, че най-често става дума за шофьорска грешка.„Една от основните причини са неспазване на предимство, навлизане в лентата за насрещно движение и несъобразената скорост. Като причина от несъобразената скорост е вече изгубване на контрол върху пътното превозно средство\", обясни гл. инспектор Калоян Драганов.от Института за пътна безопасност обаче не са съгласни.„Несъобразената скорост не може да бъде причина за толкова много повтарящи се инциденти, защото когато пътните условия не са съобразени спрямо изискванията на ситуацията за пътна безопасност, тогава няма как да очаквате шофьорът да се съобрази с пътните условия\",  заяви Диана Русинова от Институт за пътна безопасност.За да са безопасни пътищата, от КАТ са взели мерки.„Към момента се правят огледи на абсолютно всички основни пътни артерии, като при установяване на несъответствие или компрометирани участъци ще бъдат съответно уведомявани собствениците на пътя\", поясни гл. инспектор Драганов. Експертите по пътна безопасност смятат, че умората също е сред основните причини за ръст на тежките инциденти. Затова дават съвети:„Добре е да се снабдят с етерични масла с цитрусови нотки - това са специални етерични масла, които тонизират организма. Цитруси, бор, много е важно да се пие достатъчно вода, много е важно да се пият ободряващи напитки. Час- час и половина да се правят почивки\", обясни Владимир Тодоров от Асоциация на пострадали при катастрофи. ", "date": "2019.06.25", "title": "Само от началото на юни: 57 жертви на пътя, над 300 ранени "}
{"url": "http://www.cross.bg/ryski-kyba-havana-1607586.html", "text": "/КРОСС/ Руска военноморска група начело с фрегатата „Адмирал Горшков\" пристигна вчера в пристанището на Хавана, предаде АФП, цитирана от БТА.В руската флотилия са логистичният кораб „Елбрус\" и влекачът „Николай Шикер\". Според руски медии след Куба тя ще отплава за Венецуела.Исторически партньори през Студената война, Хавана и Москва се сближават през последните месеци, докато Вашингтон затяга санкциите срещу Куба, упреквайки я за подкрепата ѝ за венецуелския президент Николас Мадуро.В началото на май кубинският комунистически лидер Раул Кастро получи най-високото отличие на руската Комунистическа партия - орден „Ленин\". Тогава той подчерта „историческите връзки между двете страни, които днес се засилват и обновяват\", отбелязва АФП.Влизайки в Хаванския залив, фрегатата „Адмирал Горшков\", която е от последното поколение руски бойни кораби, даде поздравителни салюти, на които кубинците отвърнаха от колониалната крепост „Сан Карлос де ла Кабаня\".Според комюнике на Революционните въоръжени сили на Куба руските моряци ще посетят кубинския боен флот, както и „исторически и културни обекти\".Самолет на руските ВВС е кацнал на международното летище във венецуелския град Майкетия, предаде Ройтерс, като се позова на очевидци и на два уебсайта, които следят движението на самолетите. Това става три месеца, след като кацането на друг руски самолет във Венецуела разпали словесна война между Вашингтон и Москва, добавя Ройтерс. ", "date": "2019.06.25", "title": " Руска военноморска група е на визита в Хавана "}
{"url": "http://www.cross.bg/bolnitza-zavedeniya-lechebni-1607590.html", "text": "/КРОСС/ Здравният министър Кирил Ананиев ще се срещне днес с директорите на лечебни заведения от област Велико Търново. На срещата ще бъде представена методиката за формиране на разходите за персонала. Ще се обсъди и как тя ще спомогне за увеличение на заплатите на медиците.В региона има три общински, една областна болница, една държавна психиатрична болница, частна кардиология и пет специализирани лечебни заведения. Общо 684 души работят в областната болница „Д-р Стефан Черкезов\". Средната брутна заплата е 1132 лева. Съотношението между възнагражденията на санитарите, сестрите и лекарите е 1:1,5:2,8, което според предложената от здравното министерство методика за заплатите показва, че има финансово недооценяване на труда на специалистите по здравни грижи. ", "date": "2019.06.25", "title": "Здравният министър се среща с директорите на лечебни заведения от Великотърновско "}
{"url": "http://www.cross.bg/hora-migranti-trafik-1607589.html", "text": "/КРОСС/ Специализираната прокуратура се очаква да даде подробности за вчерашната акция срещу престъпна група за нелегален трафик на мигранти. 17 души, осигурявали преминаването през България на мигранти от Афганистан, бяха  задържани в София, Бургарско и Ямболско. Арестуваните са чужденци - временно пребиваващи или с бежански статут. Според заместник главния прокурор Иван Гешев, групата е генерирала десетки хиляди евро печалба. По думите му тя е била \"най-мащабната на българско ниво\":\"Защото обхваща всякакви хора, от хазяи до хора, които осъществяват транспорт, през хора, които посрещат, през хора, които изпращат, през хора, които координират, голямо завършено търговско дружество за трафик на мигранти, което е незаконна дейност\".Иван Гешев не изключи в схемата да са замесени и гранични полицаи, но уточни, че работата по тази линия продължава. ", "date": "2019.06.25", "title": " Спецпрокуратурата дава подробности за акцията срещу престъпна група за трафик на мигранти "}
{"url": "http://www.cross.bg/mestnite-byuro-izpulnitelnoto-1607587.html", "text": "/КРОСС/ Изпълнителното бюро на БСП ще заседава днес в Ямбол.Социалистите ще обсъдят проблеми от региона, актуални политически теми и подготовката за местните избори. На заседанието ще присъстват и председатели на Общински и Областни съвети на БСП, кметовете на Тунджа и Болярово и народните представители от Ямбол.Изпълнителното бюро на БСП взе решение да провежда изнесени заседания в различни региони на страната. Целта е съвместно с ръководствата на общинските и областните структури да се обсъди и оцени готовността на партията за участие в местните избори. След оценка на местните проблеми ще се изготвят управленски платформи за всяка община.С местните организации ще бъдат обсъдени и предложенията за кандидати за кметове. ", "date": "2019.06.25", "title": "Изпълнителното бюро на БСП заседава в Ямбол "}
{"url": "http://www.cross.bg/potok-karayancheva-predsedatelya-1607591.html", "text": "/КРОСС/ Втори ден продължава официалното посещение в Русия на българската парламентарна делегация начело с председателя на Народното събрание Цвета Караянчева.Председателят на българския парламент и депутатите от Групата за приятелство България-Русия ще поднесат венец на гробницата на незнайния воин в Александровската градина до стената на Кремъл. След това ще се срещнат с председателя на Съвета на федерацията Валентина Матвиенко и с руския министър на външните работи Сергей Лавров. Очаква се да бъдат обсъдени редица сфери на двустранното сътрудничество, като акцентът бъде поставен върху енергетиката:\"Строителството на \"Турски поток\" върви усилено, но ние имаме желанието и вече работим по втората тръба на \"Турски поток\" и това е \"Балкански поток\". Предлагам така да я наричаме, защото тя на практика ще снабдява с газ този регион. Разбира се, другата тема, която ще засегнем, е АЕЦ \"Белене\", каза Цвета Караянчева за БНР и изрази надежда, че руската компания \"Росатом\" ще прояви интерес към проекта \"Белене\". ", "date": "2019.06.25", "title": "Продължава официалното посещение в Русия на българската парламентарна делегация "}
{"url": "http://www.cross.bg/obshtina-initziativata-denyat-1607588.html", "text": "/КРОСС/ Бургас е първата българска община, която се включва в инициативата „Денят за Вас\" на Министерството на туризма. Инициативата се провежда за първи път и е част от кампанията „Естествено в България\". Днес 10 музея и туристически обекта на територията на морската община ще работят с вход свободен.Сред тях са Авиомузеят, къщата музей на Петя Дубарова, музеят на единствения български обитаем остров \"Света Анастасия\", туристическия комплекс \"Аква Калиде\" и Бургаската художествена галерия.В инициативата „Денят за вас\" ще се включат и други морски общини в областта. Засега участие са заявили още Приморско и Поморие.Идеята е културно-историческите забележителности и атракциите да привлекат повече посетители, за да се стимулира вътрешният туризъм. ", "date": "2019.06.25", "title": "10 музея и туристически обекта в Бургас работят с вход свободен "}
{"url": "http://www.cross.bg/sofiya-slavchev-stolitzata-1607596.html", "text": "/КРОСС/ Пороен дъжд, придружен с гръмотевична буря и силен вятър, се изсипа над София. Мълния удари трафопост на кръстовището на булевард „Константин Величков\" и улица „Симеон\" в София и предизвика пожар.И това са само част от последствията след поредната буря в София. „Управлението на кмета Фандъкова и ГЕРБ в София доказаха единствено, че могат да вземат погрешни решения за развитието на столицата и всичко след тях е ...потоп\". Това коментира общинският съветник от Политическа група 5 и председател на ПП МИР  инж. Симеон Славчев  по повод поредните наводнения случили се на новоремонтирани столични булеварди и транспортни артерии. Преди повече от година Славчев сигнализира, че лошите ремонти в столицата ще имат последствия, които ще са ущърб на софиянци. „Освен щетите, които всеки от нас ще трябва да плати от джоба си, втори път, се надявам да се разминем без човешки жертви\" каза Славчев и поиска от управниците подробен анализ за причините за случилият се потоп в София. Още утре съпредседателят на \"ПГ - 5\" ще входира питане до Йорданка Фандъкова кога за последно са почиствани канализационните шахти в столицата? Според Славчев, ако почистването и рехабилитацията на съоръженията е направена редовно и качествено, случилото се от днес не би било възможно. „Имам огромни съмнения, че шахтите на София се почистват само на книга, а се изписват огромни суми, които столичани плащат, а при първия дъжд се наводняват\" сподели Славчев и заяви, че ще търси отговор на въпросите защо София потъна във вода след първия по-сериозен валеж.  ", "date": "2019.06.25", "title": "Симеон Славчев: След управлението на Фандъкова и ГЕРБ  - и потоп"}
{"url": "http://www.cross.bg/dronove-letishte-zaradi-1607599.html", "text": "/КРОСС/ Неоторизирани полети с дронове объркаха работата на международното летище в Сингапур.Това е вторият случай в рамките на няколко дни, при който има пренасочени полети заради дронове над пистите на летище Чанги, пише Евронюз. Общо 18 полета или излетяха със закъснение, или бяха насочени към други летища заради притесненията, че може да се сблъскат с дронове.Подобни нарушения имаше и във вторник и сряда миналата седмица, когато дистанционно управляваните летящи апарати засегнаха навременното изпълнение на общо 38 полета.Все по-достъпните цени на дроновете превърнаха тези машини в сериозна опасност за летищата по света. През декември дронове предизвикаха голям хаос на лондонското летище Гетуик, довел до отмяната на повече от 1000 полета.Загубите бяха изчислени на над 50 милиона британски лири. ", "date": "2019.06.25", "title": "Дронове объркаха графика на летището в Сингапур "}
{"url": "http://www.cross.bg/hari-semeiistvo-megan-1607598.html", "text": "/КРОСС/ Ремонтът на къщата на принц Хари и Меган Маркъл струва 2,4 милиона британски лири и дори още не е завършен, съобщи Мирър. Парите идват от издръжката на кралското семейство, която по закон се осигурява от данъкоплатците във Великобритания.Принцът и съпругата му ще живеят в къща, построена през 19-ти век, носеща името Фрогмор Котидж и намираща се на територията на замъка Уиндзор западно от Лондон.Големите разходи идват от основния ремонт, който превръща къщата от постройка, разделена на пет малки апартамента, в просторен имот с 5 спални, обитаван от едно семейство.Ремонтът на Фрогмор Котидж тече вече половин година, като включва подмяна на носещите греди на покрива и цялата електрическа инсталация. Не всички разходи по ремонта се поемат от данъкоплатците. В правилата е записано, че издръжката покрива основни неща, като подови настилки и облицовки на бани и тоалетни. За луксозни елементи, като описвания от британските медии \"плаващ под\" и студиото за йога, Хари и Меган плащат от собствения си джоб.Смята се, че кралица Елизабет Втора е голяма привърженичка на идеята младото семейство да се настани във Фрогмор Котидж и често се осведомявала докъде е стигнал ремонта.Досега Хари и Меган живееха в къща в рамките на двореца Кенсингтън в Лондон, където живее брата на Хари, принц Уилям със семейството си.Но откакто се ожениха, Хари и Меган вървят по свой път. Двамата се изнасят от Кенсингтън, а наскоро беше обявено и че се отделят от благотворителната фондация, която споделяха с Уилям и съпругата му Кейт Мидълтън.Издръжката, която получава кралското семейство за официални дейности, заплати на служители, поддръжка на кралските дворци и разходи по пътувания е 82,2 милиона лири.Тя се изчислява като процент от осреднените приходи от кралските имоти през предходните две години.Когато се налага мащабен ремонт, като течащата в момента реновация на Бъкингамския дворец в Лондон, процентът се увеличава и кралското семейство получава повече пари. ", "date": "2019.06.25", "title": "Ремонтът на принц Хари и Меган Маркъл ще струва 2,4 милиона "}
{"url": "http://www.cross.bg/feribotut-pri-gkpp-svishtov-vremenno-ne-raboti-1607621.html", "text": "/КРОСС/ Фериботната платформа \"Ваду Ой\" при ГКПП-Свищов е с  аварирал двигател на кораба и се намира на територията на Румъния. Това е причината фериботът да преустанови работа до отстраняване на аварията.  Товарните автомобили  се пренасочват към ГКПП Никопол и ГКПП Русе.", "date": "2019.06.25", "title": "Фериботът при ГКПП-Свищов временно не работи"}
{"url": "http://www.cross.bg/rozhdenitzite-na---yuni-1607576.html", "text": "/КРОСС/  Емил Елмазов, фитотерапевт, председател на Съюза на билкаритеПроф. Венец Димитров, кинооператорЙордан Георгиев - Данчо Стълбицата, радиожурналистКалин Николов, художникЛюбен Генов, журналист, бивш гл. редактор на в. \"Труд\" и в. \"Поглед\"Мария Грънчарова, певица и манекенкаПетя Буюклиева, певицаПламен Николов, бивш футболен националСилвия Митева, бивша състезателка по художествена гимнастикаПроф. Юлия Кръстева, езиковед и писателк, живее и твори във Франция", "date": "2019.06.25", "title": "Рождениците на  25   юни"}
{"url": "http://www.cross.bg/bulgariya-voiina-otnosheniya-1607550.html", "text": "/КРОСС/ 891 г. - Арнулф Каринтски отблъсква викингите в битката при Лувен.1503 г. - По време на четвъртата си експедиция до Америка Христофор Колумб претърпява корабокрушение край остров Ямайка.1863 г. - В Цариград Петко Славейков започва да издава вестник Гайда.1876 г. - Американската 7-ма кавалерия, ръководена от полковник Джордж Армстронг Къстър, е разбита от обединените сили на индианските племена сиукси и шайени в битката при Литъл Биг Хорн.1877 г. - Избухва Каварненско въстание на каварненци и селяни от околните села за самозащита от настъпващия към града башибозук, местни турци и черкезка конница.1880 г. - В Княжество България с княжески Указ № 296 от 28 юни 1880 г. към Министерството на финансите е образувано Статистическо-организационно отделение.1912 г. - ВМРО извършва атентат в Кочани, при който са убити 9 човека; последвалите репресии на турската власт (40 убити и 250 ранени) стават повод за избухването на Балканската война на 26 септември същата година.1950 г. - Студената война: Комунистическа Северна Корея напада Южна Корея, с което започва Корейската война.1955 г. - В писмо до Централния комитет на БКП Никита Хрушчов изисква България да нормализира отношенията си с Югославия.1975 г. - Мозамбик става независима от Португалия държава; през същия ден са установени и дипломатически отношения с България.1975 г. - Министър-председателката на Индия Индира Ганди предлага на президента да обяви извънредно положение за спасяване на страната от хаос; извънредното положение е въведено на 26 юни и продължава до 23 март 1977 г.1978 г. - Аржентина спечелва Световното първенство по футбол.1982 г. - Гърция прекратява практиката за бръснене на главите на войниците.1988 г. - В Люксембург е подписано споразумение между Европейската общност и Съвета за икономическа взаимопомощ за взаимно признаване и официални отношения.1991 г. - Хърватия и Словения обявяват своята независимост от СФР Югославия, което е начало на четиригодишна гражданска война.1996 г. - При терористичен акт на Хизбула срещу жилищен блок на американска военна база в Саудитска Арабия загиват 19 души и са ранени 372.1998 г. - Излиза операционната система Windows 98.1999 г. - 38 Народно събрание разрешава на войските на НАТО да използват сухопътното пространство на България за мироопазващата операция в Косово, а Министерството на външните работи отказва въздушен коридор на Русия. ", "date": "2019.06.25", "title": "25  юни в историята"}
{"url": "http://www.cross.bg/tema-zhivo-zashto-1607575.html", "text": "/КРОСС/ Тема:  Анализ от 19 европейски държави: 1/3 от храните от една марка са с различен състав - ще се промени ли стандартът?Тема:  След пожара в комина на ТЕЦ \"Марица - Изток 2\": версии и последици;Тема:  Партийната субсидия и коалиционните отношения - какво решение се очаква?Тема:  Серия фатални инциденти на пътя - съществува ли формула за спиране на катастрофите?Тема:  В минутите на синоптика: докога ще продължат дъждовете и гръмотевиците?Тема:  Смърт на пешеходна пътека във Варна. На живо: Каква е причината за трагедията? Тема:  Колко време е действала групата за трафик на мигранти у нас? В студиото Мажд Алгафари и Владимир Чуков Тема:  Защо общината реши, че терасата на шефа на антикорупционната комисия Пламен Георгиев е законна? Тема:  Как завърши проверката на КОНПИ по скандала „Апартамент гейт\"? Гост професор Стоян КушлевТема:  Кои ще са новите собственици на ЧЕЗ? Ексклузивно: Председателят на надзорния съвет на „Еврохолд България\" - Асен Христов Тема:  Опасно време. Докога ще продължат бурите у нас и задават ли се рекордни жеги в Европа? Професор Георги Рачев Тема:  На живо: Какво причини пожара в ТЕЦ „Марица-Изток 2\"? Тема:  Как ще бъде възстановена централната баня в София?Тема: Две жени загинаха на пешеходна пътека. Защо се увеличават катастрофите на пътя?Тема: Без нарушения за „Апартаментгейт\". Защо проверяващите не откриха проблем в сделките с евтините имоти на политици?Тема: Пламъци в ТЕЦ Марица Изток 2. Защо избухна огромният пожар в централата и кои са пожарникарите, гасили огъня?Тема: Заради отсъстващи ученици  - инспектори влязоха в училище в Ботевград. На живо - има ли нередности?Тема: Мост, разполовен на две. Опасно ли е съоръжението? Румен Бахов проверява.Тема: Да послушаме кино!  Хилда Казасян на лятно турне с незабравимата българска филмова музика.Тема: Под вода след ремонта. На живо - защо се наводниха участъци от „Граф Игнатиев\" в София?  ", "date": "2019.06.25", "title": "Теми и гости в сутрешните блокове на телевизиите"}
{"url": "http://www.cross.bg/chasa-provede-sgradata-1607577.html", "text": "/КРОСС/ София.От 9.30 часа в парк- хотел „Витоша\" ще се проведе заключително събитие на Програма ЗОВ. Воткриването ще участват зам.-министърът на образованието и науката Деница Сачева и зам.-министърът на труда и социалната политика Зорница Русинова.***Сливен./с. Камен.От 10.00 часа в землището на селото министърът на земеделието, храните и горите Десислава Танева ще участва в тържественото откриване на жътвената кампания на пшеница.***София.В 11.00 часа в сградата на Научноизследователския строителен институт (ул. \"Никола Петков\" 86, Околовръстно шосе) ще бъде представена готовността за въвеждане на тол системата в техническа експлоатация от 16 август. На събитието ще присъстват ресорният заместник-министър на регионалното развитие и благоустройството Николай Нанков и директорът на Националното тол управление проф. Олег Асенов.***София.От 11.00 часа в институцията на омбудсмана Мая Манолова ще представи законопроекта занесъстоятелност на физическите лица, т. нар. личен фалит.***София.В 11.30 часа на 5 етаж в МОН ще се проведе брифинг след среща между министъра на образованието и науката Красимир Вълчев и посланика на САЩ Н. Пр. Ерик Рубин.***София.В 11.30 часа в Зала Официална на Столична община ще бъде представен проекта на Наредба зауправление и разпореждане с общински спортни и туристически обекти на територията на Столична община. Председателят на Столичния общински съвет - Елен Герджиков, заместник кметът доц. д-р Тодор Чобанов, Николай Стойнев, Таня Георгиева и Анатоли Илиев ще представят идеята за насърчаване на инвестициите в спорт и регламентите, залегнали в новата наредба.***София.От 16.00 часа в Еврейския културен център (бул. \"Ал. Стамболийски\"№ 50) Столична Лекарска Колегия на БЛС и Организацията на евреите в България \"Шалом\" ще подпишат меморандум за цялостно сътрудничество.***Велико Търново.От 10.30 часа на терасата на кафе \"Ясна\" /срещу Къщата с маймунката/ ще се състои пресконференция на комитет \"Сава Муткуров\" във връзка с издаването на биографията на първия кмет на Велико Търново Георги Живков, написана от сестра му - Вела Благоева (Живкова).***Видин.От 14.00 часа в заседателната зала на 6-ия етаж в сградата на общината кметът Огнян Ценков ще връчи грамоти на зрелостниците от випуск 2019, завършили с пълно отличие средното си образование.***Кърджали.В 10.00 часа в двора на ОДМВР-Кърджали старши комисар Венцислав Момчилов ще връчи ключовете на 7 нови полицейски автомобила.***Кюстендил.От 14.00 часа в парк-хотел „Кюстендил\" ще се проведе информационна среща по проект „Приеми ме\".***Плевен.От 18.00 часа в Църква на адвентитистите от седмия ден ще се състои беседа на тема „Ваксините- ползи и рискове\".***Плиска.От 16.00 часа в Двора на Кирилицата ще се състои тържествено откриване на паметника на бележития български поет Пенчо Славейков.***Пловдив.В 11.00 часа в залата на УХТ ще се проведе Регионален съвет за развитие на Южен централен район.***Шумен.От 9.00 в зала 304 в сградата на общината ще заседава ПК „Младежки дейности и спорт\".***Шумен.От 14.00 часа в зала 203 в сградата на общината ще заседава ПК „Правна и опазване на обществения ред\".***Ямбол.Изпълнителното бюро на БСП ще проведе заседание в града. В 14.00 ч. ще има пресконференция в клуба на партията, на ул. \"Цар Иван Александър\" № 7***Ямбол.От 17.30 часа кметът Георги Славов ще инспектира напредъка на ремонтните дейности по изграждане на нови допълнителни паркоместа в ж .к. „Златен рог\". ", "date": "2019.06.25", "title": "Предстоящи събития на 25   юни "}
{"url": "http://www.cross.bg/bilbord-klasatziyata-madona-1607579.html", "text": "/КРОСС/  \"Madame X\" стана деветият албум на Мадона, оглавил класацията Топ 200 на \"Билборд\", съобщи сайтът на изданието.През първата седмица от него са продадени 95 000 еквивалентни албумни единици в САЩ, от които 90 000 в традиционен формат.Мадона е оглавявала класацията на \"Билборд\" за албуми с \"MDNA\" (2012), \"Hard Candy\" (2008), \"Confessions on a Dance Floor\" (2005), \"American Life\" (2003), \"Music\" (2000), \"Like a Prayer\" (1989), \"True Blue\" (1986) и \"Like a Virgin\" (1985). Тя запазва втората си позиция по най-много албуми на първо място сред жените след Барбра Стрейзанд, която има 11. В общата класация води група \"Бийтълс\" с 19 албума, следвана от Джей Зи (14), Стрейзанд и Брус Спрингстийн с 11.На второ място в класацията Топ 200 на \"Билборд\" е новият албум на Брус Спрингстийн \"Western Stars\" с 66 000 еквивалентни единици. Следват Били Айлиш с \"When We All Fall Asleep, Where Do We Go?\", \"Happiness Begins\" на \"Джонас брадърс\" и \"Doom Days\" на \"Бастил\". ", "date": "2019.06.25", "title": "Въпреки критиките Мадона пак е на върха "}
{"url": "http://www.cross.bg/bulgariya-moskva-karayancheva-1607580.html", "text": "/КРОСС/  Председателят на Народното събрание Цвета Караянчева, която е на официално посещение в Руската федерация, разговаря с българската общност в Москва, съобщава пресцентърът на Народното събрание. В срещатата участваха български студенти в Москва, българи, работещи в големи мултинационални компании и водещи международни банки.Пред присъстващите председателят на Народното събрание Цвета Караянчева отбеляза, че е щастлива да бъде сред нашите сънародници в руската столица, тъй като от девет години председател на българския парламент не е бил в Москва. След дни ще отбележим 140 години от установяването на дипломатически отношения между България и Русия, а преди няколко месеца в България тържествено беше чествана 140-ата годишнина от Учредителното събрание и приемането на Търновската конституция, което е показателно за дълбоките и традиционно добри връзки между България и Русия, посочи тя.Цвета Караянчева подчерта, че когато става дума за националните интереси, българският парламент се стреми да заема национално отговорни позиции в интерес на държавата и нейните граждани. Вие сте нашите посланици в Москва и в Русия, благодарим ви, че ни представяте достойно както в университетите тук, така и в международните фирми, организации и банки, в които работите, обърна се към българите в Москва председателят на Народното събрание.В България не достига квалифицирана работна ръка, затова правителството постави образованието като водещ държавен приоритет, подчерта на срещата Цвета Караянчева. Залагаме на дуалното образование, защото са ни необходими хора, които от учебните и университетските скамейки да се включат в производството и бизнеса, добави тя и призова младите хора да учат, да трупат опит и умения и да се върнат в България, където има нужда от тях и техните знания. Има място за вас в България, мили деца, обърна се председателят на парламента към младите българи в Москва.В страната ни вече съществуват много възможности за инвестиции, работи се по магистралите „Струма\" и „Хемус\", по тунела под Шипка, за да може инвеститорите да стигнат до всички региони на България, отбеляза Цвета Караянчева. Тя подчерта, че е важно да се развива инфраструкторно Северна България, което ще позволи и там да бъдат привлечени инвестиции и да се ускори икономическият растеж както на региона, така на страната ни. България се развива уверено напред и технологично, и индустриално, посочи председателят на парламента.Сред въпросите, които представителите на българската общност отправиха към председателя на Народното събрание, бяха такива, свързани с българските национални интереси, развитието на дигитализацията, на строителния сектор, на инфраструктурата и на градската среда.Българска парламентарна делегация, водена от председателя на Народното събрание Цвета Караянчева, е на официално посещение в Русия. В състава на делегацията са съпредседателите на Групата за приятелство България - Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов. ", "date": "2019.06.25", "title": "Цвета Караянчева към българите в Москва: Има място за вас в България"}
{"url": "http://www.cross.bg/valezhi-chast-stranata-1607583.html", "text": "/КРОСС/ Опасно време в част от страната. И днес ще се развива мощна купесто-дъждовна облачност, ще има интензивни краткотрайни валежи и гръмотевични бури. Има условия и за градушки, съобщават от Националния институт по метеорология и хидрология.Оранжев код е обявен за четири области - Враца, Ловеч, Габрово и Велико Търново. На места в планинските райони количествата валеж ще достигнат 50-65 л/в.м.В още 12 области предупредителният код е жълт.  Във Видин, Монтана, Плевен, Русе, Разград, Търговище, Силистра, Шумен, Кърджали, Смолян, Пазарджик и Пловдив ще има краткотрайни, но силни валежи и гръмотевични бури. Има условия и за градушки. Сумарни количества валеж на места ще достигат до 30-35 л/в.м.И в сряда ще има валежи, на повече места в Южна България, по старопланинското било и в Предбалкана. На север валежите ще спрат. Вятърът ще се задържи от север-североизток, до умерен. Дневните температури в по-голямата част от страната ще са между 27 и 32 градуса.В четвъртък ще бъде предимно слънчево, с купеста облачност в следобедните часове, без валежи. Температурите ще се повишат и максималните в по-голямата част от страната ще са между 30 и 35 градуса. ", "date": "2019.06.25", "title": "Оранжев код за валежи в 4 области"}
{"url": "http://www.cross.bg/venetzyela-ryski-rysiya-1607578.html", "text": "/КРОСС/  Тайнствен руски самолет кацна на най-голямото летище във Венецуела. Очевидци казали, че са видели машината на пистата на международното летище край Каракас, а сайтове, които следят движението на самолетите също потвърждават кацането, пише Ройтерс.Самолетът бил Илюшин 62, а номера на опашката му е RA-86496. Според специализирани интернет сайтове, на тази регистрация отговаря военен самолет на Русия.През март във Венецуела кацнаха два руски самолета, които докараха в южноамериканската страна военни експерти и около 100 руски войници. Тогава Съединените щати обвиниха Русия в \"безотговорна ескалация на напрежението\".Единият от самолетите, кацнали през март, имаше същия номер на опашката, като забелязания днес.Министерството на информацията на Венецуела и Министерството на отбраната на Русия не направиха коментар в първите часове след кацането на самолета ", "date": "2019.06.25", "title": "Тайнствен руски самолет кацна във Венецуела "}
{"url": "http://www.cross.bg/sega-monitor-tryd-1607581.html", "text": "/КРОСС/ в. Сега - \"Апартаментгейт\" бавно и безславно се отправя към небитиетов. Сега -  Ремонтираният център на София пак се превърна в езеров. 24 часа - Таванът пада за 43 000 с високи пенсиив. Труд - Двоен стандарт при 30% от храните в ЕСв. Телеграф -  Мръсни бански сеят ешерихия колив. Монитор - 4 курортни селища по морето без пречиствателни станциив. Сега - Пътят за Белград ще е блокиран поне за 6 месецав. Сега -  МЗ препоръча сестрите да получават 80% от заплатата на лекарв. 24 часа -  800 000 гласа отнеха Истанбул от Ердоганв. 24 часа -  Вотът за субсидиите - най-рано на 3 юлив. Труд -  Poлс Ройс губи клиенти сред родните милионерив. Труд -  Държавният глава Румен Радев на 41-та сесия на Съвета на ООН: Без мир няма защита на човешките правав. Телеграф -  Дават Лозан Панов на ИВСС за Апартаментгейтв. Телеграф - Електрожен подпали ТЕЦ Марица изтокв. Монитор - Еврокомисарят Мария Габриел отчете: Битката с фейковете даде резултат на вота, „Фейсбук\" изтри 2 млрд. профилав. Монитор - наши трафиканти задържани при мащабната операция „Халифакс\"в. Сега -Изпитите в училище ще мерят умения след 2021 г.в. 24 часа -  Габриела Козарева изпълнителен директор на Агенцията по вписванията: Електронните заявления излизат наполовина по-евтино на търговцитев. Труд -  Адвокат Димитър Киров, председател на фондация „Съратници\", пред „Труд\": Тръгваме на битка за защита на гражданите и предприемачитев. Телеграф -  Димитър Пенев: Германия ни помогна за успеха в Америка в. Монитор - стр. 11 - Учителката Даниела Куцева от СУ „Христо Ботев\" в с. Чепинци: Децата ни пазят духа на Родопите, при нас учителите са на почитв. Сега -  ГЕРБ и ДПС - стабилна връзка, но без бракв. Сега - Имамоглу може да е новият обединител на Турцияв. 24 часа -  Защо Плевнелиев каза категорично „не\" на фейсбук и как Радев имаше късмет да атакуват 2 г. жена му, а не негов. Труд - Изтребителите нямат общо с партийните субсидиив. Телеграф -  Да не се сърдим на Чърчилв. Монитор -  Такса „тоалетна хартия\" за нашето Черноморие ", "date": "2019.06.25", "title": "Преглед на вестниците "}
{"url": "http://www.cross.bg/padnali-plovdiv-postradali-1607584.html", "text": "/КРОСС/ Спокойна е вече обстановката в Пловдив след проливния дъжд и бурния вятър от късния следобед вчера.Над 100 са сигналите, подадени на тел. 112., на които са се отзовали аварийните екипи на пожарната. Сигналите са главно за наводнени мазета, приземни етажи и дворове, както и за счепуни клони и паднали дървета.Бурята е засегнала най - много широкия център на града, откъдето са и повечето сигнали, уточни дежурният в пловдивската пожарна.Няма пострадали хора, нито нанесени материални щети. Не са пострадали и обитателите на четириетажната сградана на ул. „Павликенска\" 4, чиито покрив беше съборен от вятъра. Хората не са евакуирани, няма и пострадало имущество.Сградата остава с открити тавански помещения. И днес ще продължи премахването на отломки от покрива, които висят по клоните на дърветата. От пожарната са информирали общинските служби за инцидента.Над 170 са сигналите, получени в общината след проливния дъж. Гражданите са сигнализирали предимно за паднали дървета и прекършени клони, които са нанесли щети на колите, върху които са паднали.Ситуацията е овладяна и до 22 часа последиците от бурята са ликвидирани, твърди дежурният в общинската администрация. ", "date": "2019.06.25", "title": "Нормализира се обстановка в Пловдив след вчерашната буря "}
{"url": "http://www.cross.bg/neshto-trite-naii-sushtestveni-1607549.html", "text": "/КРОСС/ Трите най-съществени елемента на щастието са: нещо, което да правиш; някой, когото да обичаш; нещо, в което да вярваш. - Александър Чалмърс", "date": "2019.06.25", "title": "Трите най-съществени елемента на щастието са..."}
{"url": "http://www.cross.bg/fevroniya-lizimah-hristiyanite-1607548.html", "text": "/КРОСС/ В Диоклетиановото царуване (284-305) младият Лизимах, син на римски управител, бил пратен с чичо си Селин в източните страни за съд над християните. Това било време на най-жестоко гонение. Заповядано било да се не щадят християните, но да се употребят всички средства и мъчения, за да се склонят те към отричане на християнската вяра, а непокорните със смърт да се наказват. Селин и Лизимах били придружавани от голям отряд войници, под началството на един техен родственик, на име Прим.Селим приел с готовност поръчението на царя, понеже бил със зъл и жесток нрав, и освен това силно мразел християните. Той с радост ги подлагал на изтезания. Пратените пристигнали в областа на Палмира. Там намерили доста много вярващи и страшните изтезания и смъртните наказания се повтаряли всеки ден. Но младият Лизимай не могъл равнодушно да гледа това. Той бил едва на 20 години, бил кротък и добър и в детинство още бил чувал много добро за християните от майка си, която тайно вярвала в Христа. Сърцето му се късало от болка и съжаление, като гледал страданията на нещастните.Веднъж, нощно време, той тайно повикал при себе си началника на отряда и му казал:- Честни Приме, ти знаеш, че майка ми бе християнка и винаги желаеше и аз да приема Христовата вяра. Туй аз не можах да направя, понеже се боях от баща си и от царски гняв. Но колко пъти тя ми говореше за християните, молеше никога да не им правя зло и да се старая да угодя на Христа! Аз искам да изпълня това завещание. Сърцето ме боли при вида на ужасните страдания на християните и аз реших да правя всичко възможно, за да ги спасявам. Ще ги предупреждавам за нашето приближаване и ще им давам възможност да бягат!Прим, който също жалел християните, обещал да съдейства на Лизимах. И между тях било решено да предупреждават навреме християните за приближаването на Селин, за да могат те да се скриват, а освен това да се стараят, колкото е възможно да облекчат участта на тия, които ще им попаднат в ръцете.Приближили се римските войници до град Сивапол. В тоя град живеели 15 девойки в един дом, приличащ на манастир. Те се посветили на служение Богу чрез труд и молитва. Ръководителката на обителта, благочестивата Вриена, ученичка на дякониса Платонида, управлявала това малко християнско общество със строг устав. Всеки ден те прекарвали в труд и молитва, а в петъците се събирал в църквата за четене и обясняване на словото Божие. В тези събрания могли да присъстват и жени от града, при което завеса ги разделяла от инокините. Всеки петък голямо множество жени се събирали да слушат четене и поучение, особено пък в дните, когато обясненията давала инокиня Феврония, която станала известна на целия град със своята дълбока мъдрост. Феврония била на 20 години. От най-ранно детство тя живеела при леля си Вариена. Отличавала се с телесна, а още повече с духовна красота. Била скромна, вглъбена в себе си, смирена и кротка. Нейната пламенна вяра и дълбока мъдрост допринесли много за разпространение на Христовата вяра. Някои жени - езичници, като я слушали, оставяли заблужденията си и се обръщали към Бога.Благодарение на Лизимах и Прим сиваполските християни били предизвестени за приближаването на войниците и мнозина се скрили. Вриена събрала сестрите и ги попитала, какво възнамеряват да правят. Феврония това време била тежко болна. Почти всички девици изявили желание да търсят безопасно убежище. С негодувание им говорела Вриена: \"Как, вие още сражение не сте видели и вече предварително се признавате за победени и мислите за бягство? Не е ли по-добре всички да стоим твърдо за вярата и ако е нужно да умрем за този, Който умря за нас?\" Но като видяла страха на инокините, Вриена повече на ги задържала. Обителта опустяла. Останали само игуменката, болната Феврония, която заявила, че не желае да бяга, и престарялата инокиня Томаида, която по-късно описала мъченическата смърт на светата девица Феврония.Почнали те с молитва да се готвят за свещено мъченичество. Игуменката най-много се страхувала за Феврония - слаба и млада девойка. Феврония с дълбоко смирение се готвела за великия подвиг и като знаела своята слабост, тя се надявала на силата Господня. \"Моли се за мене, моя майко - казвала тя на Вриена, - да ме намери Господ достойна да страдам за Неговото име! Тогава безстрашно ще тръгна по пътеката на мъченичеството към Оня, Когото обикнах и Комуто се обещах от детство\".На другия ден след бягството на инокините дошли римските войници. Някои християни те хванали и ги затворили в тъмница. Сели, като чул за женската обител, пратил там войници, но те намерили в обителта само три жени. Мислейки, че игуменката скрила останалите девици, те вече замахвали мечове срещу нея. Феврония се хвърлила в нозете им, като молела да убият първо нея, за да не види смъртта на духовната си майка. В това време пристигнал Прим и като отстранил войниците, запита Вриена: \"Къде са другите сестри?\" - \"Избягаха и се скриха от вас\" - отговорила тя. - \"А защо и вие не избягахте? Но има още време. Бягайте! Аз няма да дам заповед да ви преследват\". Обаче ни една от трите инокини не се съгласила на това.При среща с Лизимах, Прим му разказал за случилото се. С учудване той говорел за дивната красота на една от инокините и търсел начин да спаси младата девойка от ужасната смърт. Един войник, който подслушвал, съобщил на Селим, че Прим и племенникът му желаят да спасят една от инокините. Селим силно се разгневил и заповядал, на другия ден Феврония да бъде доведена на съд. Напразна Вриена и Томиада молили и тях да вземат заедно с нея. На младата девойка едва дали време да се помоли и я повлекли на мъчение.Множество народ се събрал да гледа съденето и смъртното наказание, и едва ли някой могъл да удържи сълзите си, когато младата девойка се явила в окови пред жестокия мъчител. Сели заповядал на Лизимах да я разпитва.- Робиня ли си или свободна? - бил първият въпрос.- Робиня Христова съм - отговорила девойката.- Името ти?- Християнка.Селим бил трогнат, като видял младата девойка, и бил поразен от нейната дивна красота. Той наченал ласкаво да я увещава да се отрече от вярата, предлагал й дарове, най-после обещал да я омъжи за своя племенник Лизимах, наследник на всички негови богатства. Ако не приемела предложението му, тя нямало да остане жива. С нищо не било възможно нито да смути, нито да прелъсти младата девойка. - \"Аз имам небесен Годеник - кротко, но твърдо отговорила тя - и искам да остана Нему вярна. Не труди се напразно! Нито заплахите ти ще ме уплашат, нито обещанията ще ме съблазнят\".Тогава Селин заповядал да мъчат девойката. Необикновената твърдост, с която тя понасяла най-страшните изтезания, възбуждала удивление у всички и още повече разпалвала яростта у суровия Селин, който изнамирал все нови и най-ужасни мъчения. Неведнъж вик от негодувание се изтръгвал из тълпата зрители. Народът с вик и сълзи молел да пощадят младата девойка, която биели жестоко, опалвали с огън и на която най-после отрязали ръцете и краката. Селин бил безжалостен. Яростта му не знаела граници. А Прим и Лизимах с дълбока скръб гледали на смъртното наказание, което не могли да предотвратят. И чудна промяна ставала в душата на юношата. Той си спомнил онова, което майка му разказвала за християните, и чувствал, че девойката чрез своите страдания спасява и него и го довежда до Христа. Когато най-после на мъченицата отсекли главата с меч, той се затворил в стаята си и плакал безутешно.Наказанието не закъсняло да постигне Селин. Той дошъл в квартирата си в някакво изстъпление и дълго с бързи крачки ходел из стаята без да говори с никого. Изведнъж някакъв ужас го обзел. Той страшно взел да охка. Ударил си главата о мраморния стълб и мъртъв паднал на земята. Общото смущение и шум дали на Лизимах да разбере, че се е случило нещо необикновено. Той дошъл и, когато видял чичо си да лежи мъртъв, дълго не могъл да каже ни дума. Най-после извикал: \"Велик и благословен е Богът на християните, Който отмъсти за невинната кръв!\" Той заповядал да изнесат вън от града трупа на умрелия и да го погребат по езически обичай, а на всички християни да известят, че те без страх могат да се върнат в града и да присъстват на погребението на мъченицата. Сам той с Прим благоговейно събрал останките на светата мъченица и ги принесъл в обителта.Привечер тълпи от народ влизали в отворената врата на обителта покланяйки се на останките на мъченицата, славели Бога, Който й дарувал твърдост във вярата и търпение в страданията. Дошъл Лизимах заедно с Прим. \"Отсега отхвърлям служението на кумирите - казал Лизимах, - оставям всички мои богатства и искам да бъда раб Божи!\" На същото се решил и Прим. И двамата на другия ден отишли да заявят на християнския свещеник за своето желание да приемат свето Кръщение. По-късно двамата станали монаси и живеели богоугодно в трудове и лишения.Оттогава в манастира всяка година тържествено се чества паметта на света Феврония в деня на нейната мъченическа смърт. И мнозина във време на богослужението виждали светлия лик на младата мъченица между девойките, които пеели на клироса, и чудеса се извършвали при нейнатаИзявен монах исихаст, който бил родом от с. Горица, Костурско. Св. Дионисий избрал духовното поприще, увлечен от примера на по-големия си брат Теодосий, игумен на манастира \"Св. Филотей\" на Света Гора Атонска. След като се подвизавал известно време в същия манастир той се уединил като отшелник в пещера под самия връх Малък Атон. Събралото се около него монашеско братство изградило около пещерата му храм на името на св. Йоан Кръстител, наричана по-късно \"Древния Предтеча\".По време на нощна молитва св. Дионисий постигнал Божествената светлина, която видял на мястото на днешния манастир \"Св. Йоан Предтеча\" - строежът му той започнал, наставляван от прозорливия си по-стар събрат Дометий.Когато неговият брат Теодосий бил избран за митрополит на Трапезунд, св. Дионисий посетил черноморската империя. Той си спечелил доверието на трапезундския император Алексий ІІІ Мега-Комнин (1349-1390), който станал ктитор на строящия се тогава манастир \"Св. Йоан Предтеча\" (1380 г.). Тъй като манастирът бил ограбен от турски пирати, св. Дионисий отново заминал за Трапезунд. Тук обаче той заболял и починал на 25 юни (точната година не е известна).В лицето на св. Дионисий (разбира се, и в онова на митрополит Теодосий) имаме един от ярките примери на българи, водещи фигури в живота на византийска църква и монашество през ХІV в. Паметта на св. Дионисий Костурски се отбелязва на 25 юни.Св. преподобномъченик ПрокопийСв. преподобномъченик Прокопий се родил в околността на гр. Варна от благочестиви родители българи. На 20-годишна възраст той постъпил в Предтечанския манастир на Атон, гдето духовният живот под ръководството на стареца Дионисий бил строг. Там приел монашеско пострижение.Но врагът на човешкото спасение подигнал духовна борба против него, която той не издържал и напуснал Св. Гора. А оттам нататък дяволът вече го довел до пълно отчаяние и до приемане на мохамеданската вяра. Прокопий отишъл при кадията (съдия) на гр. Смирна и заявил, че се отрича от Христа. Обаче когато подир 15 дни той бил обрязан по мохамедански обичаи, изведнъж така силно се смутила съвестта му, че той не издържал нейните угризения и се отправил при един християнски духовник, атонски йеромонах, на когото открил своя голям грях и своята решимост да го изкупи чрез мъченичество.Духовникът го посъветвал да поеме по-добре умерения път на монашеското покаяние на св. Гора Атонска, но Прокопий решително помолил той да го благослови за мъченически подвиг. Той се подготвял 15 дни с пост и молитва, като често идвал за съвет при духовника. В последния ден те заедно изпели молебния канон на св. Богородица и Прокопий в турско облекло отишъл при съдията, пред когото хвърлил от главата си зелената чалма, смело изповядал Христа и проклел Мохамеда.За тази постъпка турците го набили жестоко и го хвърлили в затвор. После те опитали да го привлекат с обещания за високи служби, но всичко било напразно. Светият мъченик благодушно отговарял:- Ако дори бихте ми подарили целия свят, то и тогава не бихте могли да промените моето твърдо намерение.Последвала смъртна присъда. Безстрашното мъжество на мъченика смутило турците и никой от тях не дръзвал да му отсече главата. За тази цел бил повикан един свиреп отстъпник от християнската вяра.Свети преподобномъченик Прокопий Варненски пострадал на 25 юни 1810 година в гр. Смирна. ", "date": "2019.06.25", "title": " Св. прпмчца Феврония. Преп. Дионисий Атонски. Св. прпмчк Прокопий Варненски       "}
