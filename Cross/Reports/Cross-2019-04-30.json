{"url": "http://www.cross.bg/lanka-neobhodimost-osven-1603069.html", "text": "/КРОСС/ Министерството на външните работи повиши нивото на риск за пътуване в Шри Ланка, като предупреждава българските граждани да не предприемат пътувания до тази страна, както и във вътрешността й, освен в случаи на крайна необходимост.По информация на посолството ни в Делхи, независимо от тенденциите за постепенно нормализиране на ситуацията в Шри Ланка, прогнозите са този процес да отнеме значително време, информират от МВнР. Не е изключена и възможността терористични групи да се опитат да извършат нови бомбени атаки.Препоръчително е сънародниците ни в Шри Ланка да избягват места, в които се провеждат религиозни прояви, да проявяват предпазливост, ако са в близост до големи събирания на хора, протести или демонстрации, както и да следят информацията за актуалната обстановка в страната.", "date": "2019.04.30", "title": "МВнР: Не пътувайте до Шри Ланка, освен в случаи на крайна необходимост"}
{"url": "http://www.cross.bg/frantzisk-papa-subitiyata-1603077.html", "text": "/КРОСС/ Негово Светейшество папа Франциск пристига на апостолическо пътуване в България в периода 5-7 май и ще посети градовете София и Раковски.За да може всички желаещи граждани и гости на столицата и на град Раковски да посетят събитията от програмата на Светия отец, е създадена координация между всички институции, имащи пряк ангажимент преди, по време и след провеждане на мероприятията в предстоящото посещение. Целта е постигане на максимална ефективност по охрана на обществения ред, организация на движението и противодействие на престъпността.ще могат да присъстват на 3 основни събития от програмата на  папа Франциск. Контролно-пропускателните пунктове за тях ще са отворени 3 часа преди събитиетоДве от събитията в София ще са на :- в 13, 00 ч Светият отец ще произнесе неделната молитва „Царица небесна“ на площад „Свети Александър Невски“;- в 16,45 ч на площад „Княз Александър Първи“ папа Франциск ще отслужи света литургия.Третото събитие в София е на :- в 18,15 ч на пл. „Независимост“ гражданите и гостите на столицата ще могат да присъстват на събитието за мир с участието на представители на различни вероизповедания в България. ще могат да проследят светата литургия с първо причастие, което папа Франциск ще даде на деца в църквата „Пресвето сърце Исусово“ в  За целта пред храма са определени зони за граждани, до които достъпът също ще става през контролно-пропускателни пунктове. Те ще са отворени 3 часа преди началото на събитието.На 3 май ще бъде разпространена допълнителна информация за предприетите мерки и местоположението на контролно-пропускателните пунктове за събитията от апостолическото пътуване на папа Франциск в София и Раковски. Няма да бъдат допускани посетители във видимо нетрезво състояние, както и такива, които носят обемисти багажи и забранени предмети – огнестрелно оръжие, пиротехнически изделия, ножове, палки, боксове, бутилки, парфюми. Може да бъдат носени чадъри. По време на провеждането на събитията от посещението на папа Франциск  е възможно да възникне временно затруднение в движението.Умоляват се гражданите да следват задължителните организационни указания с цел доброто протичане на събитията. Необходимата информация за контролно-пропускателните пунктовe за гражданите ще бъде публикувана на официалния сайт за посещението на папа Франциск в България –  , на сайтовете на МВР, на СДВР и на Областната дирекция на МВР в Пловдив.", "date": "2019.04.30", "title": "Организация и достъп на гражданите до събитията от визитата на папа Франциск"}
{"url": "http://www.cross.bg/pernik-poruchka-deklaratziya-1603064.html", "text": "/КРОСС/ Роднина на заместник-кмета по строителството в Перник печели обществена поръчка за ремонт в града. Договорът е на стойност 368 982 лв. с ДДС за реконструкция и рехабилитация на мост над р. Струма. Проектът се финансира по Оперативна програма „Региони в растеж“ 2014-2020, съобщи Антикорупционният фонд. Обществената поръчка печели „Виа Интелего“ ООД с управител инж. Иво Гаджов, който е първи братовчед на заместник-кмета по строителството в общината, инж. Владислав Караилиев. Съгласно Закона за обществените поръчки (ЗОП), в процедури като тази в Перник не могат да участват дружества, управлявани от лица, свързани с възложителя. Същото ограничение е предвидено изрично и в документацията за участие в обществената поръчка. При подаване на офертата участникът е трябвало да подаде декларация, удостоверяваща липсата на такава свързаност. От АКФ са попитали общината инж. Гаджов е подавал декларация за липса на обстоятелства по чл. 47, ал.1 и ал.5 от ЗОП (отм.), помолили и за копие от съответната декларация. В получения отговор от Вяра Церовска, кмет на  Перник, се казва, че поради отказ от страна на „Виа Интелего“ ООД не ни се предоставя копие на декларацията. Кметът ни насочи към Профила на купувача на интернет-страницата на Община Перник и към публикуваните протоколи от работата на комисията по обществената поръчка, в които няма данни за липсата на подадена такава декларация, информират от АКФ. Възниква въпросът дали инж. Гаджов е предоставил неверни данни в тръжните документи като е пропуснал да декларира, че е свързан с лице, заемащо ръководна длъжност в организацията на възложителя.Алтернативата е, че комисията не е отразила правилно в протоколите наличието или липсата на съответната декларация и неправомерно не е отстранила от участие „Виа Интелего“ ООД. На тези въпроси следва да отговорят Прокуратурата и Агенция за държавна финансова инспекция (АДФИ), които са сигнализирани от АКФ.Сигнал относно съмнения за конфликт на интереси е изпратен и до Комисията за противодействие на корупцията и за отнемане на незаконно придобито имущество (КПКОНПИ), тъй като от Община Перник не предоставиха категоричен отговор на въпроса декларирал ли е заместник-кметът по строителството наличие на частен интерес във връзка с конкретната обществена поръчка.Съмненията за наличие на конфликт на интереси произтичат и от състава на комисията за провеждане на процедурата. Трима от петимата членове на комисията, в това число и нейният председател, са служители на общината именно в ресора на заместник-кмета по строителството.От АКФ очакват АДФИ да провери и обстоятелства, свързани със забавянето на строителните работи, без това да доведе до санкции за изпълнителя. Според договора срокът за изпълнение на рехабилитацията е не повече от 194 календарни дни. Реално поръчката се изпълнява за 287 дни – с 93 дни повече от предвиденото по договор.Работата по проекта спира три пъти за общо 95 календарни дни поради влошени метеорологични условия и обстоятелства, определени като независещи от фирмата изпълнител и Община Перник. Възможност срокът да спре да тече при настъпване на неблагоприятни метеорологични условия за сезона е предвидена в договора. Във връзка със забавянето на изпълнението поискахме по реда на Закона за достъп до обществена информация копия на констативните протоколи за наличие на неблагоприятни метеорологични условия и официалните справки, издадени от Националния институт по метеорология и хидрология към БАН. От всички достъпни документи не става ясно дали са били налице неблагоприятни метеорологични.Дори метеорологичните условия да не са позволявали техническото изпълнение на проекта, това е трябвало да бъде предвидено от изпълнителя при изготвяне на предложението за участие в обществената поръчка и не може да бъде основание за спиране на работата. Отговорността уредена в договора се равнява на 0.05% от договореното възнаграждение за всеки просрочен ден, но не следва да надвишава 20% от стойността на договора.", "date": "2019.04.30", "title": "Роднина на зам.-кмет на Перник спечелил поръчка за 370 000 лв."}
{"url": "http://www.cross.bg/kompensatorni-taksi-chyzhdentzi-1603075.html", "text": "/КРОСС/ Близо 30 000 автомобила са проверили инспекторите на Националното толуправление в празничните дни - от 25 до 29 април, включително, за платена винетна такса, съобщиха от управлението към пътната агенция. Установени са 1400 нарушители, като повече от половината от тях са чужденци.На нарушителите са наложени 1188 компенсаторни такси, от които 707 са на автомобили с чуждестранни регистрационни номера. Най-много компенсаторни такси са наложени на водачите на леки автомобили - 1119, като от тях 680 са на чужденци. Съставени са и 208 акта за установяване на административно нарушение. От 25 до 29 април, включително, са продадени 136 590 електронни винетки на обща стойност над 5,7 млн. лв. Най-много винетки са купени в първия почивен ден (26 април) - 38 432 за близо 1,6 млн. лв. От всичките продадени, 114 394 е-винетки са за леки автомобили,на стойност над 4,6 млн. лв., а съответно 22 196 е-винетки са купени за тежкотоварни превозни средства - за над 1 млн. лв.От 1 май 2019 г. колцентърът към Националното толуправление удължава работното си време. Хората ще могат да получават информация на номер 0700 10 876 всеки ден - от понеделник до неделя - от 8.00 до 20.00 часа. ", "date": "2019.04.30", "title": "1400 шофьори без винетки са засечени в празничните дни"}
{"url": "http://www.cross.bg/mesi-katalyniya-barselona-1603073.html", "text": "/КРОСС/ Капитанът на Барселона Лионел Меси ще получи орден \"Creu de Sant Jordi\" (Кръст на Свети Георги), който се счита да една от най-престижните награди в Каталуния, съобщиха от футболния клуб.От 1981 година тази награда ежегодно се връчва в Каталуния на личности, които чрез своите усилия и постижения помагат на каталунската общност.Този сезон Меси има 45 мача за Барселона, в които е вкарал 46 гола и е направи 22 асистенции. 31-годишният аржентинец спечели предсрочно с тима шампионската титла в испанското първенство. Лео е в Барса от 13-годишен.", "date": "2019.04.30", "title": "Награждават Лео Меси с орден"}
{"url": "http://www.cross.bg/gurtziya-atina-transport-1603059.html", "text": "/КРОСС/ 24-часова стачка в Гърция ще засегне утре автобусния, тролейбусния, градския електрически железопътен транспорт, както и движението на метрото, на корабите и на фериботите, съобщи Министерството на външните работи, позовавайки се на информация от българското посолство в Атина.Шофьорите на тролейбуси, градски и крайградски автобуси, както и на градския електрически железопътен транспорт, който обслужва Атина и Пирея, ще стачкуват през целия работен ден. Водачите в метрото ще стачкуват от 9.00 часа до края на работното време, а на кораби и фериботи – от 00.00 до 24.00 ч.Трамваите, такситата и междуградските автобуси, както и другият масов транспорт, ще се движат съгласно разписанията.Пътуващите могат да се свързват и с бреговата охрана в Гърция и туристическите компании, чиито услуги са използвани при резервациите. ", "date": "2019.04.30", "title": "24-часова стачка в Гърция ще спре транспорта утре"}
{"url": "http://www.cross.bg/gurtziya-obyasni-chasa-1603061.html", "text": "/КРОСС/ Протестите в Гърция за по-достойни условия на труд са нещо обичайно. Ефектът от тях рядко продължава повече от 24 часа, колкото траят и самите стачки. Това коментира в ефира на Bloomberg TV Bulgaria Иван Петрински, журналист и главен редактор на в-к „Български новини“ в Гърция. „Първомайските стачки в Гърция са традиция. За съжаление сега стачката ще засегне морските пътища, а в Атина няма да работят автобусите, тролейбусите и извънградската железница. Туризмът и доставките ще бъдат засегнати най-сериозно от стачката. И все пак говорим за 24 часа, така че проблемите няма да са особено сериозни“, обясни Петрински.По думите му най-потърпевш от протестите е туристическият сектор, където неподготвените туристи рискуват да не успеят да спазят графиците и полетите си.Относно предстоящите парламентарни избори в Гърция през есента, журналистът обясни, че Алексис Ципрас е изгубил популярността си, а преднината на опозицията вече е двуцифрена, според социологическите проучвания. ", "date": "2019.04.30", "title": "Експерт: Стачките в Гърция не влияят особено на бизнеса"}
{"url": "http://www.cross.bg/italiya-nyakoi-venetziya-1603076.html", "text": "/КРОСС/ Планирате пътешествие до Италия тази година и търсите начини да спестите?Въпреки че пътуването в Италия обикновено е по-достъпно, отколкото в други държави (примерно Швеция, Дания и Швейцария!), разходите около пътешествието се трупат бързо.Това е особено валидно, ако планирате да посетите най-популярните дестинации от рода на Рим, Венеция, Флоренция и Милано в пиковия туристически сезон.Ето няколко съвета, за да спестите, докато планирате пътуването си до Италия, и когато вече сте там.Не е изненадващо, че лятото е най-натовареният туристически сезон в Италия. Ако желаете да направите резервация в добри евтини хотели, стремете се да я правите колкото може по-рано.Ако искате по-добри цени (и по-малко тълпи!), посетете страната през пролетта или есента. Ако почивате в Италия през зимата ще получите най-добрите възможни сделки. Коледата в Италия е истинско удоволствие, а Рим е особено красив през това време на годината и никога не е твърде студен.От друга страна, има някои предимства да посетите големите италиански градове в августовската жега. Тълпи италианци отиват на почивка, така че въпреки че все още има изобилие от туристи в Рим, Флоренция и Венеция, тълпите са по-малки и цените на стаите в хотели спадат.Големите хотелски вериги са сред най-скъпите варианти за настаняване в Италия. Тези познати брандове обикновено вървят с много екстри — и много висока цена. За щастие на бюджетните туристи, Италия е пълна с достъпни хотели и пансиони (семейни къщи за гости), които не само предлагат ниски цени, но и много чар и индивидуалност. Възползвайте се от тези бутикови хотели, семейни пансиони и дори религиозни квартири от рода на манастири, за да получите най-изгодни цени.Също така се уверете, че сте проверили местоположението на хотела, преди да резервирате. Може да откриете хотел или настаняване със закуска, което предлага отлична цена, но е толкова далеч от забележителностите, че да харчите всички спестени пари за допълнителни таксита нощем.Посещаването на Италия означава не само да разгледате големите градове. Мислете извън туристическия коридор Венеция - Флоренция - Рим, и пробвайте да посетите по-малки градове и села, където всичко - от хотели до ресторанти, далеч не е толкова скъпо.Обмислете дали да не поемете на юг към достъпния регион Калабрия, централния регион Умбрия, или да заложите на “agriturismo” - селски туризъм - и да отсядате във ферми.Ако все още търсите достъпни варианти в големите градове, огледайте се за по-достъпни съседни градове, където може да намерите по-евтин хотел. След закуска се качете на влака, за да стигнете до големия град.Вместо да отсядате във Флоренция например, пробвайте да си направите резервация в Пиза. Вместо Венеция, пробвайте да си намерите хотел в Местре или (много по-живописната) Падуа. Може да откриете, че предпочитате по-малките градове!Планирате да хванете високоскоростния влак Trenitalia по линията Милано – Венеция – Флоренция – Рим – Неапол? Резервирайте си билетите за влака сега, без външна влакова агенция, и спестете пари. Точно като местните, може просто сами да си запазите места (на английски!) на сайта на Trenitalia.Важно: колкото по-рано резервирате, толкова по-евтини са местата! Резервирайки директно от жп компанията, се възползвате и от специални промоции, които не бихте получили, ако минавате през посредник, от рода на “Венеция 2 за 1? продажба на билети за влак (на снимката по-горе). Не забравяйте да отпечатате билета си, преди да тръгнете.Повечето от големите туристически атракции и музеи в Италия предлагат свободен вход през седмицата, или поне веднъж месечно. Проучете предварително предложенията и евентуално синхронизирайте пътуването си с някои от тези беплатни дни. Доколкото цените за някои музеи достигат €20, няколко дни на свободен достъп ще ви бъдат от полза.Посещавайте и забележителности, които са винаги безплатни.Ще ходите… много. Което е нещо чудесно, тъй като повечето от най-добрите съкровища на Италия са разположени по каменистите улички на историческите градски центрове.Ще стигнете до там на собствен ход. Въпросът не е само в прочутите гледки - любимите ви и най-романтични места вероятно ще са тези, на които сте попаднали в някоя тясна уличка или алея (най-вероятно, когато сте се изгубили). Когато ходите пеша, това важи особено много.Ходенето ви пести пари от разходи за транспорт - и нека бъдем честни, ще ви помогне да изхабите енергията от всички изядени чинии с паста.Бродете по страничните улички, насочете се към местни, не-туристически магазини извън основните маршрути, и ще откриете някои прекрасни (и най-вероятно по-евтини) съкровища.Искате ли да научите вкусна малка тайна за пестенето в Италия?Яжте по-сериозно в по-ранните части на деня. Повечето италиански ресторанти сервират порции като за вечеря по обед на доста по-ниска цена, отколкото бихте платили за същото ястие вечер. После може да вечеряте леко, залагайки на пикник (вижте точка 9 по-долу) или просто да си вземете вкусни панини.Без значение по кое време на деня решите да похапнете, знайте, че винаги има достъпни варианти, които ви очакват. Просто избирайте разумно - и ако е възможно, излизайте извън основните туристически зони, където безскрупулни ресторантьори охотно ще ви вземат двойно по-висока цена за притоплена чиния с паста от микровълновата. Търсете местните и пробвайте да откриете малките съкровища, от рода на достъпните места за хранене край Испанските стълби.Ако знаете дори само няколко фрази на местния език, ще стигнете далеч, без значение къде пътувате в Европа. Италианският е забавен за говорене (а можете да добавите и всички колоритни жестове!), така че не се притеснявайте, когато бродите по улиците. Научете някои основни фрази и после бъдете смели!Говорейки на улицата, добра идея е да носите и пътеводител. Защо да не използвате телефона? Не можете винаги да разчитате на Wi-Fi достъп, когато се опитвате да откриете древни руини (а все пак няма да пускате мобилен трафик, нали?!), а и батериите свършват. Старомодната хартиена карта и няколко препоръки в раницата ще ви бъдат полезни, повярвайте ни.Италия е прочута с откритите си и закрити пазари, пълни с невероятни пресни продукти, отлежали сирена, ръчно правени салами и хляб… огладняхте ли вече? Цял ритуал в Рим е да пазарувате на тези mercato all’aperti (пазари на открито), и сме подготвили за вас някои съвети за пазаруване, за да получите най-изгодни сделки.Вместо винаги да вечеряте навън, спестете пари от храна, като пазарувате от местните пазари и устроите пикник. Супермаркетите, пекарните и магазините за деликатеси са отлични кулинарни дестинации, щадящи вашия портфейл. Това естествено означава да се отбиете и до магазин за вино (естествено!), където можете да откриете любимата си бутилка вино или дори да си вземете наливно вино (което е особено популярно във Флоренция).Някои неща, които изглеждат “типично италиански”, могат да бъдат и “типичен грабеж на туристи”. Те се проявяват във всякакви варианти.• Хранене в един от ресторантите по Пиаца Навона в Рим? Избирайте внимателно, тъй като повечето ще ви завишат сметката заради изгледа.• Пешеходна туристическа обиколка из Рим с някой, облечен като гладиатор? Това може да е забавно и кичозно изживяване, но вероятно обиколката ви ще е по-интересна с обикновен гид.• Да ви превозят по Канале Гранде във Венеция с гондола с пеещ гондолиер? Това ще ви струва поне $100 за 40-минутно пътуване. Вземете си воден автобус (vaporetto), и спестете много пари. Венеция е красива от всякакъв вид плавателни съдове.И все пак, ако желаете да обядвате на Навона, да позирате с гладиатор или да се изръсите със сериозна сума за разходка с гондола, никой не ви спира - забавлявайте се! Просто знайте, че има и по-евтини варианти, които могат да бъдат не по-малко забавни.Имате някои бюджетни съвети за Италия, които да добавите към нашия списък? Споделете ги с нас в коментарите!", "date": "2019.04.30", "title": "Как да спестите при пътуване до Италия?"}
{"url": "http://www.cross.bg/kola-se-vryaza-v-turgovski-tzentur-v-hambyrg-1603057.html", "text": "/КРОСС/ Автомобил „Мерцедес” навлезе с висока скорост в търговски център в германския град Хамбург. Двама души са ранени при инцидента, сред които е шофьорът на колата.Според полицията случаят не е терористичен акт.Колата излязла от паркинга и се понесла към търговския център, разбивайки стъклена стена.Посетителите били евакуирани.Шофьорът на автомобила е възрастен мъж. Причините за инцидента се изясняват.", "date": "2019.04.30", "title": "Кола се вряза в търговски център в Хамбург "}
{"url": "http://www.cross.bg/hrani-korema-vitamin-1603051.html", "text": "/КРОСС/ Искате ли вместо закръглено коремче да имате плоско? Разбира се, че да!Често подуването на корема е свързано с газове, причинени от определени храни или проблем с храносмилането. Но когато това не е основната причина, а наднорменото тегло, за да не натоварвате сърцето и черния си дроб трябва да намалите теглото и обиколката на талията си.Семената от копър са приятно миришеща билка с жълт цвят и перести листа. Името идва от римската дума, означаваща \"ароматно сено\", и в тях има слаб анасон или женско биле на вкус и аромат.Сухите семена от копър са много питателни, съдържащи фибри, магнезий, калций и желязо, и отдавна се използват като храносмилателна помощ.Нутриционистите препоръчват хората да дъвчат по половин чаена лъжичка семена след хранене или когато стомахът им се чувства разширен, поради натрупване на газoве.Също така можете да си направите и чай: Добавете една чаена лъжичка семена на чаша топла вода, запарете в продължение на пет минути, прецедете семената и се насладете на приятния анасонов вкус.Сьомгата е двойно полезна, когато става въпрос да се борим с коремните мазнини, тъй като съдържа и омега-3 мастни киселини и витамин D. Тя е отличен източник на витамин D. С консумация на дива сьомга, увеличавате около четири пъти размера на витамин D в организма си.Недостатъчните кръвни нива на витамин D са свързани със затлъстяването, включително абдоминално затлъстяване. Учените не са сигурни дали причината за това е, че витамин D се заклещва в мастните клетки на хората с наднормено тегло или че затлъстелите хора не консумират достатъчно витамин D. Така или иначе, достатъчното количество витамин D е от съществено значение за доброто здраве.Омега-3 мастни киселини в сьомгата и други мазни риби също могат да помогнат за изравняване на корема. Изследователите смятат, че омега-3 мастни киселини могат да променят експресията на определени гени, които помагат на тялото да гори мазнини, а не да ги съхранява.Ако искате да загубите някои мазнини около талията, яйцата са чудесен начин да започнете деня си. Те са пълни с протеини, и ако ги ядете за закуска ще ви осигурят издръжливост.Изследване, публикувано в Nutrition Research установява, че хората, които ядат яйца за закуска са по-малко склонни да преяждат през останалата част от деня.Яйцата също така предоставят безброй други хранителни вещества, за да запазите корема си плосък. Например, те са добър източник на витамин В12, хранително вещество, което помага на тялото ви да събори мастните клетки.Яйцата също осигуряват хранителни вещества и витамин D. Тъй като по-голямата част от тези хранителни вещества са открити в яйчния жълтък, не забравяйте да ядете цялото яйце.Ако се притеснявате за нивото на холестерола в жълтъка, доклад от 2008 на Health Study подкрепя идеята, че яденето на едно яйце на ден обикновено е безопасно за сърцето. Но ако имате проблем с холестерола все пак говорете с вашия лекар, за да се определи какво е най-добре за вас.Здравословните мононенаситени мазнини, открити в зехтина потенциално биха могли да преминат на гени, свързани с изгарянето и съхранението на мазнини.Мононенаситените също помагат да се контролира нивото на кръвната захар, което играе ключова роля в поддържането на чувството за глад и намалява натрупването на мазнини около средната част на тялото.Изследване в Diabetes Care показва, че частичната подмяна на сложни смилаеми въглехидрати с мононенаситени мастни киселини в диетата на хората с диабет тип 2 помага да се поддържа нивото на кръвната захар и подобрява липидите в кръвта.Диетичните мазнини също увеличават чувството за ситост, което може да помогне за ограничаване цялостния калориен прием.Докато всички зелени зеленчуци са нискокалорични суперзвезди, които насърчават здравословното тегло, аспержите служат тройно със своите анти-подуване на корема ефекти. На първо място, това е източник на пребиотици, които подпомагат растежа на \"добрите\" бактерии, за да ви помогнат да поддържате здравословен баланс в храносмилателната система за предотвратяване и/или намаляване на газовете.Те също така съдържат разтворими и неразтворими фибри за насърчаване на цялостното здраве на храносмилателната система, както и естествени противовъзпалителни вещества, за да се намали дразненето.За да намалите подуването на корема, яжте задушени аспержи по няколко пъти на седмица. За допълнително плосък корем, леко поливайте аспержите си със зехтин.Пълнозърнестите храни – включително киноа, пуканки, овес и пшеница – могат да помогнат отслабването на стомаха. Едно американско проучване на храненето показва, че хората, които ядат пълнозърнести храни губят повече коремни мазнини, отколкото тези, които не го правят. Това вероятно се случва заради съдържанието им на фибри.Те помагат в поддържането на нивата на инсулина ниски, което може да ви помогне да свиете мастните клетки. Пълнозърнестите храни също осигуряват витамини, минерали и антиоксиданти за добро здраве.Американското министерство на земеделието препоръчва здравите възрастни да консумират около шест унции общо зърна на ден, и че най-малко половината от тези зърна трябва да бъдат пълнозърнести храни.Въпреки че много хора мислят, че от бананите се дебелее, те всъщност са важна за плоския корем храна. Те са богати на калий и действат като естествен диуретик, което води до освобождаването на излишните натрий и вода в тялото.Разтворимите фибри в бананите също могат да помогнат за облекчаване или предотвратяване на запек, който може да бъде основна причина за пълния корем. Други храни с високо съдържание на калий, помагащи в борбата с подуването на корема са сладки картофи, ядки, домати, зелени листни зеленчуци и фурми.Киселото мляко е добър източник на калций – минерал, който забавя производството на хормона кортизол, който насърчава образуването на коремни мазнини. Друга голяма полза от киселото мляко е, че то осигурява два пъти повече протеина, пълнеж за регулиране на телесното тегло.Млечните храни са причина за стомашно-чревни проблеми за мнозина, особено за подуване на корема. Киселото мляко, обаче, съдържа активни култури – или \"добри\" бактерии – които са в помощ на храносмилането и предотвратяват образуването на газ и подуване на корема.Краставиците са заредени с вода и естествено ниско съдържание на калории, за да помогнат с хидратация и управление на теглото. Една цяла краставица има само 45 калории. Ако се чувствате подути, краставиците могат да ви помогнат с това.Хората използват краставици за намаляване на подпухналостта под очите, а като ги ядат също могат да намалят подуването на корема. За по-плосък корем, яжте краставиците като закуска или ги добавете в салата или сандвич.Пиенето на достатъчно вода подкрепя другите начини, с които се опитвате да направите корема си плосък. Много хора знаят, че богатите на фибри храни са добри за плосък корем, защото те помагат храната да се движи и предотвратяват запек и подуване.Въпреки това, ние често забравяме за водната част от уравнението. Водата е от съществено значение за преместване на влакна и предотвратяване на запек.Нуждите от вода на всички са различни. Осем чаши на ден е общо правило за възрастни, но може да се наложи по-голяма или по-малко в зависимост от средата, в която живеете и това доколко сте активни.Един добър начин да се определи дали консумирате достатъчно вода за пиене е да се провери цвета на урината – колкото по-ясна, толкова по-добре.Тъй като газирана вода може да предизвика подуване на корема, изберете натуралната с резени лимон, лайм, краставици или пресни ментови листа.", "date": "2019.04.30", "title": "10 храни за по-тънка талия"}
{"url": "http://www.cross.bg/iieti-sledi-nepal-1603058.html", "text": "/КРОСС/ Индийската армия съобщи, че е открила следи от Йети, разсмивайки и възмущавайки потребители в социалните мрежи.Институцията, която има близо 6 млн. последователи в \"Туитър\", публикува снимка на \"мистериозни следи от митичния звяр Йети\", открити в Хималаите.Следите са били открити на 9 април, но армията е решила да съобщи публично за тях, след като е установила, че те съвпадат с предишни теории, пише в. \"Таймс ъф Индия\".Митът за Йети е типичен за Индия, Непал и Бутан, но няма научни доказателства, че такова създание съществува, припомня Би Би Си.През 2013 г. британско изследване заключи, че Йети може да е подвид на кафявите мечки.През 2011 г. ДНК тестове на \"пръст от Йети\", открит в Непал, показаха, че това е човешка останка.", "date": "2019.04.30", "title": "Индийската армия откри \"следи от митичния звяр Йети\" в Хималаите"}
{"url": "http://www.cross.bg/taksite-banki-nadzor-1603060.html", "text": "/КРОСС/ Банките от еврозоната са изправени пред по-високи разходи за надзор от страна на Европейската централна банка (ЕЦБ) заради предстоящия Brexit. За 2019 г. очакваният общ размер на таксите вероятно е 576 млн. eвро, което е с 21% над прогнозата за 2018 г., съобщиха от базираната във Франкфурт банка във вторник.Увеличението на разходите се дължи главно на факта, че ЕЦБ ще се нуждае от повече персонал, за да контролира банките, които се преместват или разширяват бизнеса си поради планираното оттегляне на Великобритания от ЕС. Към това се добавя и съответната предварителна оценка за процеса на Brexit. Банките следва да получават уведомленията за таксите през октомври.ЕЦБ възстановява разходите, извършени във връзка с надзора, от банките. Тя създава ключ, който взема предвид, наред с други неща, размера и рисковия профил на финансовата институция. Повечето от таксите се падат на големите банки в еврозоната, които се контролират пряко от ЕЦБ. От есента на 2014 г. ЕЦБ отговаря за контрола на големите банки във валутната зона. Тя си поделя надзора над по-малките финансови институции с националните органи. Регламентът на ЕС за единния надзорен механизъм (Регламентът за ЕНМ) изисква ЕЦБ да начислява годишна надзорна такса на всички поднадзорни банки, за да възстановява направените от нея разходи за надзор.В момента банковият регулатор преразглежда таксите си. С новия регламент таксите за надзор вече не трябва да се оценяват и събират предварително. В бъдеще те трябва да се изчисляват въз основа на действително направените разходи и да се събират едва в края на съответния период. Според плановете следва да се облекчат и по-малките банки. Институциите могат да коментират предложенията на ЕЦБ до 6 юни. ", "date": "2019.04.30", "title": "Brexit увеличава разходите за банков надзор от страна на ЕЦБ"}
{"url": "http://www.cross.bg/avtobysi-novi-sofiya-1603062.html", "text": "/КРОСС/ 22 нови автобуса тръгват по улиците на София. Те ще се движат по линия 604, а от средата на май ще обслужват и линии 113, 384 и 75.На паркинга на зала \"Арена Армеец\" кметът на София Йорданка Фандъкова присъства на пускането в експлоатация на новите возила.\"Средствата за закупуване на тези 22 нови автобуси бяха икономисани от закупуването преди няколко години на първите нови 110 дизелови автобуси. Тогава взехме решение, че ще купим още автобуси. Бяхме започнали програмата за намаляване на вредните емисии и аз поисках новите автобуси да бъдат на природен газ“, каза Фандъкова. Тя обяви и че до средата на годината ще бъдат пуснати още 60 автобуса на природен газ. Автобусите са марка Ютонг, нископодови, климатизирани, с възможност за ползване на интернет от пътниците.Екологичният им стандарт е Евро 6.", "date": "2019.04.30", "title": "22 нови автобуса на природен газ тръгват из София  "}
{"url": "http://www.cross.bg/fandukova-obshtina-stolichna-1603056.html", "text": "/КРОСС/ Кметът Йорданка Фандъкова носи отговорност за пейките за 10 000 лева. Това заяви лидерът на БСП - София и председател на групата на социалистите в СОС Калоян Паргов по повод разкритието в медиите днес за безумно скъпата мебелировка в централната градска част.\"Генезисът на този проблем е в самия проект, коментира той. - Параметрите са заложени преди 3 години като изисквания. И не приемам Столична община и кметът Йорданка Фандъкова да се крият зад изпълнителите \"Джи Пи Груп\" и \"ПСТ Груп\", които трябва да отговорят на тези условия\".Калоян Паргов поиска публично обяснение от Йорданка Фандъкова и нейния екип, които са възложители на обществените поръчки. \"Всички сме свидетели на цялата сага около ремонта на улица \"Граф Игнатиев\" - изборът на плочките, начинът на подреждането им, цветът до перките на акули, надгробната плоча и за капак бюст-паметникът на премиера. Всичко това е един огромен абсурд и много голям провал на Столична община и лично на кмета Фандъкова\", заяви той.Според лидера на БСП - София очевидно силно завишените цени на отделните елементи от градската мебелировка са пореден пример за това как управляващите в Столична община пилеят парите на данъкоплатците. \"Гражданското общество е много чувствително на тази тема и с право. Затова трябва всички заедно да спрем това прахосване на средства, коментира той. - Само ще припомня, че преди време един заместник-кмет си тръгна заради 3-4 пъти завишена цена на един спирко-навес. Всички помним тази сага с Любомир Христов. Очевидно и сега трябва да има оставки в Столична община. И не виждам друг, освен Йорданка Фандъкова, който да може да поеме тази отговорност, макар че й остават само няколко месеца още на поста\".Калоян Паргов добави, че 10 000 лева струва на Столична община изграждането на едно място в детска градина. \"Толкова е разходът по разчет за осигуряване на всичко необходимо в една нова детска градина за отглеждането на едно дете в нея, обясни той. - И същата цена за една пейка на \"Граф Игнатиев\"?! Малко ми е трудно да ги приравня двете неща\".", "date": "2019.04.30", "title": "Калоян Паргов: Фандъкова носи отговорност за пейките за 10 000 лв"}
{"url": "http://www.cross.bg/ryski-aleksandur-melnikova-1603055.html", "text": "/КРОСС/ В преддверието на тържественото честване Деня на Победата ви каним в Руския културно информационен център на премиерните прожекции на нови филми за Великата Отечествена война.Във филмите играят популярни съвременни руски актьори.На 7 май в 19.00 ще се състои прожекцията на филма \"Три дня до весны\" (2017 г., режисьор Александър Касаткин. Автори на сценария: Александър Висоцки, Александър Бородянски. В ролите: Кирил Плетньов, Елена Лотова, Евгений Сидихин, Юрий Ицков). Филмът е на руски език с английски субтитри.На 8 май в 19.00 ви очакваме на прожекцията на филма \"Спасти Ленинград\" (2019г., автор на сценария и режисьор Алексей Козлов, художници- постановчици: Дмитрий Малич, Олга Яковенко. В ролите: АндрейМиронов-Удалов, Мария Мелникова, Анастасия Мелникова, Гела Месхи, Валерий Дегтяр, Сергей Жарков, Иван Лирчиков, Владимир Селезньов, Михаил Морозов, Инга Оболдина). Филмът е основан на реални събития,прожектира се на руски език с английски субтитри.Входът е свободен.", "date": "2019.04.30", "title": "По повод Деня на Победата РКИЦ с премиерни прожекции"}
{"url": "http://www.cross.bg/litzata-obrazovanie-etnicheska-1603063.html", "text": "/КРОСС/ 1/4 от българите една свързват двата края. През миналата година НСИ отчита, че линията на бедност е 351.11 лв., а с по-малко пари от тези на месец са живеели над един милион и половина души или 22% от населението на страната.Според националната статистика, ако в доходите на домакинствата се включат доходите от пенсии, но се изключат социалните обезщетения, семейните помощи и добавки, равнището на бедност се повишава от 22 на сто до 29.5%.Основно в бедност живеят безработните  - 56.1% за 2018 г. Образователното равнище оказва съществено влияние върху риска от бедност при заетите лица. Най-много работещи бедни са с начално и без образование – 66.2%.С нарастване на образователното равнище относителният дял на бедните сред работещите намалява приблизително 2 пъти за лицата с основно образование и над 4 пъти за лицата със средно образование. Делът на работещите бедни с висше образование е 6.2%.Оценките на бедността в зависимост от типа на домакинството показват, че най-висок е относителният дял на бедните сред едночленните домакинства с лице на възраст над 65 години, самотните родители с деца, както и домакинствата с три и повече деца.Относителният дял на бедните е най-нисък в домакинства с двама възрастни и едно дете (12.0%) и в домакинства с двама възрастни под 65 години (13.3%).От НСИ припомнят, че от 2015 г. към основния въпросник на изследването е добавен въпрос за етническата принадлежност на лицата в отговор на нарастващата нужда от информация за домакинствата по етнически признак, включително и оценки на бедността. Анкетираните лица сами определят етническата си група, а отговорът на този въпрос е доброволенПрез 2018 г. най-висок е делят на бедните сред лицата, самоопределили се от ромската етническа група - 68.3%, а най-нисък - сред лицата, самоопределили се от българската.Сред бедните от българската етническа група преобладават пенсионерите (48.7%), докато при ромската етническа група най-висок е относителният дял на безработните  - 39.2%.По отношение на работещите лица най-висок е относителният дял на работещите бедни сред ромската етническа група - 28.6%, при 26.5% работещи бедни от турската етническа група и 25.3% сред българската етническа група.Близо 70% от ромите с начално и без образование са бедни, докато при лицата с висше образование няма нито един беден.Хората са най- затрудните при плащането навреме на разходите свързани с жилището (27.5%). Успоредно с това 22.6% от лицата не могат да си позволят консумация на месо, пиле или риба всеки втори ден, а 19.6% от лицата не могат да посрещнат със собствени средства неочаквани финансови разходи.През 2018 г. 20.9% от населението живее в материални лишения.", "date": "2019.04.30", "title": "НСИ: 22% от населението в страната живее под прага на бедността "}
{"url": "http://www.cross.bg/borisov-priroden-bulgariya-1603065.html", "text": "/КРОСС/ По думите му страната ни може да се възползва от държавните дотации, които Вашингтон дава, и това може да се случи в рамките на сътрудничеството ни в НАТО.Премиерът потвърди, че България се надява на диверсификация на енергийните източници, защото само така може да се постигне най-добра цена и сигурност на доставките. \"Най-важна е енергийната сигурност, която е част от националната\", заяви премиерът.\"Истинската диверсификация ще бъде от конкуренцията в цената на газа. , но сме много в начало на разговора\", каза премиерът.В отговор на въпроса, как си представя, че САЩ ще дотира доставката на техен природен газ у нас Борисов обясни:, каза Борисов.Той се мотивира, че Тръмп е бизнесмен и обясни, че след като . ние купуваме F-16, можем да поискаме нещо от САЩ.\"Аз се надявам, че в преговорите с правителството на САЩ за самолетите ще се срещаме през следващите месеци, живот и здраве\", разкри министър-председателят.", "date": "2019.04.30", "title": "Борисов: България ще води преговори със САЩ за доставка на американски природен газ"}
{"url": "http://www.cross.bg/marrott-mecta-nactanyavane-1603066.html", "text": "/КРОСС/ Πpeди гoдини Аіrbnb ce пpeвъpнa в cвoeoбpaзнa зaплaxa зa тpaдициoннaтa xoтeлcĸa индycтpия. Днec нaй-гoлямaтa вepигa в ceĸтopa e гoтoвa cъc cвoя oтгoвop.Meждyнapoднaтa Маrrіоtt пoтвъpди, чe щe пycнe ycлyгa зa нaeмaнe нa мecтa зa нacтaнявaнe пoдoбнo нa Аіrbnb. Tя щe ce нapичa Ноmеѕ & Vіllаѕ, cъoбщaвa СNN Вuѕіnеѕѕ, пoзoвaвaйĸи ce нa инфopмaция нa Тhе Wаll Ѕtrееt Јоurnаl.Πлaтфopмaтa щe пpeдлaгa 2000 лyĸcoзни мecтa зa нacтaнявaнe в нaд 100 гpaдa пo cвeтa. Te щe бъдaт yпpaвлявaни oт мecтни ĸoмпaнии, ĸoитo щe ги oтдaвaт пoд нaeм.Oт вepигaтa твъpдят, чe щe пpeдлaгaт ycлyги c гapaнтиpaни yдoбcтвa, ĸaтo тaĸa щe ce ĸoнĸypиpaт пo-cĸopo c Аіrbnb Рluѕ, чpeз ĸoятo мoгaт дa бъдaт нaeти мecтa oт виcoĸ ĸлac нa eдни oт нaй-гopeщитe дecтинaции.Маrrіоtt oпepиpa oбщo 7000 мecтa зa нacтaнявaнe, вĸлючитeлнo мapĸитe W Ноtеlѕ, Rіtz-Саrltоn и Соurtуаrd. Bepигaтa пpиcъcтвa в 130 дъpжaви пo cвeтa и имa нaд 1 милиoн cтaи. Koмпaниятa пpиcъcтвa и нa пaзapa в Бългapия cъc \"Coфия xoтeл Бaлĸaн\", Ѕеnѕе, a в мoмeнтa cтpoи и пъpвия xoтeл пoд cвoятa мapĸa Маrrіоtt в cтoлицaтa.Hacĸopo гигaнтът пoтвъpди, чe плaниpa cepиoзнo дa cтъпи нa пaзapa в Aзия. И aмбициoзнитe плaнoвe нa вepигaтa вĸлючвaт oтвapянeтo нa 300 нoви xoтeлa в peгиoнa дo ĸpaя нa 2020 гoдинa ĸaтo тaĸa бpoят нa oбeĸтитe й тaм щe ce yвeличи oт 700 дo 1000.B Kитaй, ĸoйтo e eдин oт нaй-вaжнитe пaзapи зa Маrrіоtt, щe бъдaт oтвopeни пoвeчe oт пoлoвинaтa oт нoвитe xoтeли. Bepигaтa плaниpa дa зaлoжи cepиoзнo oщe нa Индия и Индoнeзия. ", "date": "2019.04.30", "title": "Marriott ще се конкурира с Airbnb"}
{"url": "http://www.cross.bg/ppotzenta-ppez-mapt-1603044.html", "text": "/КРОСС/ Иĸoнoмичecĸият pacтeж нa eвpoзoнaтa ce зacили пoвeчe oт oчaĸвaнoтo пpeз пъpвoтo тpимeceчиe нa 2019 гoдинa, пoдĸpeпeн и oт дoбpoтo пpeдcтaвянe нa Фpaнция и Иcпaния.Бpyтният вътpeшeн пpoдyĸт pacтe c 0,4 пpoцeнтa пpeз тpитe мeceцa дo ĸpaя нa мapт. Aĸтивнocттa в блoĸa e пoдпoмoгнaтa oт cилни инвecтиции в Иcпaния и виcoĸи пoтpeбитeлcĸи paзxoди във Фpaнция, coчaт дaннитe нa Eвpocтaт.Maĸap чe pъcтът e пoд cpeдния зa пocлeднитe пeт гoдини, тoвa e втopoтo пopeднo тpимeceчнo ycĸopeниe cлeд cпaдa в тъpгoвиятa и пpoизвoдcтвoтo, ĸoитo пoчти cпpяxa pacтeжa пpeз минaлoтo лятo. He вcичĸи cтpaни oбaчe ce пpeдcтaвят блecтящo. Oчaĸвa ce Гepмaния дa oтчeтe нaй-бaвния cпaд oт шecт гoдини нacaм. Ocтaвa нeяcнo и ĸaĸъв щe бъдe peзyлтaтът нa Итaлия, ĸoятo e в peцecия.B Eвpoпeйcĸия cъюз eĸcпaнзиятa e в paзмep нa 0,5 пpoцeнтa cпpямo пpeдxoднoтo тpимeceчиe, a нa гoдишнa бaзa pъcтът e 1,5 пpoцeнтa. Eвpoзoнaтa pacтe c 1,2 пpoцeнтa нa гoдишнa бaзa.Eвpocтaт пyблиĸyвa дaнни и зa бeзpaбoтицaтa, ĸoятo нaмaлявa в eвpoзoнaтa дo 7,7 пpoцeнтa пpeз мapт (oт 7,8 пpoцeнтa пpeз фeвpyapи и oт 8,5 пpoцeнтa пpeз мapт нa минaлaтa гoдинa). Toвa e нaй-ниcĸaтa бeзpaбoтицa в блoĸa oт ceптeмвpи 2008 г.B EC бeзpaбoтицaтa e 6,4 пpoцeнтa (oт 6,5 пpoцeнтa пpeз фeвpyapи и 7 пpoцeнтa пpeз мapт нa минaлaтa гoдинa) и e нaй-ниcĸoтo нивo oт пoнe янyapи 2000 г.B Бългapия бeзpaбoтицaтa e 4,6 пpoцeнтa.Чexия зaпиcвa peĸopднитe eдвa 1,9 пpoцeнтa бeзpaбoтицa, cлeдвaнa oт Гepмaния (3,2 пpoцeнтa) и Xoлaндия (3,3 пpoцeнтa). Haй-виcoĸa e тя в Гъpция (18,5 пpoцeнтa пpeз янyapи), Иcпaния (14 пpoцeнтa) и Итaлия (10,2 пpoцeнтa).Зa cpaвнeниe, в CAЩ тя e 3,8 пpoцeнтa.Cлeд излизaнe нa дaннитe eвpoтo ce пoĸaчи c 0,3 пpoцeнтa дo $1,1214. ", "date": "2019.04.30", "title": "Еврозоната изненада с висок растеж на икономиката"}
{"url": "http://www.cross.bg/chyzhdestranni-boiitzi-sofia-1603043.html", "text": "/КРОСС/ Български и чуждестранни звезди усилено загряват за едно от най-чаканите спортни събития на сезона - четирдесет и второто издание на най-големия боен шампионат у нас - MAX FIGHT. Предшестващото го супер атрактивно събитие - официалният кантар на състезателите, ще се състои ексклузивно в Sofia RingMall на 2 май от 19:00 ч.На официалния кантар, който съперничи по атрактивност на самите битки, ще застанат всички български и чуждестранни бойци, които ще участват в MAX FIGHT 42. Те ще излязат пред своите фенове и пред медии, за да потвърдят, че отговарят на категорията, в която са заявили участие.Зрелищното суперсъбитие в Sofia Ring Mall ще събере на едно място най-елитните бойци от ММА, К1 и бокса, предвождани от мениджъра на промоутърската компания - боксовата легенда Детелин Далаклиев.Един срещу друг ще се изправят 8-кратният победител Калоян Колев и холандският №1 Аря Шейх, един от най-перспективните български бокьори - шампионът на България Йосиф Панов-Пепелянката, срещу Иван Николов, голямата надежда при жените - Анита Доганова срещу гъркинята Катерина Хараламбиду, Александър Петров срещу Ерол Конинг, както и още много топ бойци. А за настроението на участниците и зрителите ще се погрижат топ DJ и сексапилни танцьорки от екипа на Bedroom Premium.Ела и стани част от дългоочакваното събитие на 2 май от 19 ч. в Sofia Ring Mall! Входът е свободен!", "date": "2019.04.30", "title": "Български и чуждестранни звезди усилено загряват за MAX FIGHT"}
{"url": "http://www.cross.bg/gosti-kushti-posochi-1603041.html", "text": "/КРОСС/  \"До момента са проверени 110 къщи за гости, като по тях са предявени за възстановяване над 10 млн. лева.\", това съобщи министърът на земеделието, храните и горите Румен Порожанов.„За периода от 2007 г. до 2013 г. са построени по две от мерките по Програмата за развитие на селски райони 746 къщи за гости. Те се финансират с до 200 хил. евро. По данните, които имаме, средното финансиране е около 135 хил. евро“, заяви Порожанов.Той посочи, че основен проблем при къщите за гости е използването им по предназначение.„До момента от Фонд „Земеделие“ има направена проверка на около 18% от всички къщи за гости. По информация отпреди седмици са проверени над 110 къщи за гости, като по тях са направени актове и са предявени за възстановяване над 10 млн. лв. За 32 от тях имаме искане за пълно възстановяване на сумите, а за останалите – частично или финансова корекция, в зависимост от изпълнението на бизнес плана“, обясни земеделският министър.Той посочи, че ще се направи цялостна масова проверка на всички къщи за гости, независимо дали им е изтекъл мониторинговият период или не. „И ако се установи, че има пропуски в отчетите, ще бъдат налагани съответните финансови корекции или пълното възстановяване на сумата.Проверката трябва да се движи възможно най-бързо. Но предвид, че говорим за стотици хиляди обекти, може би ще се забави известно време. Но ще има риск-анализ за приоритетните обекти, които да се разгледат приоритетно“, обясни министърът. Той посочи, че за новия програмен период не е отворен лотът за къщи за гости, тъй като той крие рискове.", "date": "2019.04.30", "title": "Проверени са 110 къщи за гости, 10 млн. лева трябва да бъдат възстановени"}
{"url": "http://www.cross.bg/akihito-imperator-naroda-1603042.html", "text": "/КРОСС/ Императорът на Япония Акихито официално абдикира. Той е първият японски монарх, който се оттегля от престола за последните повече от 2 века, информират световни агенции.Преди няколко години Акихито изненадващо съобщи, че желае да се оттегли. По-късно беше обявено, че той ще напусне трона на 30 април 2019 г.Днес премиерът на азиатската страна Шиндзо Абе официално обяви, че императорът абдикира. Изявлението му бе прочетено в пряк ефир на телевизия NHK от главния секретар на японския кабинет Йошихиде Суга.\"Негово величество прекратява пълномощията си според изискванията на специалния закон. Пазим спомен за това как в течение на тридесетгодишното си управление Негово величество императорът и Нейно величество императрицата винаги бяха заедно с народа. Бихме искали да се възползваме от случая, за да изразим още веднъж сърдечна благодарност към тях\", се казва в съобщението.По-късно днес в тържествената \"Борова зала\" на императорския дворец ще се състои държавна церемония, по време на която император Акихито ще отстъпи престола на своя най-голям син и престолонаследник - Нарухито. На нея ще участват около 300 души.През 2016 г. 85-годишният Акихито изрази желанието си да се оттегли заради преклонната си възраст. Според законодателството монархът остава на трона пожизнено, но за Акихито беше прието специално изключение.Той ще запази пълномощията си до последната минута на 30 април. От утре император на Япония ще е 59-годишният принц Нарухито, който е най-големият син на императора.Акихито участва в няколко церемонии по-рано днес като част от абдикацията си, с което се слага край на настоящата ера Хейсей, започнала през 1989 г., когато император Акихито наследи баща си император Хирохито. Ерата Хейсей имаше за цел монархията да сближи японския народ след болезнените години след края на Втората световна война.Утре Нарухито ще е новият император на Япония и ще се сложи начало на новата ера Рейва. Ерата, чието име означава добър късмет и хармония, свързано с японската класическа литература, официално ще започне на 1 май, когато новият император ще бъде коронясан.В последното си слово като император Акихито благодари на народа за подкрепата и изрази надежда за мирно бъдеще. Той беше първият монарх, който се възкачи на Хризантемовия трон при следвоенната конституция, която определи императора като символ на народа, но без политическа власт.Суга отбеляза, че ерата на императора приключва без война, което японците именно желаеха. ", "date": "2019.04.30", "title": "Императорът на Япония Акихито абдикира"}
{"url": "http://www.cross.bg/granitzata-ybezhishte-trump-1603046.html", "text": "/КРОСС/ Пентагонът съобщи, че изпълняващият длъжността министър на отбраната Патрик Шанахан е одобрил изпращането на още 320 военни на границата на САЩ с Мексико в подкрепление на разположените там 5000 военнослужещи, предадоха Ройтерс и Асошиейтед прес.Разполагането на новите 320 служители на министерството на отбраната по границата с Мексико ще струва около 7,4 милиона долара до 30 септември.Една от задачите им ще бъде да управляват автомобилите на митниците и граничната охрана, с които се транспортират мигранти и ще имат право да установяват контакт с тях, за да проверяват имуществото им. В такива случаи е необходимо и присъствие на цивилни служители от министерството на вътрешната сигурност, които имат правоналагащи функции, отбелязва АП.Разполагането на военни по границата се следи отблизо и от привържениците, и от опонентите на имиграционната политика на Доналд Тръмп, посочва Ройтерс.Президентът на Съединените щати нареди също така на имиграционните служби да въведат нови мерки срещу имигрантите, пише Ройтерс.Тръмп инструктира федералните служби да въведат такса за всеки човек, който иска убежище в САЩ.Освен това ще бъде забранено на тези, които са пресекли границата нелегално, да работят докато не бъде разгледано искането им за убежище.Разпоредбите са пореден опит на администрацията на Тръмп да ограничи увеличаващия се брой имигранти, които пресичат южната граница на САЩ и искат убежище в страната.Много от мерките ще променят значително процеса, през който минават имигрантите, но също така изискват отнемащи време регулаторни процедури, преди да влязат в действие, което вероятно ще отнеме месеци.Администрацията на Доналд Тръмп редовно обвинява законите на САЩ за търсене на убежище от чужденци и твърди, че те окуражават измамите и необоснованите претенции.Защитници на сегашната законова рамка изтъкват, че опитите на Тръмп да ограничи или затрудни търсенето на убежище, ще навредят на тези, които наистина са преследвани или в опасност подават обосновани искове.По закон, Министерството на правосъдието трябва да разгледа молбите за убежище в рамките на 6 месеца. Списъкът с чакащи искове, обаче, включва 800 хиляди случая, което би отнело години за проверка.", "date": "2019.04.30", "title": "Пентагонът изпраща още 320 военни на границата с Мексико"}
{"url": "http://www.cross.bg/silvio-berlyskoni-e-priet-v-bolnitza-1603045.html", "text": "/КРОСС/ Бившият премиер на Италия Силвио Берлускони е хоспитализиран в Милано, съобщава на сайта си в. \"Кориере дела сера\", цитиран от Ройтерс и ТАСС.Няма информация за здравословното състояние на 82-годишния политик и бизнесмен.През март 2019 г. Берлускони отново лежа няколко дни в болница, след като претърпя успешна операция от ингвинална херния.", "date": "2019.04.30", "title": "Силвио Берлускони е приет в болница"}
{"url": "http://www.cross.bg/leva-singul-live-1603048.html", "text": "/КРОСС/ Тотнъм Хотспър ще вземе аванс срещу Аякс в първия полуфинален сблъсък от Шампионската лига по футбол според „Еврофутбол“. Срещата е днес от 22.00 часа в Лондон:Тотнъм Хотспър (Анг.) – Аякс Амстердам (Хол.)            Сингъл, Live, ТОП „1“-2.33 „Х“-3.20 „2“-2.96Вижте други вълнуващи футболни срещи от Франция, Шампионската лига, Купата на Белгия, Купата на Австрия, Шампионската лига на Северна Америка и Лига Европа:Монпелие – Пари Сен Жермен                                      Сингъл, Live, ТОП „1“-3.28 „Х“-3.24 „2“- 1.70АА Гент – КВ Мехелен                                                  Сингъл, Live, ТОП „1“-1.36 „Х“-3.60 „2“- 5.05Залцбург – Рапид Виена                                               Сингъл, Live, ТОП „1“-1.36 „Х“-3.70 „2“- 5.10Рен – Монако                                                               Сингъл, Live, ТОП „1“-2.82 „Х“-3.10 „2“- 2.11Барселона (Исп.) – Ливърпул (Анг.)                           Сингъл, Live, ТОП „1“-1.73 „Х“-3.42 „2“- 3.58Мотерей (Мекс.) – Тигрес (Мекс.)                                 Сингъл, Live, ТОП „1“-2.23 „Х“-2.76 „2“- 2.57Арсенал (Анг.) – Валенсия (Исп.)                               Сингъл, Live, ТОП „1“-1.74 „Х“-3.12 „2“- 3.50Айнтрахт Фр. (Гер.) – Челси (Анг.)                              Сингъл, Live, ТОП „1“-2.43 „Х“-2.94 „2“- 2.33 Том Дюмолен е фаворит за титлата от Джиро Д’Италия. Холандецът е с коефициент от 2.50 за Победител. Ето  вижте всички коефициенти. Столичанин грабна максимално възможните 8771,13 лева в понеделник с 550 лева залог за 4 мача в права колонка. На Разпети петък пловдивчанин спечели 8099,76 лева със 100 лева залог за 6 мача отново в права колонка. В град Левски местен заслужи 5648,17 лева с 8,20 лева залог на талона със система 3, 4, 5 от 6 мача.Старозагорец прибра общо 5280 лева за Краен изход в петък от Спортмакс. Малко преди това отново в пункта на ул. „Христо Ботев“ №4 участник грабна общо 4940 лева също за Краен изход. Ден преди това пловдивчанин си тръгна с общо 3960 лева за Двоен шанс Х2.Към 12.00 часа на 30.04.2019 г. сумата в Суперджакпот 15 достигна 103 403 лева.  ще откриете и мачовете от него.  „Еврофутбол“ желае успех на всички участници!", "date": "2019.04.30", "title": "Тотнъм ще вземе аванс срещу Аякс според „ЕВРОФУТБОЛ“"}
{"url": "http://www.cross.bg/iioanna-dragneva-spodeli-1603047.html", "text": "/КРОСС/ Телевизионната водеща Йоанна Драгнева е бременна и очаква първата си рожба. Тя сподели щастливата новина в предаването „Денят започва с Георги Любенов“. Певицата и водеща гостува в предаването заедно със своята половинка, водещият в БНТ1 Мирослав Димитров. В профила си в Инстаграм Йоанна Драгнева сподели и снимка с вече понаедрялото коремче.Йоанна Драгнева е позната на публиката с колаборацията си с Deep Zone project. От няколко години е и общински съветник от ГЕРБ.Снимка: Instagram/JoannaDragneva", "date": "2019.04.30", "title": "Йоанна Драгнева очаква първото си дете  "}
{"url": "http://www.cross.bg/leva-fandukova-dannite-1603050.html", "text": "/КРОСС/ В част от твърденията виждам поредна фалшива новина във връзка с това, че е скрита офертата на един от изпълнителите за зоната от централна градска част. Така кметът на София Йорданка Фандъкова коментира данните от проверката на вестник \"Сега\" във връзка с обновлението в централната зона на града, възложено с обществена поръчка на \"Джи Пи Груп\".Според данните, изведени от медията, в момента в центъра на София с европари се извършват два ремонта. \"Джи Пи Груп\" отговаряли за ремонта на участъци от ул. \"Цар Шишман\", \"6-ти септември\", \"Солунска\" и \"Граф Игнатиев\", като проектът им възлизал на стойност от 20 113 417 лв. без ДДС. Фирмата \"ПСТ Груп\" пък отговаряла за ремонта на площад \"Александър Невски\", площад \"Народно събрание\", както и градинките при СУ, \"Св. София\" и \"Кристал\", като проектът възлизал на стойност от 17 888 814 лв. без ДДС. Спрямо изданието Столична община е скрила данните за ценовата оферта на \"Джи Пи Груп\". Договорът на другата фирма пък предвиждал доставката на 11 монолитни каменни пейки срещу сумата от 112 404 лева без ДДС или 10 218 лева за брой.Фандъкова предостави данни от нейна проверка - в информацията за всички подадени обществени поръчки била посочена сумата от 1 291 лева за доставка и монтаж на класическа пейка.По думите на кмета за доставката и монтажа на кашпи и пейки от лят камък като тези на площад \"Гарибалди\" били платени 8 922 лева.\"Ако цитираме \"пейка от 10 000 лева\", каквато всъщност няма, коментарите за цени в пъти над пазарните ще продължат\", допълни Фандъкова.Тя ще разпореди проверка по случая дали цените на монтажа са в рамките на нормалните.", "date": "2019.04.30", "title": "Нямало пейки по 10 хил. лева, обяснява Фандъкова"}
{"url": "http://www.cross.bg/pavlova-bili-sredstva-1603049.html", "text": "/КРОСС/ Вицепремиерът Томислав Дончев, бившият министър по европейското председателство на България Лиляна Павлова и бившият вицепремиер в служебното правителство на Огнян Герджиков – Деница Златева дадоха показания като свидетели по делото срещу бившия изпълнителен директор на НДК Мирослав Боршош.Той е подсъдим за длъжностно присвояване, умишлена безстопанственост и сключването на неизгодни сделки, с които според държавното обвинение Националният дворец на културата е ощетен с около 3.5 млн. лева. Обвинение има и бившият председател на Съвета на директорите на НДК Валентин Кръстев.Според прокуратурата, отпуснати целево за подготовка и оборудване на сградата за председателството на Съвета на ЕС средства са били разходвани за текущи разходи на НДК.Томислав Дончев и Лиляна Павлова обясниха пред съда, че не са имали достатъчно добра комуникация с ръководството на НДК по времето на Боршош, имало е съмнения за това как се разходват целево отпуснатите средства и дали извършения ремонт на сградата е достатъчно качествен. Те са изисквали доклади, документи и информация за обществените поръчки и как са изразходвани средствата, но не винаги са ги получавали. Имало срещи и разговори, разменяла се и официална писмена кореспонденция.\"Не се получи тази екипна работа, с която съм свикнал, но това е по-скоро личен и емоционален проблем и няма отношение към работата на съда. Кореспондирахме си, пишехме си писма\", заяви Дончев пред журналисти след като излезе от съдебната зала. Той подчерта, че е имало и спорове по различни теми и извън тези, свързани с европредседателството. \"За начина, по който се управлява дружеството. Моето притеснение беше, че темпът на разходите не съответства на темпа на приходите и се формира дефицит. Неведнъж съм говорил по тази тема. Изисквал съм документи. Някои от тях съм ги получавал веднага или със закъснение, но някои от тях се е налагало да пиша втори или трети път. Доколкото си спомням някои така и не ги получих\", обясни Дончев. Според него не би било проблем да се погасяват текущи разходи с целево отпуснати средства, но в случай, че това може да се компенсира с други приходи.Лиляна Павлова разказа подробно, че първоначално са били отпуснати целево 17 млн. лв. за ремонт на част от НДК. \"Отидох на място 6 месеца след като договорът вече се изпълняваше и имаше съмнения както за качеството на настилките и използваните материали, така и за това как се разходват средствата. По-голямото ни притеснение беше дали ще успеем със сроковете. Изпълнителят заплашваше, че ще спре работа, тъй като му е платен 20% аванс и искаше гаранции, че ще му бъде платен целия обем от работа\", обясни Павлова. Правителството отпуснало допълнително още 28 млн. лв. с решение на Министерския съвет.Павлова разказа, че са били назначени външни одити, а заключенията от докладите били притеснителни. Тогава самата тя написала доклад, в който предложила смяна на ръководството и на самия Боршош. Лиляна Павлова припомни, че е била принципал на НДК само 45 дни - от 10 май до 26 юни 2017 г. \"Важното е, че сградата беше приведена в готовност и изпълни своите функции по председателството\", заяви тя пред журналисти.Софийският градски съд изслуша и съдебно-счетоводна експертиза, според която първоначално постъпилите по сметка на НДК средства били разпределени в 4 други сметки. Някои от тях били на срочен депозит. Експертите обясниха, че би било добре в случаи на целеви плащания да се разкриват отделни сметки за тях. Освен това посочиха, че не е забранено от закона прехвърлянето на целеви средства в други сметки, но би трябвало да се води счетоводна политика. Следващото заседание по делото ще бъде на 26 юни.", "date": "2019.04.30", "title": "Министри разказаха пред съда за ремонта на НДК в процеса срещу Мирослав Боршош"}
{"url": "http://www.cross.bg/kraiistchurch-zhiteli-raiiona-1603033.html", "text": "/КРОСС/ Полицията в източния град на Нова Зеландия, Крайстчърч, блокира улица „Филипстаун“, предупреждавайки местните жители да стоят настрана, съобщи „НЗ Хералд“, цитирайки местни жители. Според докладите полицията е оградила района на „Нюкасъл Стрийт“, предаде Спутник.Мъж е бил арестуван след сигнал за подозрителен артикул в имущество в Крайстчърч, съобщи полицията в изявление.Според съобщенията, отрядът за обезвреждане на бомби е пристигнал на място поради информация за взривно устройство. В района се намират и противопожарни автомобили и линейки. Някои жители са били евакуирани от близките домове и са настанени в близкия колеж.Инцидентът идва след смъртоносната стрелба през март.На 15 март Крайстчърч бе разтърсен от стрелби в две джамии, като 50 души бяха убити и десетки бяха ранени. 28-годишният стрелец, австралиецът Брентън Харисън Тарант, заяви, че неговата мотивация е антимюсюлманска и антимигрантска. След трагедията австралийският премиер Ардерн обяви забрана на полуавтоматични и автоматични огнестрелни оръжия.", "date": "2019.04.30", "title": "Нова заплаха в Крайстчърч"}
{"url": "http://www.cross.bg/mugla-zatvori-byrgaskite-pristanishta-1603034.html", "text": "/КРОСС/ Бургаските пристанища са затворени заради мъгла. Видимостта по пътищата е до 150 метра в Бургаския регион заради гъстата мъгла тази сутрин, съобщи БНР, позовавайки се на Областното пътно управление.Летището работи нормално. Полетите са основно в следобедните часове днес. Към момента няма отменени полети.", "date": "2019.04.30", "title": "Мъгла затвори бургаските пристанища"}
{"url": "http://www.cross.bg/bezopasnost-testove-milanov-1603035.html", "text": "/КРОСС/ Предложението на Агенцията за пътна безопасност да се въведат тестове за шофьорите над 60 години е дискриминационно. Това заяви пред Нова експертът по пътна безопасност проф. Румен Миланов.Безспорно са нужни медицинските прегледи според него, но добрите рефлекси се оказват не толкова важни, колкото оценката на пътната обстановка.Възрастните хирурзи на 80 години не се подлагат на подобни изисквания, изтъкна експертът. Кой е по-опасният - този, който сега е получил шофьорската си книжка, или един 60-годишен човек, пита Миланов. Той е на мнение, че трябва да се направи йерархия на нарушенията, от които да произтекат и работещи административнонаказателни и принудителни мерки, защото наказателната система в момента се формирала на епизоди според него.Не трябва да се генерализира, естествено има изключения. Над половината от смъртните случаи при пешеходците в България са на възраст над 60 години, коментира Илия Тодоров от Асоциацията на пострадалите при катастрофи. Според него обаче тест е необходим не само за възрастните хора, а и за други възрасти. Това е добра идея, която няма да разреши проблемите с пътната безопасност у нас, но ще я подпомогне по думите му.Тестовете са допълнителен разход на време, допълни още проф. Миланов. Трябва да се подходи комплексно и ако има такива тестове, те трябва да оказват реално влияние на пътната безопасност, а в България такава статистика липсва. С наличните прегледи, които са изключително фиктивни, без някаква оценка на възможностите за шофиране, тестовете ще бъдат неефективни, смята Илия Тодоров. ", "date": "2019.04.30", "title": "Видяха дискриминация в предложението за тестове за възрастните шофьори"}
{"url": "http://www.cross.bg/dieta-tyaloto-toksinite-1603032.html", "text": "/КРОСС/ НТемата ми е любима, защото „изчистването“ на тялото от натрупаните метаболитни остатъци е много важен старт за всяка промяна по отношение на здравето ни.Симптомите на интоксикация, а именно болезнени стави, мускули, главоболие, алергични реакции, раздразнени черва, рефлукс, необичайно акне, натрупване на мазнини на нежелани места, постоянна умора, раздразнителност, безсъние и прочие зачестяват изявено през преходните сезони.Нормално токсините се екскретират от тялото ни чрез добре функциониращите ни бъбреци, черен дроб, кожа, бели дробове и телата ни имат капацитета да се пречистват от ежедневно приетите отрови.Детоксът не бива да се възприема като своеобразен „антидот” на „боклучавото” хранене с бързи закуски и залетия с „битови” количества алкохол и газирани напитки социален живот, който водим. За съжаление много често става дума просто за псевдо-медицинска концепция, създадена, за да се маркетират и продават различни хранителни добавки, диети и прочие. Този тип режими дава тласък на енергийните нива и са лесни за спазване.Неслучайно хората постят вече хилядолетия – детоксикиращата диета възстановява нашето здраве, жизненост, енергия и положителна нагласа. Положителният ефект от подобна диета създава силна мотивация за нов стил на хранене и начин на живот. Тъй като този процес на адаптация се е формирал в течение на човешката еволюция, телата ни все още съобразяват ритъма на обмяна на веществата спрямо сезона. Ред проучвания сочат, че химикалите, които поглъщаме чрез храната, въздуха и водата, се отлагат в мастните клетки.Вследствие на това се развиват състояния на хормонален дисбаланс, увредена имунна защита, лош метаболизъм и т.н.мътна на цвят или без блясък кожа, подути лимфни възли, понижена жизненост, чести главоболия, раздразнителност и изблици на гняв, подуване, кисел или горчив вкус в устата, ревматизъм, често повтарящи се инфекции, сърбящи обриви са все симптоми за вероятна интоксикация.За нея допринасят неподходящата диета, липсата на режим на хранене, токсичната среда (включително и в емоционален план), употребата на наркотици и стимуланти, нарушената функция на бъбреците и черния дроб, недостатъчното количество вода и липсата на физическа активност. Бременни и кърмещи жени, както и хора с хронични заболявания като анемия, бъбречни и автоимунни заболявания, проблеми на щитовидната жлеза, диабет, генетични заболявания задължително трябва да се консултират с лекар, преди да се подложат на детоксикираща програма.Медицински издържаните детокс режими се характеризират с няколко дневно постепенно хипокалорийно меню, последвано от пречистване на организма със сокове и накрая изключително важно е захранването с меню с намалено съдържание на калории, разпределени в 5-кратен прием, така че да не се усеща глад, да не се лишаваме от хранителни вещества и в същото време да продължим да се вталяваме.", "date": "2019.04.30", "title": "Как ефективно и правилно да детоксикираме тялото си?"}
{"url": "http://www.cross.bg/obyavi-borisov-premierut-1603031.html", "text": "/КРОСС/ Одобряваме трансфер за УНСС в София, обяви премиерът Бойко Борисов в началото на правителственото заседание.Миналата седмица бяхме там в университета, изговорихме всичко. Нашият ангажимент е 7,5 млн. лв. Днес го гласуваме, надявам се да ни подкрепите, каза министър-председателят.Другата сряда МОН ще вкара още 20 млн. лв. за училищни автобуси, за да обменим парка, където има нужда. Отпускаме и 2 млн. лева за ремонт на Националната библиотека, обяви още Борисов.За кандидатурата на България за седалище на Европейския орган по труда, социалното министерство да направи всичко необходимо, разпореди премиерът. С днешното решение отправяме нашата кандидатура официално, каза още той.", "date": "2019.04.30", "title": "Борисов: Одобряваме 7,5 млн. лв. за УНСС "}
{"url": "http://www.cross.bg/dati-spiraneto-smetki-1603074.html", "text": "/КРОСС/ Започва спирането на отоплението в столицата, съобщиха от \"Топлофикация София” ЕАД. Стартира кампанията за отчитане на уредите за дялово разпределение и изготвянето на изравнителните сметки за периода 1 май 2018 г. – 30 април 2019 г.В тази връзка \"Топлофикация София” ЕАД призовава клиентите да осигурят достъп до всички жилища, включително и до апартаментите, в които отоплителните тела не се използват или са свалени. Проверката и отчетът на всички уреди и на водомерите за топла вода ще даде възможност на топлинните счетоводители да изготвят бързо и коректно изравнителните сметки и да не се налага те да бъдат преработвани поради по-късни отчети в отделни жилища.От дружеството припомнят, че клиентите имат право на две дати за безплатен отчет на уредите от топлинните счетоводители. Посещението на едната от тези дати задължително трябва да бъде в извънработно време. Ако нямат възможност да осигурят достъп до жилището на тези дати, потребителите могат да се свържат с топлинния си счетоводител и да заявят дата за индивидуален отчет, която, обаче, се заплаща според ценоразписа на съответната фирма.", "date": "2019.04.30", "title": "Топлофикация София започна спирането на парното"}
{"url": "http://www.cross.bg/frantzisk-papa-bulgariya-1603037.html", "text": "/КРОСС/ Папа Франциск ще посети България от 5 до 7 май в рамките на апостолическото пътуване, което включва освен нашата страна и съседна Северна Македония.Официалната покана към Светия отец бе отправена от премиера Бойко Борисов при посещението му във Ватикана на 25 май миналата година, само седмица след приключилата в София среща на лидерите на ЕС за Западните Балкани.Визитата на папа Франциск в България и Северна Македония поставя темите за мира, добросъседството и благоденствието в специфичния междурелигиозен контекст на Балканите. Самото посещение преминава под мотото \"Pacem in Terris\" („Мир на земята\") и припомня енцикликата на папа Йоан XXΙΙΙ, наричан „българският папа\", който в качеството си на папски легат е живял 10 години в България. От 1925 до 1944 година службата на Монсиньор Ронкали преди да бъде избран за папа, преминава през Гърция, Турция и България и се смята, че тези земи са го вдъхновили за енцикликата си „Pacem in Тerris\".БНТ ще проследи всички знакови моменти от посещението на епископа на Рим в преки предавания и репортажи.Специалното коментарно студио започва на 5 май (неделя) от 9:00 часа и ще се излъчва по БНТ1 и БНТ4. Водещи са Добрина Чешмеджиева и Георги Любенов. Продуцент на извънредната програма е Теодора Каролеева.Папа Франциск ще пристигне в София в 10:00 часа на 5 май и ще бъде посрещнат от министър-председателя Бойко Борисов. В програмата на посещението е включена и среща на българския премиер със Светия отец, а камерите на обществената телевизия ще предават всички подробности от първото посещение на папа Франциск у нас.Програмата продължава с церемония по официалното посрещане на площада пред Президентството, след което гостът ще бъде приет от президента на България Румен Радев.По-късно на пл. „Атанас Буров\" папа Франциск ще произнесе слово пред представители на дипломатическия корпус, институциите и граждани.В първия ден от апостолическото си пътуване у нас Светият отец ще се срещне още с Негово Светейшество българския патриарх Неофит и членове на Светия Синод в Синодалната палата.След кратка молитва пред престола на Св.Св. Кирил и Методий в патриаршеската катедрала „Свети Александър Невски\", от площада пред храма папата ще произнесе заедно с присъстващите молитвата „Царице Небесна\" (Regina coeli).По-късно папа Франциск ще отслужи литургия, която ще бъде предавана пряко от площад „Александър І\" по БНТ1 и БНТ4. Всяка неделя тази молитва се проследява на живо от милиони души като на 5 май папата ще се обърне към тях от българската столица, а обществената телевизия ще излъчва светата литургия за цял свят. От специалното студио на БНТ, което е с начален час 16:00, Горан Благоев ще коментира смисъла и символиката на ритуала, думите и посланията.На 6 май папа Франциск на 6 май ще посети град Раковски, където живее найголямата католическа общност у нас. От 10,00 часа БНТ2 ще излъчи в преки репортажи от църквата „Пресвето сърце Исусово\" светата литургия, която ще отслужи Светият отец. Около 200 деца ще получат от него първо причастие.По-късно е предвидена срещата с католическата общност, която ще се състои в църквата „Свети Архангел Михаил\". БНТ1 ще излъчи акценти от церемонията.Апостолическото пътуване на папа Франциск у нас ще завърши със събитие за мир на Светия отец в присъствието на представители на различни религиозни вероизповедания в България на площад „Независимост\". На живо от 17:15 часа БНТ1 и БНТ4 ще излъчат Месата за мир. Водещ на прякото предаване е Бойко Василев, продуцент - Катя Тодорова.Папската визита в България се провежда и в силно променящ се междурелигиозен контекст, отбелязва в коментар по повод посещението Радио Ватикана.В началото на февруари, по време на посещението на Светия отец в ОАЕ бе подписана Съвместната декларация за братство. Документът е отправна точка за нов прочит на взаимоотношенията между различните религии.С нея се утвърждава призив за братство между хората и се осъжда всяка форма на насилие, особено порелигиозни мотиви.„Междурелигиозната среща в София е възможност за още една стъпка в посока на сплотяване на различните верски общности, които да насърчават истинското развитие и мира в региона\", се казва в публикацията на Радио Ватикана. Още една територия в която диалогът, разбирането, културата на толерантността,приемането на различията и съвместното съществуване на хората биха допринесли значително за намаляване на редица икономически, социални, политически и екологични проблеми.\"Папа Франциск ще отпътува от страната ни на 7 май.БНТ е официалната телевизия, която ще излъчва посещението на папа Франциск и ще осигурява международен сигнал за телевизионните оператори от цял свят.", "date": "2019.04.30", "title": "Проследете посещението на Папа Франциск по БНТ"}
{"url": "http://www.cross.bg/bulgari-putyvali-rymuniya-1603038.html", "text": "/КРОСС/ Фирмата-собственик на микробуса, превозващ българи, който в понеделник катастрофира на магистрала в Румъния, няма лиценз за пътнически превози, а само за товарни. Това е станало ясно от започналата проверка от Министерство на транспорта, съобщи Dir.bg.Инцидентът стана вчера по обяд в района на Тимишоара. В буса са пътували 10 българи.Двама от тях са транспортирани в болница, а на 8 е оказана помощ на място. Настанените в лечебно заведение са без опасност за живота и сериозни контузии. Очаква се да бъдат изписани днес.Фирмата превозвач е от Търговище, съобщи bTV. Управителят обясни, че 8-те по-леко пострадали са върнати у нас още вчера. Той не даде подробности накъде са пътували, колко са били водачите, както и спазени ли са всички изисквания.Полицията е започнала разследване. Министерството на транспорта също започва проверка по случая, от която трябва да стане ясно, дали фирмата работи с изрядни документи или има данни за нерегламентирани превози.Това не е първият подобен инцидент с микробуси, превозващи българи от и към Европа. Преди две години два буса, превозващи българи, катастрофираха в Унгария. Те са пътували от Германия и Холандия за страната ни. Една жена почина, а други 13 наши сънародници пострадаха.През април 2015 микробус, превозващ българи, катастрофира в Бавария. 9 души бяха ранени, седем от тях - тежко.", "date": "2019.04.30", "title": "Катастрофиралият в Румъния бус с българи е на фирма без лиценз"}
{"url": "http://www.cross.bg/vitamin-kosata-zelenchytzi-1603068.html", "text": "/КРОСС/ В края на зимата организмът се нуждае от по-голямо разнообразие на хранителни вещества. За да запълни липсите, човек започва да се храни с много зеленолистни зеленчуци, пресни плодове и зеленчуци, но понякога това не е достатъчно за подхранване на кожата, ноктите и косата.Витамин Е е една от добавките, които трябва да приемаме от време на време, за да поддържаме здрава скелетната, гладката и сърдечната мускулатура. Той подпомага процеса на образуване на червени кръвни телца и има положителен ефект в натрупването на запаси от желязо, селен, както и витамините А и К.Мастноразтворимият витамин намалява оксидативния стрес в тялото и се грижи за правилното функциониране на имунната система. А неговият недостиг причинява куп проблеми като нарушение в работата на храносмилателната система, мускулни болки, замъглено виждане, изтъняване на косата.Ако се нуждаете от подхранване на косата, то витамин Е е едно от нещата, което задължително да приемате заедно с прясната храна, която консумирате. Той подобрява кръвообращението в скалпа, което укрепва косъма и засилва растежа. Също така витамин Е задържа влагата и насърчава еластичността.Известен с антиоксидантните си свойства, той защитава корените на косата от увреждането, причинено от свободните радикали, с което намалява косопада.Неслучайно жени, които имат по-рядка коса, която капе по-обилно, си правят маски с витамин Е. Най-често си го купуват от аптеката и смесват 1-2 лъжици с добре разбито яйце. Корените се намазват добре и се слагат кърпа и найлонов плик върху главата, по този начин топлината помага на компонентите да навлязат в структурата на косъма и кожата на главата. За максимален ефект всичко се отмива не по-рано от 30-40 минути след нанасяне.Освен чрез маските, може да приемате витамин Е като добавка. Препоръчителната дневна доза за възрастни е 15 мг, докато за деца – 7-11 мг.Много храни съдържат голямо количество от витамина. Такива са растителните масла от пшеничен зародиш, бадеми, фъстъци, слънчоглед, както и зеленчуци като спанак, брюкселско зеле, зелен фасул, броколи, моркови. От плодовете може да наблегнете на авокадо, боровинки, къпини.", "date": "2019.04.30", "title": "Витамин Е – за по-здрава и дълга коса"}
{"url": "http://www.cross.bg/wings-life-world-1603036.html", "text": "/КРОСС/ Броени дни ни делят от големия момент, когато ще бъде даден стартът на шестото световно и третото за България издание на Wings for Life World Run. Точно в 14:00 ч. българско време (11:00 UTC) на 5 май стотици хора от 2 български града - София и Сливен, ще се включат в инициативата, за да дадат пълната си подкрепа към каузата гръбначните увреждания да станат напълно лечими.По време изминалите пет издания на кампанията се включиха над 500 хиляди души които успяха да пробягат повече от 5 милиона километра. Сред тях през последните три години гордо се нареждат и участниците от България - повече от 1000 души, които дадоха своя принос за каузата.По традиция и през 2019 всички бягащи ще премерят сили с виртуалния финал, който превръща Wings for Life World Run в уникално по формат събитие. Колата преследвач ще се включи в надпреварата 30 минути след старта ѝ, като първоначалната ѝ скорост ще бъде 14 км/ч. На всеки час тя ще се увеличава, което означава, че бегачите трябва да станат още по-бързи, ако не искат да бъдат застигнати.След края на събитието всеки един участник ще може да види името и резултата си в глобалната ранглиста на бягалите за Wings for Life World Run.По традиция бягането в София ще се случи в Борисовата градина, където организаторите от Run BG за поредна година са се постарали да обособят 5-километрово трасе заучастниците. Всички те ще имат възможност да направят толкова обиколки, колкото силите им позволяват, докато не ги застигне виртуалният финал.Тази година българското издание на Wings for Life World Run има своя нов представител - Сливен. Участниците, които ще се включат в бягането в града на стоте войводи, също отброяват с трепет и вълнение дните до началото на събитието. Организаторите от ТД \"Стоте войводи\" са обособили трасе за Wings for Life World Run, чиито начало и край ще бъдат поставени от МБАЛ \"Хаджи Димитър\".За поредна година редица известни личности и организации не останаха безразлични към каузата на Wings for Life - а именно гръбначните увреждания да станат напълно лечими.Сред тях са Кирил Николов-Дизела, Радослав Янков, Никола Абаджиев-Коки, Веселин Овчаров, Павел Лефтеров, Йордан Анчев, Иван Христов, Бранимир Кенанов, Георги Киряков, Владимир Гюров, Евгения Кусева. Към тях се присъединяват фитнеси Pulse, които направиха собствен отбор за бягането в Борисовата градина, както и iRise Mechanics - българите, които създават робот, помагащ на хората с гръбначни увреждания да стоят изправени.През 2019 тяхната мотивация, както и на всички останали участници, е засилена от факта, че преди няколко месеца беше регистриран значителен напредък, който даде крила на двама мъже с гръбначни увреждания и им помогна да направят първите си стъпки, години след като са останали неподвижни.Това е индикация, че учените все повече се доближават до осъществяването на голямата цел и всяко едно участие в тазгодишното издание на Wings for Life World Run е от особено значение.Нека всички заедно дадем своя принос на 5 май и оставим следа на глобалната карта на Wings for Life World Run, като бягаме за тези, които не могат и им дадем крила за живот! ", "date": "2019.04.30", "title": "Броени дни ни делят от  Wings for Life World Run"}
{"url": "http://www.cross.bg/botzev-armiyata-posochi-1603039.html", "text": "/КРОСС/ \"Ако няма армия и отбрана, държавата няма как да съществува\", това заяви началникът на отбраната ген. Андрей Боцев пред БНР. Той бе категоричен, че това е един от стълбовете на държавността.Според него при повече желаещи да постъпят в армията ще има и повече пари за нея. Той посочи, че засега има достатъчно желаещи да го направят доброволно.За 15 години в НАТО около 14,5 хил. военни са участвали в мисии зад граница, изтъкна ген. Боцев. Въпреки придобития опит обаче той призна, че за този период единствената препоръка, която е изпълнена от това армията ни да бъде малка, модерна и мобилна, е да бъде малка.За модернизацията на българската армия ген. Боцев заяви, че в следващите 10 години разчита на проекти за близо 4 млрд. лева.Той посочи, че има три големи проекта за трите вида въоръжени сили, както и доста по-малки проекти, които не изискват голям ресурс.Ген. Боцев посочи, че за ВВС проектът е почти на финалната права, като вече се водят преговори между двете правителства.Предстои да се получат офертите от фирмите, които участват за двата многофункционални модулни патрулни кораба. Относно Сухопътните войски той съобщи, че е било установено, че липсват специалисти, които да доработят методиката. Има български фирми, които се занимават с такава дейност и ще търсим начин те да окажат съдействие при изготвяне на проекта, обясни той.Ген. Боцев изтъкна, че проектът за Сухопътните войски се е оказал много по-сложен от очакваното. Въпреки това изрази надежда, че до четири години българският войник ще бъде оборудван, както са оборудвани тези от НАТО.Началникът на отбраната напомни, че през 2018 и 2019 г. заплатите на военните са били увеличени с по 10% Увеличен е бил и приемът в Националния военен университет.През 2018 г. за първи път броят на напускащите армията е по-малък от броя на влезлите в армията с около 150 души, подчерта ген. Боцев, армията разчита на започналата кампания \"Бъди войник\" от няколко месеца, за да провокира интереса към военната професия.В Сухопътни войски имаме конкурс - за 185 подадени места имаме над 470 души, които са подали документи, посочи той.Според него със законовите промени е направено достатъчно, за да може процедурите за набиране на военни да са по-бързи. От 23 души от доброволното обучение в Плевен 17 са поискали да бъдат военни по негови думи. Проблемът според началникът на отбраната е, че войниците се търсят на фона на застаряващия мобилизационен резерв.Относно членството на България в НАТО ген. Боцев призна, че са били допуснати много грешки. \"Прекалено много съкратихме армията, а не я превъоръжихме. Този проблем нямаше да го имаме, ако бяхме оставили наборната и професионална служба\", категоричен бе той.", "date": "2019.04.30", "title": "Ген. Боцев очаква до 4 години българският войник да е оборудван като натовския"}
{"url": "http://www.cross.bg/camden-jeremy-festival-1603040.html", "text": "/КРОСС/ Българската инди-рок група JEREMY? ще свири на един от най-популярните независими фестивали в Лондон - Camden Rocks Festival, който тази година ще се проведе на 1 и 2 юни.Единствената българска банда в line-up на фестивалът ще забие на 1 юни в 20.15 ч. местно време. Точното място, на което ще се изяви ще стане ясно и ще бъде обявено седмица преди събитието.400 от най-популярните, съвсем нови, изгряващи, ярки и интересни съвременни банди ще се представят в рамките на два дни. Всички те ще бъдат разпределени и ще свирят на 20 различни локации - клубове и открити сцени, пред хиляди фенове и туристи в рокeндрол квартала на британската столица.Определено Camden Rock Festival е едно от най-шарените, интересни и любопитни градски събития, което по традиция се разпростира из целия Camden Town. Това е и мястото, където е бил домът на Ейми Уайнхаус и начална спирка за някои от най-популярните групи, като The Cult, Coldplay, R.E.M. и други.В понеделник екипът на Camden Rocks Festival обяви официално, че група JEREMY? е в афиша на тазгодишното му издание и това е първото участие на БГ банда в историята му.Това обаче съвсем не е първи пробив на JEREMY? в Обединеното кралство. През последните години бандата има няколко концерта в култовия Club 100 в Лондон, както и в клубове в Ливърпул, Брайтън, Глазгоу.През 2015-а момчетата свириха на друг популярен фестивал за нова музика - The Great Escape с цели два концерта в програмата му.В социалните мрежи JEREMY? споделиха емоционално, че това е сбъдната мечта за тях и винаги са искали да свирят точно там - в Camden Rock Festival.В Camden са концентрирани над 20 клуба с музика на живо и това го прави една от най-желаните точки за изява на всяка уважаваща себе си банда. ", "date": "2019.04.30", "title": "JEREMY? с нов пробив на Острова"}
{"url": "http://www.cross.bg/storytel-post-granichen-1603023.html", "text": "/КРОСС/  Само 10 дни след световната премиера на най-новата му дистопия “Граничен пост”, в България ще гостува световноизвестният руски фантаст Дмитрий Глуховски.Tой идва в София, за да се срещне с българските си фенове и да представи първата си творба, създадена специално за аудио формат под формата на аудиосериал, и продуцирана от платформата за аудиосъдържание Storytel.България ще бъде първата държава, в която писателят ще гостува след световната премиера на “Граничен пост” в Русия на 16 май.Aвторът ще представи лично своя Storytel Original сериал със специално събитие и среща с феновете в София на 27 май, след което ще участва в международния литературен фестивал Варна Лит, организиран от издателство „Сиела“.„За нас е голямо събитие фактът, че един от най-известните и издавани руски автори написа „Граничен пост“ специално за слушателите на Storytel. През нашата стримийнг платформа неговият сериал има възможност да достигне бързо до публика в няколко държави. Историята, която Глуховски разказва, ще ви разтърси. И макар „Граничен пост“ да е научна фантастика, аналогиите със съвременните заплахи по света са натрапчиви“, казва регионалният управител на Storytel Лиза Василева.За “Граничен пост”: След смъртоносна гражданска война, в която се използват и забранени оръжия, Русия е само малка останка, от това, което е била. Границата на Московската империя е едва на няколко стотин мили от края на града, до брега на река Волга, която е напълно отровена с радиоактивни отпадъци. Никой не е дръзвал да премине единствения останал цял железопътен мост към другия бряг на реката от години. До сега … С “Граничен пост” авторът на Meтро 2033 се завръща в своята уникална постапокалиптична атмосфера, в една поддържаща напрежението до последно история за греха и изкуплението, за отговорността и безразсъдството, и за предаването на дълговете и престъпленията ни през поколенията – разказ, изключително актуален във времена, когато словото на омразата е навсякъде около нас и светът често забравя грешките на своето минало.У нас аудиосериалът “Граничен пост” ще бъде достъпен за слушане на български веднага след световната си премиера в платформата на Storytel заедно с още много сериали и Storytel Original съдържание.Преводът на “Граничен пост” на български e от Васил Велчев и ще прозвучи с гласа на Момчил Степанов. Всеки абонат на платформата може да слуша неограничено над 400 заглавия на български и повече от 50 000 на английски.Съдържанието на български включва заглавия на съвременни автори като Алек Попов, Георги Господинов, Веселина Седларска, Здравка Евтимова, Деян Енев, Иво Сиромахов, Радослав Парушев и други.Платформата предлага също класически български автори, световни криминални хитове, книги за самопомощ, любими детски приказки и бестселърови заглавия.Записите на книгите са направени с участието на талантливи български актьори като Стоян Алексиев, Ицко Финци, Рашко Младенов, Марин Янев, Никола Стефанов, Илияна Коджабашева, Христина Ибришимова, Линда Русева, Яна Кузова, Симеон Владов, Звезделин Минков, Петър Мелтев и много други.За Storytel Storytel стартира през 2005 и оттогава има приблизително 50 000 000 слушани аудио- и електронни книги. Storytel работи с всички видове смартфони и има offline функция, която позволява да слушате аудиокниги или да четете електронни книги, дори когато не разполагате с интернет връзка. През последните 4 години компанията регистрира ръст от 62 процента, който се увеличава с всяка следваща година.През 2018 г. Storytel достигнa 200 милиона часа стрийминг. Компанията е със седалище в Стокхолм и работи на 16 пазара: Швеция, Норвегия, Дания, Холандия, Финландия, Русия, Полша, Исландия, Турция, Италия, Испания, Индия, Обединените арабски емирства, Мексико, България и Сингапур. ", "date": "2019.04.30", "title": "Дмитрий Глуховски създаде първия си аудисериал за Storytel"}
{"url": "http://www.cross.bg/transplantatziya-bulgariya-viena-1603024.html", "text": "/КРОСС/ Истинският пробив ще стане, когато пациент получи трансплантация на бял дроб в България. Решението с болницата във Виена е временно. Там обаче всичко зависи от наличието на подходящ донор. Това коментира пред БНТ проф. Генчо Начев, изпълнителен директор на болница \"Света Екатерина\".", "date": "2019.04.30", "title": "През 2021 г. трябва да бъде направена първата белодробна трансплантация у нас"}
{"url": "http://www.cross.bg/sobstvenost-taksite-ypravlenie-1603025.html", "text": "/КРОСС/ Да се решат проблемите със събирането на таксите за поддръжка на общите части в жилищните сгради и да се накарат некоректните обитатели да плащат. Едно от предложенията е, ако съседът не внася таксите, местната община да ги събира при плащането на местните данъци. Това са част от многобройните предложения за промени в Закона за управление на етажната собственост, които са постъпили в Министерството на регионалното развитие и благоустройството в рамките на инициирания от ведомството обществен дебат, съобщават от министерството.В периода от 19 март до 15 април в МРРБ са постъпили над 260 писма с предложения за промени в ЗУЕС.Когато има разпоредителна сделка с имот - етажна собственост, да се изисква и декларация, че таксите за входа са платени. Това е друго предложение на браншовиците по темата. Ако това не е направено, плащането да се извърши в момента на изповядване на сделката или новият собственик да подпише декларация, че ще ги поеме.Според предложенията за новите текстове на закона трябва да се плащат задължително такси за общи части без значение дали жилището е обитавано, както и да се регламентират минималните им размери, сумите да влизат в собствена банкова сметка на етажната собственост, а касиерите на блока да се заменят от професионални домоуправители.Има и мнения домоуправител да стане професия, а т.нар. домови книги да станат електронни и общината да има грижата да ги води.Сред предложенията за промяна още е да се въведат различни минимални такси за поддръжка на управление на сградите. А в по-скъпите квартали да плащат повече предвид възможността от по-високи приходи от наеми.Друго предложение е част от таксите, които се събират, да са процент от минималната работна заплата. Ако някой съсед реши да не плаща, в началото на годината да му се налага да се издължи пред общината заедно с плащането на местните данъци.Новите текстове целят постигане на по-ефективно управление на етажната собственост и конкретизиране на правата и задълженията на собствениците.В момента статутът на сградите, които представляват затворени комплекси не е уреден, затова с промените в ЗУЕС ще се направи отделна глава в закона и ще се разпишат подробно ангажиментите на техните обитатели.Подготовката на новите текстове в закона ще става съвместно с други ведомства, като се очаква с промените да се повишат правомощията на местните власти.Предстои през месец септември тази година да бъде публикуван за обществено обсъждане проекта на Закон за изменението и допълнение на ЗУЕС.Преди това ще бъдат създадат четири работни групи за изработване на бъдещите текстове от закона, съответно в категориите: \"Управление на етажната собственост\", \"Професионални домоуправители\", \"Сгради с особено управление\", \"Контролни функции на общинските администрации\".В последната група ще бъдат активно включени представителите на местните власти в страната.Работните групи ще се администрират от МРРБ. Предложените промени са публикувани на интернет страницата на МРРБ в \"Регистър на постъпилите предложения\", секция \"Жилищна политика\", подсекция \"Етажна собственост\".", "date": "2019.04.30", "title": "Предложение как ще накараме съседа да си плаща таксите за входа"}
{"url": "http://www.cross.bg/evropeiiskiya-evropeiiskata-predi-1603027.html", "text": "/КРОСС/ Европейската въртележка за персонални назначения отново се завъртя: държавните и правителствените ръководители на ЕС се очаква да обсъдят за първи път възможния наследник на председателя на Европейската комисия Жан-Клод Юнкер в края на май. За 28 май - само два дни след европейските избори, е насрочена специална среща на върха, научи германският Handelsblatt от европейските дипломати.100% сигурна срещата все още не е, но в Брюксел се смята за доста вероятна. И след последните европейски избори преди пет години ръководителите се срещнаха за кратко на вечеря в Брюксел на 27 май, за да обсъдят резултатите от изборите и да се подготвят за назначаването на водещи лидери на ЕС.През 2019 г. вакантни ще са толкова длъжности, колкото никога досега не са се освобождавали през една година: трябва да се намерят нови председатели за Европейската комисия, Европейския съвет, Европейския парламент и Европейската централна банка. Решенията се очакват най-рано на редовната среща на върха на ЕС през юни. Специалната среща през май служи преди всичко за структуриране на сложния процес на вземане на решения.Например възниква въпросът дали ЕС ще избере всички нови ръководители едновременно, или това ще стане на два етапа. Някои ръководители на правителства, включително и президентът на Франция Емануел Макрон, биха гласували в подкрепа на последния вариант, твърдят източници от Брюксел. В резултат на това на срещата на върха на 20 юни лидерите ще предлагат само кандидати за поста на председателя на Европейската комисия и на Върховен представител на Европейския съюз по въпросите на външните работи и политиката на сигурност (позиция, която сега се заема от италианката Фредерика Могерини).Към това се добавя и новият парламентарен председател, който трябва да бъде избран преди лятната ваканция. А кой ще ръководи Европейската централна банка и Европейския съвет в бъдеще ще се реши по време на втората стъпка на решения през есента.Изборът на нов председател на ЕК вероятно ще бъде много по-сложен, отколкото беше преди пет години. По това време Европейският парламент много бързо взе решение за християндемократа Жан-Клод Юнкер.\"Кандидатът на най-голямата политическа група Жан-Клод Юнкер\" може да постигне „необходимото мнозинство\" в парламента, обявиха ръководителите на парламентарните групи на Европейския парламент след среща на 27 май 2014 г. в писмено становище.И този път лидерите на групите ще се срещнат отново веднага след европейските избори, за да обсъдят кандидатите си за най-важния пост на ЕС. Но има много причини да се вярва, че решението този път едва ли ще падне толкова бързо и лесно.Вероятно двете най-големи групи - ЕНП и Социалдемократите, вече няма да имат обикновено мнозинство в парламента след европейските избори и следователно ще се нуждаят от подкрепата на поне една трета група.Либералната Алде, която според проучванията може да бъде третата по големина сила, едва ли ще бъде склонна да подкрепи кандидата на ЕНП Манфред Вебер. Алде започна кампания със собствения си екип, включително и комисаря по конкуренцията на ЕС Маргрете Вестагер.Както и преди пет години държавните глави ще разгледат внимателно на своята специална среща на върха малко след европейските избори на какво да се договорили лидерите на парламентарните групи в парламента. Ако за Вебер няма явно мнозинство, други кандидати могат да влязат в играта.В допълнение към Маргрете Вестагер в Брюксел често се спряга и името на Мишел Барние. Французинът нашумя като главен преговарящ за Brexit.Според Договора за ЕС новият председател на Европейската комисия се предлага първо от правителствените ръководители и след това се избира от Европейския парламент. Затова всеки, който ще поеме позицията, се нуждае от подкрепа на мнозинството както в Европейския съвет, така и в Парламента.Юнкер успя да получи веднага подкрепа от парламента преди пет години. В Европейския съвет той първоначално се сблъска със скептицизъм, тъй като много ръководители на правителства не искаха да приемат процедурата на върха, наложена от бившия президент на Европейския парламент Мартин Шулц.Тъй като Юнкер бе министър-председател на Люксембург в продължение на 18 години, той в крайна сметка бе приет от държавните глави. Само тогавашният британски премиер Дейвид Камерън и унгарският премиер Виктор Орбан гласуваха против него.", "date": "2019.04.30", "title": "Намирането на наследник на Юнкер - трудна задача"}
{"url": "http://www.cross.bg/renault-nissan-kompaniya-1603028.html", "text": "/КРОСС/ Едно евентуално сливане на дългогодишните партньори Nissan и Renault може да създаде доминация в автомобилния сектор в световен мащаб на 3 основни играча, като конкуренцията ще бъде ожесточена, пише Bloomberg.Френската и японската автомобилна компания и третият партньор в алианса Mitsubishi произвеждат съвместно 10.8 млн. превозни средства на година, което е два пъти повече от глобалните доставки на американския конкурент Ford. Ако бъде сключена сделка за сливане между Renault и Nissan, новата компания ще бъде втората по големина в света. На първо място ще остане германският автопроизводител Volkswagen, а трета позиция ще заема японската компания Toyota.Размерът на компаниите винаги е бил фактор в бранша. Автомобилните производители увеличават разходите си, за да инвестират в разработването на самоуправляващи се автомобили и електромобили. Междувременно фирми за споделени пътувания като Uber отнемат клиенти на автомобилните компании, а търговското напрежение оказва негативно влияние върху индустрията. Президентът на Renault Жан-Доминик Сенард, който заема поста от януари на мястото на арестувания Карлос Гон, възроди идеята за сливането на двете компании, твърдят запознати с преговорите, пожелали да запазят анонимност.Nissan и японското правителство спъват усилията на Renault за задвижване на преговорите за сливане, пише Financial Times. Отношенията между партньорите са обтегнати заради ареста на Гон в Япония.„За масовите производители размерът е всичко. Трите страни искат да продължат сътрудничеството си. Но всичко трябва да се преразгледа наново след ареста на Гон“, обяснява анализаторът в базираната във Франкфурт финансова компания Bankhaus Metzler Юрген Пипер.Предложението на Сенард предвижда равнопоставеност при собствеността и управителния съвет. Това би било от полза за японския производител на автомобили, който беше спасен от фалит от Renault преди близо 20 години.Структурата на обединението има отчайваща нужда от реформи от няколко години. Към момента Nissan генерира повече продажби от Renault, но няма право на глас при взимането на решения на партньора ѝ. Небалансираните отношения между двете страни са създавали напрежение в миналото. Проблемът се задълбочи през 2015 г., когато френското правителство, което притежава 15% от Renault, осуети плана на Nissan да получи право на глас.", "date": "2019.04.30", "title": "Една автомобилна сделка с огромни последици"}
{"url": "http://www.cross.bg/tona-lager-bazoviya-1603029.html", "text": "/КРОСС/ Три тона отпадъци са събрани до момента под Еверест в мащабната акция за почистване на най-високия връх на планетата, която започна в средата на април. В акцията участват и хеликоптери на непалската армия, предава БНР. Биоразградимият боклук е пренесен в район в Източен Непал, а пластмасата – в столицата Катманду. Очаква се 5 тона отпадъци да бъдат събрани само от района на базовия лагер, където всяка година се събират стотици шерпи, туристи и алпинисти. Отделно – още 5 тона, от височинните лагери. До момента са локализирани четири тела на загинали хора, които също ще бъдат свалени. Този сезон над 500 чужденци и повече от 1000 души помощен персонал се намират в района на базовия лагер, който е общ за Еверест и за намиращия се в близост Лхотце – четвърти по височина връх на планетата. В базовия лагер е и българинът Иван Томов, който ще направи опит да изкачи Лхотце.", "date": "2019.04.30", "title": "Три тона отпадъци събраха при мащабна акция на Еверест"}
{"url": "http://www.cross.bg/kosovo-surbiya-belgrad-1603030.html", "text": "/КРОСС/ Сърбия и Косово са се съгласили да продължат преговорите за нормализиране на отношенията между двете страни.Това се посочва в декларация на Франция и Германия, които бяха домакини на регионална среща на върха за Западните Балкани в Берлин, уточнява БНТ.Следващата среща, посветена на диалога между Белград и Прищина, ще бъде в Париж на 1 или 2 юли, съобщи сръбският президент Александър Вучич.Отношенията между Сърбия и Косово се обтегнаха допълнително, след като Белград се противопостави на кандидатурата на Прищина за член на Интерпол, а в отговор Косово наложи 100-процентни мита над вноса на сръбски стоки.", "date": "2019.04.30", "title": " Натиск от ЕС над Западните Балкани"}
{"url": "http://www.cross.bg/kosovo-tachi-surbiya-1603026.html", "text": "/КРОСС/ Срещата в Берлин за Косово с посредничеството на лидерите на Германия и Франция беше много тежка и не даде конкретни резултати, каза снощи пред журналисти президентът на Косово Хашим Тачи, съобщи ТАСС.Регионалната среща на върха за Западните Балкани беше организирана в понеделник вечер от германския канцлер Ангела Меркел и френския президент Еманюел Макрон.Цитиран от вестник \"Газета експрес\", Тачи изрази разочарованието си от развитието на въпроса за визовата либерализация. Според него Прищина е изпълнила всички условия за това, но въпреки това жителите на Косово не са получили право на свободно движение в ЕС.Във Фейсбук Тачи написа, че помирението в региона е невъзможно, докато Сърбия и Босна и Херцеговина не признаят независимостта на Косово.\"Тази лоша ситуация не може да бъде преодоляна с абстрактни изявления, страните от региона трябва да вземат смели решения\", написа косовският президент и заяви, че Германия и Франция трябва да поемат лидерството в тях. \"Едно от първите решения трябва да стане визовата либерализация\", смята Тачи.От своя страна косовският премиер Рамуш Харадинай заяви на срещата в Берлин, че САЩ, заедно с ЕС, трябва да станат гаранти на процеса на уреждане на косовския проблем. Речта на Харадинай е публикувана в неговия профил във Фейсбук и е цитирана от ТАСС.\"Сърбия трябва да признае Косово (...) признанието предполага зачитане на съществуващите граници. Преразглеждането на границите ще даде начало на нова вълна на етническо разделение и е възможно дори на насилие. Ние искаме да поемем цялата отговорност в качеството си на член на западния съюз в партньорство със САЩ. Смятаме, че е от общ интерес САЩ, заедно с ЕС, да бъдат гарант на разрешаването (на косовския въпрос - б.р.)\", е казал Харадинай.По-рано в понеделник косовският президент Хашим Тачи изрази мнението, че ЕС не е способен да разреши косовския проблем и поиска в процеса да се включат и САЩ.Сръбското ръководство е заявявало, че ако в преговорния процес за Косово се включат и САЩ, то Сърбия ще се обърне към Русия с молба също да се присъедини към диалога. В отговор руският външен министър Сергей Лавров каза, че Русия е готова да се включи в разширени преговори между Белград и Прищина като посредник, ако сръбската страна изрази такова желание.На неофициалната среща в Берлин бяха поканени лидерите на всички страни в района, включително президентите на Сърбия Александър Вучич и на Косово Хашим Тачи. Отношенията между двете страни се влошиха допълнително, след като Белград се противопостави на кандидатурата на Косово за член на Интерпол. В отговор Прищина наложи 100-процентни мита над вноса на сръбски стоки.\"Сърбия няма други условия освен премахване на тези мита\", каза пред журналисти сръбският президент Александър Вучич след срещата на върха за Западните Балкани. \"Следващата среща по въпроса за диалога ще бъде в Париж на 1 или 2 юли\", каза Вучич, цитиран от ТАСС. Той добави, че в Берлин сръбската делегация е имала \"редица трудни срещи\".Сърбия води преговори за присъединяване към ЕС, но този процес ще бъде много дълъг, отбелязва АФП. Косово все още не е в етапа на преговори, но ЕС признава перспектива за такива преговори в бъдеще.", "date": "2019.04.30", "title": "Хашим Тачи изрази разочарование от срещата в Берлин"}
{"url": "http://www.cross.bg/grypata-prodazhba-kontzerta-1603022.html", "text": "/КРОСС/ Двукратните носители на наградата GRAMMY EVANESCENCE се завръщат с грандиозно шоу и първи самостоятелен концерт!Две години след първата им поява в България феновете ще се насладят на най-големите хитове на групата на 11 септември 2019.Билетите тръгват в продажба на 30.04 за фен клуба, а от 03.05 влизат в свободна продажба в мрежата на Ивентим.Amy Lee и Evanescence се връщат към рок корените си след двугодишно турне със симфоничен оркестър, посветено на последния им албум Synthesis.За Synthesis: Synthesis се появи на пазара през 2017 след шестгодишна творческа пауза за групата и предложи нов прочит и аранжименти на найпопулярните песни на Evanescence.Различното в него е комбинацията от акустичен и електронен звук, като албумът включва виртуозни вокални и пиано изпълнения от Ейми Лий.Всички нови аранжименти на песните в албума са направени с дългогодишния творчески партньор на групата - прочутият композитор Дейвид Кембъл.Миксът и програмирането в албума са дело на Уилям Хънт и Деймиън Тейлър (Björk, The Killers & Arcade Fire). Албумът включва и две нови песни – пилотния сингъл от проекта \"Imperfection\" и \"Hi-Lo\" със специалното участие на звездата на класическата музика – цигуларката Линдзи Стърлинг.За концерта: Evanescence идват за първия си самостоятелен концерт у нас в оригинален състав: Ейми Лий – вокал, пиано; Тим Маккорд – бас китара; Уил Хънт – барабани, Трой Маклохорн - китара, беквокали; Джен Маджура – китара, беквокали.Концертът обещава над 90 минути с най-големите хитове на групата, сред които Bring me to Life, My Immortal, Going Under и много други в оригиналното им рок звучене.Домакин на събитието ще бъде най-голямата зала у нас – Арена Армеец, а цените на билетите ще са от 70 (правостоящи) до 90 лева (седящи).ВИП пакети: Най-големите феновете на групата в България ще имат възможност да си закупят и ограничено количество Meet & Greet пакети (40 броя), които включват достъп до концерта, саундчека и специална среща с групата. В продажба ще бъде пуснат и втори пакет (60 броя) с включен достъп само до концерта и саундчека преди него.Продажбата на всички видове билети стартира на 30.04.2019 ексклузивно за фен клуба на Evanescence, а от 03.05.2019 започва и свободната продажба в цялата страна – бензиностанции OMV, билетен център НДК, магазини “НА ТЪМНО”, както и онлайн на Eventim.bgОрганизатор на концерта е KEEN ACTS.", "date": "2019.04.30", "title": "EVANESCENCE с първи концерт в София"}
{"url": "http://www.cross.bg/norvegiya-ryskiya-rysiya-1603021.html", "text": "/КРОСС/ В Норвегия заловиха кит с подозрения, че е руски шпионин.\"Един кит белуга, открит на брега, е носел специална руска сбруя и вероятно е бил обучаван от руския флот\", каза норвежки експерт, цитиран от Би Би Си, предаде БНТ.Морският биолог проф. Аудун Рикардсен заяви, че сбруята има държател на GoPro камера и етикет, който сочи като източник Санкт Петербург. Норвежки рибар успял да го отстрани от кита.Дресираната белуга многократно се приближавала до норвежките лодки край Ингоя, арктически остров на около 415 км от Мурманск, където се намира северният флот на Русия. Този вид китове се раждат във водите на Арктика.Норвежката NRK публикува видеозапис, който показва свалената сбруя на белугата.По думите на проф. Рикардсен сбруята \"е била прикрепен много плътно около главата, пред гръдните му перки\",  и е имало държател за GoPro, но не и камера.Руски полковник от резерва, който преди е писал за военната употреба на морски бозайници, отхвърли безпокойството на Норвегия заради белугата. Но той не отрече, че може да е избягала от руския флот.Интервюиран от руския оператор \"Говори Москва\", полковник Виктор Баранец каза: \"Ако сме използвали това животно за шпионаж, наистина ли смятате, че ще прикачим номер на мобилен телефон със съобщението \"моля, обадете се на този номер\"?\"\"Имаме военни делфини за бойни роли, не го покриваме\", каза той.Досега със сигурност може да се твърди, че и Русия, и САЩ са използвали по време на студената война обучени делфини за различни бойни действия. Руската база е в Севастопол, който беше под украински контрол до 2014 г., когато Русия анексира Крим. Американската база за военноморска програма за бозайници беше в Сан Диего.", "date": "2019.04.30", "title": "В Норвегия заловиха кит с подозрения, че е руски шпионин"}
{"url": "http://www.cross.bg/vuzrazhdane-ykraiina-strana-1603017.html", "text": "/КРОСС/ Възраждане към Външно: Защитете българите в Украйна Партия Възраждане иска спешна среща с министъра на външните работи Екатерина Захариева, по повод приетия на 25 април от украинския парламент закон за задължителното използване на украинския език като официален. Тази мярка, макар замислена и насочена основно срещу рускоезичното малцинство в Украйна, ще засегне тежко и районите, в които се говори български език, подчертават от Възраждане.Според приетия от Върховната Рада закон, всички държавни служители, доктори, учители, упражняващите свободни професии, адвокати и други ще трябва да говорят само на украински език или ще бъдат глобени. Законът няма да бъде прилаган в продължение на три години, тъй като в цялата страна ще бъдат създадени учебни центрове, в които да се подкрепя изучаването на украинския език и култура. Последното, притеснява най-много патриотите от Възраждане, тъй като създава сериозна опасност от денационализация и асимилиране на българската етническа общност в тази страна, която е втората по големина, след руската.Възрожденците припомнят още, че веднага след Майдана в началото на 2014 г., новото антируско правителство в Украйна прие закон, с който отне правата на малцинствените езици в страната, в това число и на българския. От страна на Румъния и Унгария тогава имаше мълниеносна реакция, защото това беше остра репресия срещу техните малцинства в Северна Буковина, Поднестрието и Подкарпатска Рус.Тогава България, която има и най-голямото малцинство в Украйна след руското, в лицето на своите официални институции, запази позорно мълчание. Единствено Възраждане реагира тогава, и благодарение на това с голямо неудоволствие и буквално по принуда, седмица по-късно и България се изказа срещу тази украинска мярка. В резултат на общия натиск в крайна сметка този закон не беше приет, което доведе до коментари от страна на известни български русофоби, че ако българите в Бесарабия и Украйна като цяло подкрепят руската политика и са русофили, то в такъв случай те не са българи.В така създалата се ситуация от Възраждане настояват за категорични действия и недвусмислена позиция от страна на българското правителство и ръководеното от Захариева ведомство. Също така, настояват за спешна среща с външния министър, на която да се обсъди създалата се ситуация и да бъде намерено някакво приемливо решение на проблема.Ако исканията им не бъдат приети, председателят на партията Костадин Костадинов предупреди, че ще организира протест пред украинското посолство, а след това и пред външно министерство.Възраждане припомня още, че Украйна е кандидатка за член на Европейския съюз, докато България е такава от вече близо 15 години. В тази ситуация страната ни трябва да използва всички лостове за влияние, които притежава като член на ЕС, за да въздейства и окаже натиск върху украинската държава и буквално да я принуди да спазва правата на българското национално малцинство там. Защото в противен случай, едно от малкото предимства, които имаме като член на Европейския съюз, а именно да въздействаме върху страни – кандидатки, в които има български общности, обезмисля като цяло и без това не особено ползотворното ни членство.От партията на Костадинов питат още и защо мълчат българските евродепутати, някои от които се определят и като „патриоти”. Защо не използват влиянието, контактите и положението си, за да повдигнат въпроса пред институциите в Брюксел, и подчертават още, че когато на 26 май Възраждане изпрати своите представители в Европейския парламент, защитата на българите не само в Европа, а и по целия свят, ще бъде един от техните основни приоритети.", "date": "2019.04.30", "title": "Партия Възраждане към МВнР: Защитете българите в Украйна"}
{"url": "http://www.cross.bg/otchet-stolitzata-toplomerite-1603015.html", "text": "/КРОСС/ От днес започва отчитането на топломерите в столицата. Очаква се първите изравнителни сметки да бъдат готови в началото на месец юли.Част от топлинните счетоводители вече са публикували графиците си за посещение в интернет и са разлепили съобщения по входовете.Те предоставят две дати за отчет, като едната задължително е в неработен ден, за да се улесни достъпът до жилищата на потребителите.В случай, че клиентите отсъстват от дома си и на двете посочени дати, могат да помолят за допълнителен ден за отчет, но за тази услуга ще трябва да платят.", "date": "2019.04.30", "title": "Отчитат топломерите в столицата"}
{"url": "http://www.cross.bg/kosovo-sreshta-surbiya-1603016.html", "text": "/КРОСС/ Сърбия и Косово се съгласиха да продължат преговорите за нормализиране на отношенията им, съобщи късно снощи германското правителство, предадоха Франс прес и ДПА. Германия беше домакин на регионална среща на върха за Западните Балкани в Берлин. \"Сърбия и Косово се съгласиха да умножат усилията за прилагане на съществуващите споразумения и да подновят конструктивно диалога за нормализация под егидата на Европейския съюз, за да постигнат цялостно и окончателно споразумение\", съобщиха в декларация Франция и Германия, които са организатори на срещата на върха в Берлин. \"Участниците подчертаха, че е важно процесът на преговорите да бъде прозрачен, всеобхватен и придружен от усилия за укрепване на доверието\", се посочва в декларацията. На неофициалната среща бяха поканени лидерите на всички страни в района, включително президентите на Сърбия Александър Вучичи на Косово Хашим Тачи. Отношенията между двете страни се влошиха допълнително, след като Белград се противопостави на кандидатурата на Косово за член на Интерпол. В отговор Прищина наложи 100-процентни мита над вноса на сръбски стоки. \"Сърбия няма други условия освен премахване на тези мита\", каза пред журналисти сръбският президент Александър Вучич след срещата на върха за Западните Балкани.\"Следващата среща по въпроса за диалога ще бъде в Париж на 1 или 2 юли\", каза Вучич, цитиран от ТАСС. Той добави, че в Берлин сръбската делегация е имала \"редица трудни срещи\". Сърбия води преговори за присъединяване към ЕС, но този процес ще бъде много дълъг, отбелязва АФП. Косово все още не е в етапа на преговори, но ЕС признава перспектива за такива преговори в бъдеще.", "date": "2019.04.30", "title": " Сърбия и Косово се съгласиха да продължат диалога под егидата на ЕС"}
{"url": "http://www.cross.bg/vuzdyshno-poleta-maksimalna-1603018.html", "text": "/КРОСС/ Уникално въздушно авиошоу над София в Деня на Храбростта и празник на Българската армия. Два вертолета и три самолета ще покажат военните по повод 6-ти май. Машините ще изпълнят разнообразни формации във въздуха над столицата.Транспортно зареждащи машини, предназначени за транспортиране и зареждане на зенитно-управляеми ракети на зенитно-ракетен комплекс С-125 „Нева” (SA-3 Goa). Това е зенитно-ракетен комплекс със среден обсег на действие, предназначен за унищожаване на средства за въздушно нападение на противника на височини до 18 км, в зона за поражение до 24 км.Транспортно зареждащи машини, предназначени за транспортиране и зареждане на зенитно-управляеми ракети на зенитно-ракетен комплекс С-200 „Вега” (SA-5 Gammon). Това е зенитно-ракетен комплекс с голям обсег на действие, предназначен за унищожаване на средства за въздушно нападение на противника на височини до 29 км, в зона за поражение до 250 км. Най-съвременният зенитно-ракетен комплекс от състава на ВВС и на въоръжение в Българската армия. Предназначен е за унищожаване на средства за въздушно нападение на противника на височини до 27 км и в зона за поражение до 75 км, условия на интензивно радиолокационно противодействие. Комплексът е способен да унищожава едновременно до 6 цели във всякакви метеорологични условия.  е уникална въздушна платформа както за огнева поддръжка на пехотата, така и за транспортиране на товари и стоварване на десанти. Той е средно тонажен, с два двигателя, многоцелеви хеликоптер. Стандартно вертолетът е оборудван с брони на кабините на екипажа и жизнено важните агрегати, което осигурява отлична защита от леко стрелково оръжие.- максимална скорост – 335 км/ч;- височина на полета – 4500м;- максимална маса на превозвания товар на външно окачване – 2400кг.- практическа далечина на полета – 450км;- тактически радиус – 200 км.:- непосредствена авиационна поддръжка в интерес на войските;- въздушно визуално, радиационно и химическо разузнаване;- спасително-издирвателни операции над суша и море и авиомедицинска евакуация;- поразяване на малоразмерни небронирани или леко бронирани цели в тактическата дълбочина на противника;- поразяване на жива сила;- осигуряване на огнева поддръжка на групи за специални операции.Транспортното отделение на машината поема до 8 бойци, като 4-ма от тях могат да водят огън от специално обособени позиции от двата борда. Санитарен вариант  – две носилки, медицинско лице и двама седящи.е многоцелеви вертолет от среден тип. Произведен е във фирмата „Еврокоптер“- Франция. Схемата на изпълнение е осева с четирилопатен носещ винт и петлопатен опашен винт, задвижвани от два турбинни двигателя Makila 1A1 с максимална мощност от 1400 kw(1900к.с.). Пилотажно-навигационното оборудване е от последно поколение многофункционални дисплеи, които максимално улесняват летеца при пилотирането. Оборудван е със система за планиране на полета и подвижна карта.-         максимална скорост - 300 км/ч;-         височина на полета - 8300м;-         товароподемност - 4000кг;-         практическа далечина на полета - 760км;-   тактически радиус - 360 км. денем и нощем в прости и сложни метеорологични условия:- превоз на хора - 24 човека;- превоз на товари - в товарната кабина  и на външно окачване – 3000 кг;- десантиране на войски и бойна техника;- въздушно разузнаване.- MEDEVAC - до 6 носилки с едно медицинско лице.- задачи по бойно търсене и спасяване;аварийно-спасителни операции от режим на висене над суша и вода;- изпълнение на VIPполети. Тактически военнотранспортен самолет за средни и къси разстояния. Оборудван с два турбовитлови двигателя “RollsRoyce”,с мощност 4700 конски сили всеки, осигуряващи отлична тяговъоръженост, която позволява излитане и кацане на къси полоси и опериране от летища на голяма надморска височина.- максимална скорост – 480 км/ч;- височина на полета – 9100м;- практическа далечина на полета – 5850 км;- полезен товар – 8000кг;- количество на превозвани пътници - 49 човека.- в санитарен вариант – 36 носилки и 6 медицински лица.- превоз на войски, товари и бойна техника;- десантиране на войски и товари;- авиомедицинска евакуация;- въздушно разузнаване и откриване на екипажи, търпящи бедствие.През годините със самолета са изпълнени над 45 животоспасяващи мисии за превоз по въздуха на болни, пострадали и на органи за трансплантация. е последно поколение турбовитлов, учебно-тренировъчен самолет, производство на швейцарската фирма „PilatusAircraft”, символ на качество и надеждност при минимални експлоатационни разходи. Изпълнява всички фигури от висшия пилотаж с претоварвания от - 3,5g до +7g до тавана на самолета от 25000 фута (8000м). Оборудван с четирилопатно витло HARTZELL и двигател PRAT & WHITINEY-CANADA, с максимална мощност от 950 конски сили. Това осигурява висока тяговъоръженост, динамичност и маневреност в полет при максимално излетно тегло на самолета от 2350 кг.На въоръжение в българските ВВС е от 2004 година.Предназначен е както за първоначално летателно обучение, така и за усъвършенстване и поддържане на летателно–тактическата и бойната подготовка на летците-пилоти. Оборудван е с най-съвременни навигационни и комуникационни системи. Сертифициран за изпълнение на визуални и инструментални полети, денем и нощем във всякакви метеорологични условия.Лек, фронтови, свръхзвуков изтребител за завоюване на превъзходство във въздуха, способен да унищожава земни и морски цели във всякакви метеорологични условия, денем и нощем. Самолетът е с два двигателя с тяга на форсаж по 8300 кг, максимална скорост – 2450 км/ч и практически таван – 18000 м. Носи управляемо ракетно въоръжение (6 броя ракети) за борба с въздушни цели и неуправляемо бомбово и ракетно въоръжение за стрелба по земни цели. МиГ-29 е самолет от четвърто поколение.", "date": "2019.04.30", "title": "Уникално въздушно авиошоу над София на 6 май"}
{"url": "http://www.cross.bg/kraya-april-litza-1603014.html", "text": "/КРОСС/ Днес е крайният срок за подаване на декларациите за физическите лица и плащането на данъка върху доходите.От приходната агенция очакват повече от 50 000 формуляра в последните дни.Запазва се тенденцията повече от половината данъчни декларации за доходите на физическите лица да са подадени по интернет с ПИК на НАП или електронен подпис.5 календарни дни преди края на кампанията в приходната агенция бяха получени малко над 450 000 формуляра. До момента ПИК имат близо 600 000 лица, като данъчните очакват за пръв път през тази година броят на подалите документите си онлайн да е повече от този на избралите хартията.И подаването на декларацията, и плащането може да стане електронно с банкова карта и без такси чрез електронна услуга на НАП, достъпна на сайта на агенцията.Също до края на април се декларират авансовите данъци за първото тримесечие на 2019 г. най-често от упражняващи свободни професии, земеделци и наемодатели. Също до края на април самоосигуряващите се трябва да подадат осигурителната декларация 6, с която се определят окончателните вноски за социално и здравно осигуряване, припомнят още от НАП.И през тази година от приходното ведомство предлагат възможност за клиентите си да проверят всички изплатени им суми извън трудов договор през 2018 г. чрез електронна услуга с ПИК или е-подпис. В справката се виждат всички хонорари, възнаграждения по граждански договори и други, които могат просто да бъдат преписани в декларацията. Така, според данъчните, рискът от пропуски и грешки значително намалява.Директорът на \"Обслужване\" в НАП Боряна Георгиева пояснява, че електронната система за деклариране на доходите и плащане без такси ще работи денонощно в празничните дни, включително до полунощ на 30 април.", "date": "2019.04.30", "title": "Последен срок за деклариране на доходите"}
{"url": "http://www.cross.bg/krug-vtoriya-riba-1603019.html", "text": "/КРОСС/ Димитър Кузманов се класира за втория кръг на тенис турнира в Острава. Надпреварата в Чехия е с награден фонд 46600 евро.Националът на България за \"Купа Дейвис\" победи Пере Риба с 6:2, 3:1 и отказване на 31-годишния испанец заради травма.Двубоят започна равностойно, след което плавдивчанинът взе осем от девет гейма и след 50 минути на корта Риба реши да прекрати участие в срещата.С успеха 25-годишния българин спечели 450 евро и 3 точки за световната ранглиста, в която заема 333-о място.Във втория кръг той ще играе срещу поставения номер 5 Денис Новак (Австрия).", "date": "2019.04.30", "title": "Димитър Кузманов се класира за втория кръг в Острава"}
{"url": "http://www.cross.bg/rysiya-oruzhiya-gorbachov-1603020.html", "text": "/КРОСС/ Бившият съветски лидер Михаил Горбачов предупреди, че диалогът между Русия и САЩ за стратегическа стабилност трябва да бъде подновен незабавно, тъй като политиката на ядрено възпиране представлява постоянна заплаха за мира. Позицията си той изрази в статия за американското издание The Wall Street Journal, предаде TACC.Бившият президент на СССР изрази солидарност с мнението на Джордж Шулц, държавен секретар на САЩ в периода 1982-1989 г., с Уилям Пери, който е бил министър на отбраната на САЩ през 1994-1997 г., и сенатора от щата Джорджия Сам Нан.В статия в същия вестник от 11 април те подчертаха необходимостта от възможно най-скорошно възобновяване на диалога между САЩ и Русия по въпросите на стратегическата стабилност.\"Съгласен съм с тях за спешната необходимост от [подновяване] на стратегическото взаимодействие между САЩ и Русия. Аз също съм убеден, че ядреното възпиране, вместо да защитава мира, го поставя под постоянна заплаха\", подчерта Горбачов.Той припомни, че някога не е успял да убеди в това британския премиер Маргарет Тачър, която е била сигурна, че ядрените оръжия са възпрепятствали избухването на Трета световна война.\"Днес чуваме същите аргументи в САЩ и Русия\", предупреди Горбачов. \"Ядрените оръжия приличат на пистолет, висящ на стена в пиеса, написана и поставена от непознат човек. Ние не знаем намеренията на режисьора. Ядрените оръжия може да се задействат поради технически проблем, човешка грешка или компютърна неизправност\", алармира бившият лидер на СССР.", "date": "2019.04.30", "title": "Михаил Горбачов: Диалогът между Русия и САЩ трябва да бъде подновен"}
{"url": "http://www.cross.bg/dieta-zhivot-hrani-1603007.html", "text": "/КРОСС/ Има една смайваща характеристика в хората, които живеят в пет общности, пръснати из целия свят: Окинава (Япония), Сардиния (Италия), гръцкия остров Икария, полуострова Никоя в Коста Рика и Лома Линда в Калифорния.Броят на жителите там, които доживяват респектиращите 100 години, е около 10 пъти по-висок от средните за Америка.Преди около десетилетие, писателят Дан Бютнър в партньорство с National Geographic и екип учени изследва тези райони, сега наричани \"Сините зони\".Неговата най-нова книга \"Решението на сините зони\" се спира по-подробно на здравословния им начин на живот - и особено на начина им на хранене. Обобщаваме основната тайна за дълъг живот на всеки от тези райони, която можете да практикувате ежедневно.Окинава, Япония, е \"Синя зона\", известна с целогодишното си слънчево време и плажове, и естествено - с високите си нива на столетници в сравнение с останалата част от света.Каква е тяхната тайна - освен много време, прекарвано в отдих навън на пясъка? Те следват практиката да консумират нещо от земята и нещо от морето всеки ден. Това включва храни като водорасли, горчива тиква, тофу, чесън, кафяв ориз, зелен чай и гъби шийтаке.Един от най-уникалните фактори, които влияят на живота на жителите на Сардиния, е дългата история на отглеждане там на овце и козе. Пастирският живот гарантира добра физическа форма, но и означава, че те имат достъп до диета, богата на калций и протеин, благодарение на млякото и сиренето от техните стада.И се дръжте здраво - жителите на Сардиния вярват и в още една тайна: \"Правенето на любов всяка неделя.\"Също така има съотношение 1/1 между мъжете и жените столетници в Сардиния, за разлика от съотношението 5 жени на 1 мъж столетник в други части на света.На малкия гръцки остров Икария, хората залагат на базирана на зеленчуци диета в средиземноморски стил, която отдавна е възхвалявана заради факта, че е полезна за сърцето.Сега вече може да добавите и дългия живот към списъка с предимствата й. Всъщност Бютнер нарича Икария \"островът, където хората забравят да умрат.\"Храните, които тези островитяни консумират най-много, са картофи, нахут, леща, папуда, козе мляко, различни зелени растения, плодове и мед, плюс малки количества риба и много малко месо.Бютнер посочва \"трите сестри\" (тиква, бобени храни и царевица) на средноамериканското земеделие като основа за здравословната диета, спазвана от хората, живеещи на Никойския полуостров в Коста Рика.И както се оказва, тези три нискокалорични храни са сериозен източник на полезни за сърцето фибри, витамини и минерали. Бобените храни също така са и отличен източник на протеин към тази предимно растителна диета.Интересно е, че Лома Линда е общност на адвентисти от седмия ден, което означава, че освен че избягва пушенето, алкохола и медиите, религиозното население спазва и нещо, което нарича \"библейска диета.\"Тези, които следват тази диета, живеят средно с 10 години повече от тези, които не го правят.Диетата разчита на зърнени храни (от рода на овесена каша и пълнозърнест хляб), ядки, плодове от рода на авокадо, фурми, смокини и зеленчуци. Те пропускат всичко с добавена захар и пият само вода или соево мляко. Въпреки че много хора в Лома Линда спазват веган диета, някои от тях консумират малки количества месо и риба, от рода на сьомга. И тези, които го правят, живеят по-дълго от веганите.Всичко - от въвеждането на повече упражнения в ежедневния ви график до разумното хранене и намаляването на осветлението час преди лягане за по-добър сън, може да допринесе за по-дългия живот, така че не губете време - имаме още десетилетия пред нас!", "date": "2019.04.30", "title": "Какво консумират столетниците?"}
{"url": "http://www.cross.bg/grumotevichni-kratkotraiini-temperatyrite-1603004.html", "text": "/КРОСС/ Месец май се задава по-дъждовен от обичайното, а първите му дни ще бъдат по-студени. Това съобщиха от Националния институт по метеорология и хидрология, предаде БНР.Най-ниските температури през месеца ще са предимно между 5° и 10°, по-ниски в края на първите 10 дни, особено в котловините и по-високите полета на Западна България, където има условия за слани. Най-високите температури през май ще бъдат между 28° и 33°.В първите дни на месеца ще е по-студено от обичайното, облачно, на места - с краткотрайни валежи и гръмотевици. Към 3-4-ти се очаква затопляне, ще има и повече слънчеви часове. Купеста облачност ще се развива главно над планинските райони, но само на отделни места ще превали и прегърми. Около Гергьовден температурите ще се понижават, на много места ще има валежи и гръмотевични бури.След 10-и май се очаква подобрение на времето и бавно повишение на температурите. Около 15-и-20-и май времето ще е неустойчиво с развитие на купесто-дъждовна облачност и краткотрайни валежи, гръмотевични бури и градушки.След 20-и май температурите относително ще се повишат. Ще се задържи неустойчиво, с повече слънчеви часове предиобед и с краткотрайни превалявания и гръмотевични бури следобедите.", "date": "2019.04.30", "title": "Месец май се задава по-дъждовен от обичайното"}
{"url": "http://www.cross.bg/evro-tryd-polsha-1603006.html", "text": "/КРОСС/ България е на последно място в Европейския съюз по разходи за труд на час. У нас се заплащат едва 5,30 евро на час, сочат данните за 2018 година на Федералната статистическа служба в Германия, цитирани от Нова телевизия. Трудът е най-високоплатен в Дания – цели 44,70 евро на час. Така простите сметки показват, че разликата е над 8 пъти спрямо заплащането в България.Освен нашата страна, други държави с най-ниско заплащане на труда на час са Румъния, Литва, Латвия, Полша и Унгария. Въпреки това, парите за час труд там са значително повече, отколкото у нас - в Румъния – 6,50 евро, Литва – 9,20 евро, Латвия – 9,70 евро, Полша и Унгария – 9,90.", "date": "2019.04.30", "title": "Трудът у нас – най-нископлатен в ЕС  "}
{"url": "http://www.cross.bg/slychaii-bulgariya-purvomaiiski-1603003.html", "text": "/КРОСС/ \"БСП за България\" открива кампанията си за евроизборите с Първомайски митинг-шествие в сряда на пл. \"Св. Александър Невски\" от 11 часа. Събитието е по случай Деня на труда и международната работническа солидарност, съобщават от БСП.Шествието ще премине по ул. \"Г. С. Раковски\", бул. \"Княз Ал. Дондуков\" и ще завърши на пл. \"Независимост\".След обръщенията по случай Международния ден на труда, на пл. Атанас Буров, между БНБ и фонтана пред Археологическия музей, ще се отбележи и празникът на в. \"Дума\", левия печат и свободните медии.Присъстващите ще могат да чуят изпълненията на Николина Чакърдъкова и група \"Тоника СВ\".", "date": "2019.04.30", "title": "\"БСП за България\"  с Първомайски митинг-шествие"}
{"url": "http://www.cross.bg/mlyako-maznini-protzent-1602998.html", "text": "/КРОСС/ Децата, които пият пълномаслено мляко до 6-годишна възраст, в последствие стават по-стройни, отколкото връстниците им, които пият обезмаслено мляко. До този извод стигнаха канадски изследователи, пише news.rambler.ru.В много страни по света експерти призовават родителите да дават на децата обезмаслено мляко, като превенция срещу затлъстяване. Но проведено в Канада изследване с участието на повече от 2700 деца показа, че тези, които консумират пълномаслено мляко, впоследствие имат значително по-малък индекс като телесна маса в сравнение с тези, които са пили мляко с по-нисък процент мазнини.Тези деца също така имали по-високи нива на витамин D, който защитава костите и имунната система, а това показва още един плюс от употребата на пълномаслено мляко.Наблюденията показали, че децата, консумиращи пълномаслено мляко, по-рядко оставали гладни, което води от само себе си до по-ниската употреба на нездравословни закуски и калорийни продукти.Авторите на изследването от „St. Michael's Hospital“ в Торонто подчертават, че употребяващите една чаша пълномаслено мляко всеки ден имат същите нива на витамин D, като връстниците им, които пиели не по-малко от три чаши мляко с по-нисък процент мазнини. Употребяващите обезмаслено мляко деца не показали по-малък процент мазнини в тялото си и не получавали никакви други преимущества от него.", "date": "2019.04.30", "title": "Пълномасленото мляко е по-полезно"}
{"url": "http://www.cross.bg/instityta-tyrizma-chasa-1603010.html", "text": "/КРОСС/  \"Земеделското министерство и Агенцията по безопасност на храните тормозят фермери в Болярово, алармира от първа страница \"Труд\". Спрели са субсидиите на Ана Петрова и съпруга ѝ, които не позволиха стадото им да бъде умъртвено миналата година. Девет месеца след злополучната кампания, в която бяха избити десетки невинни животни, в стадото на Петрова няма зараза. \"Труд\" цитира фермери от друго засегнато село - Шарково, които заявяват \"...  избиха здрави животни.\" Директорът на Агенцията по храните Дамян Илиев репликира \"...имало е вирус\". Вестникът разработва темата под тематичното заглавие \"Геноцид\".\"Още 14 училища затвориха врати\" е водещото заглавие на \"Дума\". 16 300 ученици са отпаднали през миналата учебна година. Студентите са с шест хиляди и деветстотин по-малко според статистически данни. \"Половината спа хотели са менте\", информира \"Телеграф\". Те нямат официален сертификат за лечение с минерална вода, въпреки че се рекламират като балнеоцентрове. Съгласно Закона за туризма те трябва да сменят името си и да не се рекламират като балнеообекти. В интервю за \"Монитор\" Константин Занков от Института за анализи и оценки в туризма, заявява, че конкурентите ни правят по-силна реклама за туризма си. Според него трябва ни мощно представяне на България в социалните мрежи. Занков информира, че е отчетен спад на туристи през изминалия зимен сезон с малко над два процента.Анализ на Института за пазарна икономика установява, че осем от десет автомобила в Европа са с части, произведени в България, пише на първа страница \"24 часа\". 90 на сто от сензорите на въздушните възглавници се правят у нас. Бързо разрасналият се автосектор не е само заради евтината работна ръка, пише в анализа. В поместения в \"24 часа\" доклад на Института за пазарна икономика се прави преглед на чуждестранните преки инвестиции в бранша. Сред инвеститорите има производители от високотехнологичния сектор. За последните десет години броят на наетите в производството на автомобилни части българи е нараснал двойно на повече от 20 хиляди души.  ", "date": "2019.04.30", "title": "Преглед на печата за 30 април"}
{"url": "http://www.cross.bg/rodeni-na-april-1603009.html", "text": "/КРОСС/ , министър на финансите;, кмет на Благоевград;, актьор и тв водещ;, джаз и поппевец;, писател;, тонрежисьор;, руски поппевец с български корени; ", "date": "2019.04.30", "title": "Родени на 30 април"}
{"url": "http://www.cross.bg/imperator-akihito-naryhito-1603011.html", "text": "/КРОСС/ Първата абдикация на император от над 200 години ще се състои в Токио във вторник, предаде Франс прес.Император Акихито ще отстъпи престола на най-големия си син и престолонаследник - Нарухито, който ще стане 126-ият суверен на Япония.Церемонията ще продължи 10 минути. Тя ще започне в 17 ч. местно време (8 ч. по Гринуич) в най-величествената зала на императорския дворец. Ще присъстват 300 души - членове на императорското семейство, на правителството и парламента, на съдебната и на местните власти, както и съпругите на почетните гости. Японският премиер Шиндзо Абе ще произнесе реч. После ще говори Акихито за последен път като император.В полунощ на 30 април срещу 1 май местно време (15 ч. по Гринуич на 30 април) на императорския престол ще се възкачи Нарухито. Сменя се императорската ера - от Хейсей (което означава Постигане на мира) тя вече ще се казва Рейва (Красива хармония).На 1 май, ще има церемония в две части. В първата част, на която не присъстват жени, на новия император ще бъдат предадени императорските регалии и печати. Малко след това ще протече втората ритуална част от церемонията, на която Нарухито ще произнесе първата си реч като император.На 4 май новият император ще приветства народа от балкона на двореца. На 22 октомври интронизацията на императора ще бъде отпразнувана пищно в присъствието на 2500 гости от Япония и чужбина. Сред тях ще има много държавни глави. После ще има парад в центъра на Токио.", "date": "2019.04.30", "title": "Японският император Акихито абдикира"}
{"url": "http://www.cross.bg/hitler-april-adolf-1602999.html", "text": "/КРОСС/ 30 април 1945 г., следобед, Берлин. Райхсканцеларията. Виновникът за най-кървавия военен конфликт в историята на човечеството Адолф Хитлер се е самоубил.В късния следобед останалите от бункера откриват Хитлер прострелян и строполен на земята, а диванът до него пропит с кръвта му. Той е отнел живота си, захапвайки цианид и едновременно с това прострелвайки се в главата.Безжизненото тяло на Ева също е там. Тя е използвала само цианид, за да сложи край на живота си. Ева категорично отказва да напусне бункера, когато Червената армия се приближава, настоявайки, че е сред малкото останали му верни хора. Адолф Хитлер и Ева Браун сключват граждански брак на 29 април със свидетели Йозеф Гьобелс и Мартин Борман.Хитлер се самоубива само два дни преди капитулирането на Берлин на 2 май 1945 г. и около седмица преди края на Втората световна война на 8 май 1945 г.", "date": "2019.04.30", "title": " 30 април 1945 г. Адолф Хитлер се самоубива"}
{"url": "http://www.cross.bg/vruh-april-purvoto-1603000.html", "text": "/КРОСС/ На 30 април 1981 г. Христо Проданов покорява връх Лхотце и става първият българин изкачил осемхилядник. Лхоце е четвъртият по височина връх в света -8516 м. Намира се на границата между Тибет и Непал, в близост до връх Еверест и южната му стена е много трудна за катерене. До 2003 г. 243 алпинисти са покорили върха и 11 са загинали.Първото успешно изкачване на Лхотце е направено от швейцарска експедиция на 18 май 1956 година. Първото зимно изкачване е осъществено от Кшищоф Виелицки (соло) на 31 декември 1988 г. Първото изкачване, направено от жена, е това на французойката Шантал Модюи на 16 май 1996 г.Христо Проданов е първият български алпинист изкачил връх Еверест – през 1984 г. Загива спускайки се обратно към базовия лагер на 22 април. Посмъртно е награден с орден „Герой на Народна република България“. Той успява да достигне сам до върха без кислороден апарат по най-трудния и дълъг път – западния (непалски) склон, наричан още „Жестокия път“, като изкачва върха от базовия лагер за 33 дни – рекорд за този маршрут.", "date": "2019.04.30", "title": "30 април 1981 г. Христо Проданов покорява осемхилядника Лхотце"}
{"url": "http://www.cross.bg/dion-selin-zvezdata-1603002.html", "text": "/КРОСС/ „Ако не ме харесвате, оставете ме и не ме снимайте!“. Това заявява Селин Дион по повод твърдението, че има анорексия. Фигурата на звездата често е повод за дискусии в социалните мрежи след като медии писаха, че тя има натрапчив страх от напълняване.Безспорно е, че никой не може да даде 50 години на изпълнителката, която от няколко месеца излиза с доста по-млад от нея мъж. Въпреки че не го крие от обективите, тя твърди, че двамата са просто приятели.„Хората си мислят, че се глезя и въобще не ям с дни. Това не е вярно! Баща ми, братята и сестрите ми, всички са слаби“, казва Селин.Дион се придържа към френските си корени когато става въпрос за закуска. Тя обича да стартира със силно еспресо и да се поглези с кроасан или друго сладко тестено изделие, пише „Hollywood Reporter“. Така тя приема до 270 калории сутринта. Понякога похапва и плодове. Например на едно свое участие тя иска от организаторите пресни ананас, пъпеш и череши. Когато била в Лас Вегас, тя похапвала баварски смокини и френски череши малко преди да излезе на сцената. С тях си поддържала гласа.В интервю за \"Vanity Fair\" звездата посочва, че обядът ѝ винаги е лек – свежа салата и някаква крем супа. Любимата ѝ е тази с карфиол, праз и сметана. Докато за вечеря тя се придържа към по-здравословните блюда, например някакво месо със задушени зеленчуци. Тя консумира много пилешко, както и свинско. Привърженик е и на пушените меса.Въпреки твърденията че е анорексичка и внимава много какво яде, за да не напълнее, Дион разкрива, че понякога – дали заради забързания ѝ график или заради нуждите на организма, тя има нужда от чипс или пържени картофки, които ѝ действат положително на настроението и я засищат.Тя неведнъж коментира, че не тренира кой знае колко, защото има късмета да е родена с хубави гени. Няколко пъти месечно тя посещава физиотерапевт, който й дава няколко упражнения за по-изправена стойка. Те ѝ помагат за дишането и пеенето на участия.„Аз съм Овен и съм много нервен човек. Пълна съм с енергия и не мога да стоя на едно място, затова горя калории много лесно“, обяснява Селин. По думите ѝ, от работа и грижи за децата тя няма време да ходи на фитнес и предпочита да кара велоергометъра у дома когато има време.", "date": "2019.04.30", "title": "Селин Дион с перфектна фигура"}
{"url": "http://www.cross.bg/chasa-provede-sustoi-1603001.html", "text": "/КРОСС/ От 10.00 часа ще се проведе заседание на Министерския съвет.В Гранд хотел София, ще се проведе втория ден от конференцията за алтернативни източници на природен газ, сакцент върху втечнения природен газ.От 10.00 часа 30 състав на Софийския градски съд ще гледа делото срещу Мирослав Боршош.От 10.30 часа 6 състав на Специализирания наказателен съд ще гледа делото срещу Петко Ст., Иван Й., КристиянД., обвинени в образуване и ръководене на организирана престъпна група.От 11.00 часа на паркинга на зала „Арена Армеец\" кметът на София Йорданка Фандъкова ще присъства напускането в експлоатация на нови 22 автобуси на природен газ.От 11.00 часа в зала „Витоша\" на хотел „Маринела\" ще се състои пресконференция по повод 42-рото издание нанай-големия боен шампионат в България „Max fight 42\".От 11.00 часа 13 състав на Специализирания наказателен съд ще гледа делото срещу Здравко Б., чл. 65 НПК -молба за изменение на мярка за неотклонение.От 11.00 часа пред зала „Арена Армеец\" ще се проведе церемония по официално предаване на 22 автобусиYUTONG, задвижвани на природен газ, на Столичен Автотранспорт ЕАД.В 13.00 часа в централата на ВМРО ще се състои среща с най-големия синдикат на служителите в МВР, на коятоще бъде обсъдена циганската агресия.От 14.00 часа 13 състав на Специализирания наказателен съд ще гледа делото срещу Борис А., Данаил П. и др.,обвинени в образуване и ръководене на организирана престъпна група.От 18.00 часа пред Светия Синод ще се проведе протест против жертвоприношенията на животни.От 19.00 часа в Софийската опера и балет ще се играе мюзикълът „Mamma mia!\".От 10.00 часа конферентната зала на Областна администрация ще се проведе тристранка.От 14.00 часа в ДТ „Никола Вапцаров\" (голяма сцена) ще се проведе 3-тото Национално издание на кампанията„Учи в България, завладей света!\".От 9.00 часа ще се проведе редовна сесия на Общински съвет - Бургас.От 11.00 часа във „Флора Бургас\" ще се проведе Детски фестивал.От 17.00 часа в Културен център „Морско казино\" откривателят на мощите на св. Йоан Предтеча на остров Свети Иван и проучвател на княжевския манастир „Света Богородица\" край Варна - проф. Казимир Попконстантинов, ще се срещне с любители на историята и загадките.От 19.00 часа в Културен дом на нефтохимика - Бургас ще се проведе концертът „Класика & рок\" с участието наГрупа „Сигнал\" и Русенската филхармония.От 10.00 часа в пресклуба на БТА ще се състои пресконференция за шестото издание на музикалния фестивал„Звукът на времето\".От 11.00 часа в пресклуба на БТА ще се състои пресконференция във връзка с предстоящия Празник на яйцето.От 10.30 часа в град Добрич, ул. „България\" № 12, ет. 1 - Бизнес зала, ще се състои встъпителна пресконференцияза стартиране на проект „Реконструкция и благоустрояване на градската среда в Добрич.От 13.30 часа в Регионална библиотека „Дора Габе\", Стая на приказките, ще се състои моето първо посещение в библиотеката.От 18.00 часа в Лапидариум ще се проведе Концерт на Джаз формация „Добрич\", посветен на 30 април - Световенден на джаза.От 19.00 часа в Драматичен театър „Йордан Йовков\" ще бъде представен мюзикълът „Кастинг\".В 20.10 часа на площад „20-ти Април\" президентът и Върховен главнокомандващ на въоръжените сили РуменРадев ще приеме почетния строй на 61-ва Стрямска механизирана бригада. От 20.25 часа Румен Радев щепроизнесе слово, след което ще се проведе тържествена проверка-заря в памет на падналите за свободата наБългария по време на Априлското въстание. От 19.00 часа в Концертна зала „Добрич\" ще се състои „Животът е кабаре\" - мюзикъл на Русенска опера.От 7.15 часа пред кметството в Куклен директорът на ОДМВР- Пловдив и кметът на Куклен ще дадат изявление замедиите.От 9.00 часа в Девически манастир - \"Св. Николай\" старозагорският митрополит Киприан ще отслужи св.Божествена Златоустова литургия.От 14.00 часа в НЧ „7-ми септември - 1961 г.\", кв. „Димова махала\", ще се проведе „Пъстър и цветен Великден\".От 16.00 часа пред Двореца на културата ще се проведе „Христос Воскресе\" - празничен Великденски концерт.От 10.30 часа в пресклуба на БТА ще се състои пресконференция на КНСБ-Плевен и Областна инспекция по трудаПлевен.В Къщата на архитекта, ул. „Сава Силов\" 37, ще се проведе „Джаз на двора\" - шесто издание. ", "date": "2019.04.30", "title": "Предстоящи събития в страната за 30 април"}
{"url": "http://www.cross.bg/isaakiii-valent-pravoslavnite-1602995.html", "text": "/КРОСС/ Лъжеучението на Арий особено се разпространило при император Валент. Като приел кръщение от арианския епископ Евдоксий, Валент му се заклел да преследва православието във всички средства и изпълнил обещанието си. Тринадесет годишното му царуване било непрекъснато гонение против православните. Той издал указ, по силата на който, без да се щади ни възраст, ни пол, ни сан, всички да бъдат заставени да приемат арианството, а противещете се да бъдат смъртно наказани. Гонението с особена жестокост свирепсвало в Цариград, където всички православни църкви били затворени, а някои били обърнати в конюшни.Слухът за страданията на православните християни стигнал далеч до източната пустиня и възбудил ревност и негодувание у благочестивия пустинножител Исаакий. Когато научил за страшните притеснения на православните християни, той побързал да отиде в Цариград. Без да се бои от опасностите Исаакий увещавал християните да остават верни на истината. Неговите думи ободрявали и укрепявали нещастниците, защото Исаакий бил изпълнен с мъдрост и благодат. Той дълбоко скърбял за участта на православните и молел Бог да обърне сърцето на царя и да му внуши милосърдие и справедливост.При това време Валент тръгнал на война против готите, които били разорили някои области на империята и дори застрашавали Цариград. Когато императорът с войската си излизал от града, Исаакий застанал на пътя му и му казал:- Господарю, отвори православните църкви и Бог ще благослови пътя ти!Царят не обърнал внимание на думите на Исакий и продължил пътя се. На другия ден Исакий настигнал царя и отново му казал:- Отвори, господарю, православните църкви и войната ще бъде благополучна, и ти ще се върнеш в мир!Тия думи поразили царя и той бил готов да се съгласи. Но някои от неговите приближени го отрекли от доброто му намерение и царят заповядал да прогонят стареца. Но Исакий и трети път дошъл при царя, като го застрашил с Божие наказание, ако не престане да преследва православните християни. Той път Валент се разгневил. Близо до пътя имало тинеста яма, обрасла с тръни. Валент заповядал да хвърлят в нея стареца. Но ангел извел оттам Исаакия, който след известно време отново се явил при Валента и му казал:- Ти желаеше моята смърт, но Господ ме спаси. Послушай, господарю, отвори православните църкви, защото в противен случай ще загинеш!Валент заповядал на своите приближени Сатурнин и Виктор да затворят стареца в тъмница.- Ако ти се върнеш от войната, то аз ще бъда лъжец! - извикал Исаакий на заминаващия Валент. - Аз ти казвам, че няма да надделееш враговете, но ще побегнеш от тях и от огън ще загинеш!Исаакий бил върнат под стража в Цариград, а царят продължил пътя си. Предсказанието на пустинника се сбъднало. Валент, ранен в сражението, се укрил в един плевник от преследването на враговете му. Но готите запалили плевника и царя по такъв начин загинал сред пламъците. Известно време не се знаело в Цариград за неговата смърт и войниците, които пазели Исаакий, му се заканвали със скорошното връщане на императора и с наказание за неговите дръзки думи. Но старецът отговорил:- Ето вече седем дни, откак усещам смрад от изгорелите от огъня негови кости!Когато узнали за нещастната смърт на Валент, всички започнали да оказват почет към Исаакий, като го смятали за пророк.Когато Теодосий Велики встъпил на престола, въдворил мир в Църквата. Успокоен за християните Исакий пожелал да се върне в пустинята си. Но Сатурнин и Виктор, които се каели, че взели участие в гонението против него, склонили го да остане в Цариград. Сатурнин му построил в околностите на града обител, в която скоро се събрали много иноци. Исааий наставлявал братята на добродетелен монашески живот и им давал пример на кротост и милосърдие към нещастните.Той умрял в дълбока старост около 380 г., след като определил заместника си за игумен - един инок, на име Далмат, от когото обителта по-късно получила своето название, та и нейният основател останал в църковната памет като Исаакий Далматски. Мощите на св. Исаакий били поставени в църквата \"Св. първомъченик Стефан\".", "date": "2019.04.30", "title": "Св. Исакий Далматински, Изповедник"}
{"url": "http://www.cross.bg/april-durzhavniyat-glava-1603005.html", "text": "/КРОСС/ На 30 април и 1 май 2019 г. в Клисура държавният глава Румен Радев ще участва в тържествената програма по повод 143 години от Априлското въстание, информира прессекреатариатът на президента.Утре вечерта на площад \"20-ти април\" президентът и Върховен главнокомандващ на въоръжените сили ще приеме почетния строй на 61-ва Стрямска механизирана бригада и ще произнесе слово, след което ще се проведе тържествена проверка-заря в памет на падналите за свободата на България.На 1 май от 10.00 часа на площад \"20-ти април\" държавният глава ще наблюдава възстановка на моменти от Априлската епопея и ще произнесе слово.", "date": "2019.04.30", "title": "143 години от Априлското въстание  "}
{"url": "http://www.cross.bg/yspeh-nosi-nikoga-1602994.html", "text": "/КРОСС/ „Насилието никога не носи успех, не можеш да промениш света за един ден. Този, който обещава да промени всичко изведнъж, е глупак или лъжец“.Емил Зола", "date": "2019.04.30", "title": "Насилието никога не носи успех"}
{"url": "http://www.cross.bg/bell-statiya-shanun-1602996.html", "text": "/КРОСС/ В Питоски, Мичиган се ражда Клод Елууд Шанън - американски електроинженер и математик, известен като „бащата на информационната теория“, описана в знаковата му статия от 1948 г.През 1932 г. постъпва в Мичиганският университет, където се запознава с работата на Джордж Бул. Дипломира се през 1936 г. с две бакалавърски степени по електротехника и математика, след което продължава обучението си в Масачузетският технологичен институт (MIT).През 1948 г. публикува статия в две части озаглавена \"Математическа теория на комуникацията\" в броевете съответно от юли и октомври на Bell System Technical Journal (научното списание на Bell Labs излизало между 1922 и 1983 г.).", "date": "2019.04.30", "title": "30 април 1916 г. – Ражда се Клод Елууд Шанън"}
{"url": "http://www.cross.bg/voiina-niderlandska-purvi-1602997.html", "text": "/КРОСС/  - Римският император Галерий издава едикт, според който християните са законно признати в Римската империя. - Никола Зрински и Кръсто Франкопан са екзекутирани и погребани тайно.- Джордж Вашингтон встъпва в длъжност като първи президент на САЩ. - Покупка на Луизиана: Франция се съгласява да продаде Луизиана на САЩ. - Шрапнелът, наречен на името на Хенри Шрапнел, е използван за първи път от англичаните срещу холандците в Суринам.- Гръцката принцеса Мария Георгиевна и великия руски княз Георги Михайлович сключват брак на остров Корфу. - Основан е уругвайският футболен отбор от Монтевидео К.А. Прогресо. - Образувана е Туркестанската автономна съветска социалистическа република, просъществувала до 27 октомври 1924. - Основана е Русенската художествена галерия. - Втората световна война: Михаил Минин, при щурма на Райхстага успява да се изкачи пръв на покрива и от там да развее червеното знаме на победата. - Втората световна война:Адолф Хитлер и Ева Браун се самоубиват в бункер в Берлин.- Излиза последния брой на немския вестник Фьолкишер Беобахтер. - Създадено е Командването на Тактическата авиация при ГВВС с кралски указ. - Президентът Ричард Никсън поема отговорност за подслушването в аферата Уотъргейт.- Завършва Виетнамската война. Престава да съществува Южен Виетнам. - Кралицата на Нидерландия Юлиана Нидерландска абдикира в полза на дъщеря си Беатрикс Нидерландска, която става новата кралица на Нидерландия. - Христо Проданов изкачва връх Лхотце и става първият българин изкачил осемхилядник. - В CERN е създадена World Wide Web.- Фаустина Ковалска е канонизирана от папа Йоан Павел II. - Спира излъчването на първият български музикален канал MM. ", "date": "2019.04.30", "title": "30 април в историята"}
{"url": "http://www.cross.bg/tema-zhivo-mehmed-1603008.html", "text": "/КРОСС/ Западните Балкани между Китай и Европейския съюз - на живо коментар от Берлин и София; В Светлата седмица - за духа и вярата - гост митрополит Антоний; Спомен за \"вечната и святата\" Елисавета Багряна - разказ на внучката ѝ Елисавета Шапкарева; Здравни въпроси - гост проф. Генчо Начев; Как да се възстановим след празничното преяждане? Съветите на диетолога.Фасада на стара сграда се срути в центъра на София. Ще бъде ли опезопасена? Тежко дежурство в Пирогов по време на празниците. Директно от спешната болница - колко души потърсиха помощ? Защо беше допусната смърт на пациент пред вратата на болница? Длъжни ли са лекарите да помогнат? Коментар на проф. Милан Миланов и адвокат Мария Шаркова; Камъни срещу полицейски патрул. На живо: Каква е обстановката в Куклен след агресията? Защо обикновени хора дават хиляди левове на «Ало измамници»? Кои са найабсурдинте случаи? Тема: Как имения за милиони, платени от Европа, се оказват вили за частно ползване? Какво ще покаже прокурорската проверка? В студиото бившият земеделски министър Мехмед Дикме; министър Мехмед Дикме; Вълна от недоволство заради новото кръгово на Варна. На живо: Кой е одобрил проекта и опасен ли е за движението? Политическа добродетел в минало време. Историкът Веселин Методиев с книга за държавника Константин Стоилов;Творчески лагер за хитове. В студиото Саня Армутлиева, Павел и Венци Венц;  ", "date": "2019.04.30", "title": "Теми и гости в сутрешните блокове на телевизиите на 30 април"}
{"url": "http://www.cross.bg/dyshi-navodneniyata-poveche-1603013.html", "text": "/КРОСС/ Повече от 10 хиляди души са евакуирани от домовете им заради наводненията в Канада, пише АФП.В някои райони в източната част от страната може да минат седмици, преди водата да се отдръпне, предупреждават властите.Най-тежко е засегнат град Сен Март сюр ле Лак, на около 40 километра западно от Монреал.Там повече от 6000 души бяха принудени да бягат от надигащите се води.Като цяло, в провинция Квебек са евакуирани 9000 души, което е два пъти повече от евакуациите по време на голямото наводнение от 2017 г. Спасителни екипи бяха формирани, за да търсят и спасяват домашните любимци на гражданите, които ги изоставили в бързането да се евакуират.\"Работим със списък, в който има стотици животни\", казва Ерик Дусо от службата за защита на животните. \"Наводненията са много стресиращи за тях\". В Ню Брънзуик е другото място, където наводненията предизвикват мащабна евакуация. Около 1000 души са напуснали домовете си в тази провинция. Малък брой евакуирани имаше и в околностите на столицата Отава.", "date": "2019.04.30", "title": "Над 10 000 души са евакуираните в Канада заради наводненията"}
{"url": "http://www.cross.bg/toma-sedmitza-nedelya-1603012.html", "text": "/КРОСС/ Дните след Великден наричаме Светлата седмица. В този период се благославят светиите, като на Светли вторник се отдава почит на Света Богородица.Светлата седмица завършва с втората пасха в неделя. Нарича се Светла, защото Възкресението на Христос донася просветление за всички. Тя се нарича още и Нова неделя, защото с нея започва цикълът от недели, които споменават Христовото Възкресение. Нарича се и Томина неделя, защото в този ден се чете евангелското четмо за явяването на Христос на своите ученици, между които бил и апостол Тома.Тома е един от дванайсетте апостоли на Исус, който не повярвал на Христовото Възкресение. Когато мълвата за изчезналото от гробницата тяло Господне се разнесла, единствен апостол Тома не повярвал в това знамение и поискал лично да се увери, като докосне раните от гвоздеите на прикования към кръста Иисус.Осем дни след Възкресението Христос се явил пред Тома и така той сам се убедил в истината, паднал на колене и молел Бог да му прости. Оттогава останало и нарицателното Тома Неверни, а неделният ден от Светлата седмица се нарича Томина неделя. В миналото през Светлата седмица жените повторно боядисвали яйца, които раздавали.", "date": "2019.04.30", "title": "На Светли вторник почитаме Богородица"}
