{"url": "http://www.cross.bg/chisla-igrata-proveryava-1565186.html", "text": "/КРОСС/ Съдбата често си прави шеги, a доброто и лошото се редуват! Но няма как да не повярваш в намесата свише, ако се поставиш на мястото на Ивайло Лозанов от град Костинброд.34-годишният работник в автосервиз в град Божурище се отбива в местния пункт на „Евробет\" с някакво „шесто чуство\". Ивановден е, а Иво е именяк и освен празничното настроение, в главата му се върти приятното усещане, че точно днес ще спечели. И логично пробва късмета си с талон в играта „Еврошанс\". Залага на 9 числа, които пуска за 5 тегления. Още в първото теглене всички числа излизат и залогът от 1 лев му носи 40 000 лева!Иво буквално „полудява\" при вида на печелившите числа и няколко пъти ги проверява в пункта на ул. „Христо Ботев\" № 7. За да е напълно сигурен в успеха си, влиза и на , където отново проверява талона си, а системата изписва 40 000 лева.Няколко часа са му необходими, за да осъзнае какво точно се е случило, след което следва грандиозна почерпка за близки и приятели. Ивайло споделя, че сумата идва в много точен момент, защото е решил да прави ремонт на къщата си.   ", "date": "2018.01.10", "title": "Късметлия спечели 40 000 лева от играта „Еврошанс“ навръх Ивановден"}
{"url": "http://www.cross.bg/kilometra-putishta-putishtata-1565162.html", "text": "/КРОСС/ Непопулярна, но необходима мярка - така френското правителство аргументира решението си за намаляване на разрешената скорост по второстепенните двупосочни пътища в страната от 90 км/ч на 80 км/ч, предава „Франс прес\", цитирана от БТВ.Целта на мярката е да се намалят инцидентите по пътищата. Според премиера Едуар Филип мярката може да спаси поне един човешки живот на ден. Допитване на агенция „Харис\" от вчера показва, че 6 на 10 французи са против нея.От 28-те страни членки на ЕС само в Швеция има по-строго ограничение на скоростта - 70 километра в час. Финландия разрешава скорост от 80 километра в час извън градовете и магистралите. На другите места в съюза остава разрешението за 90 километра в час, дори за 100 километра в час.Ограничението за скоростта по второстепенните пътища във Франция влиза в сила от 1 юли. То засяга второстепенните двупосочни пътища, по средата на които няма мантинела или земен насип. От тази мярка ще са засегнати 400 000 километра пътища в страната.На 1 юли 2020 г. ще бъде направена оценка на мярката.Крайната десница от Национален фронт я разкритикува и обяви петиция срещу нея. Партията каза, че ограничаването на скоростта ще засегне средната класа.Друга мярка, обявена от премиера Едуар Филип, ще бъде временно отнемане на разрешителното за управление на превозно средство, ако шофьорите извършат пътно нарушение, докато са говорели или пишели съобщения по мобилните си телефони.През 2016 г. във всеки десети инцидент по пътищата е \"бил замесен\" мобилен телефон, уточни премиерът Филип.В Европа забраната за използване мобилни устройства без хендсфрий по време на шофиране е широкоразпространена, но наказанията общо взето са ограничени до глоби, вариращи от под 50 евро в Ирландия до няколкостотин евро в Холандия, допълва „Ройтерс\" по същата тема.", "date": "2018.01.10", "title": "Франция ще бори войната по пътищата с непопулярни мерки"}
{"url": "http://www.cross.bg/navodneniya-vsichki-rekite-1565167.html", "text": "/КРОСС/ Областният управител на Пловдив Здравко Димитров е поискал от Министерския съвет над 16 милиона лева за предотвратяване на наводнения. Сумата е изчислена от експерти при проверките на състоянието на язовирите и реките на територията на областта. С парите ще бъдат почистени речните корита и ще бъдат изградени или ремонтирани дигите.Огледите са правени през миналата година на всички реки и 44 язовира. От тях 38 се водят потенциално опасни, което означава, че трябва постоянно да се наблюдават и да се поддържат, посочва в доклада си до вътрешния министър Здравко Димитров.На всички собственици - \"Напоителни системи\", общини и частници, са дадени предписания за отстраняване на нередностите там, където са били установени. Проверките са констатирали, че на реките Стряма, Чая и Марица се наблюдава засилена брегова и дънна ерозия, която подкопава защитните диги и мостове. Затова експертите посочват, че за тези участъци трябва да бъдат изготвени технически решения, а след това изпълнени, за да се предотвратят наводнения. ", "date": "2018.01.10", "title": "Областният управител на Пловдив поиска 16 милиона лева за 38 потенциално опасни язовира"}
{"url": "http://www.cross.bg/kanai-porasnal-dali-1565161.html", "text": "/КРОСС/ Японският астронавт Норишиге Канаи бил пораснал само с 2 сантиметра. Самият той се е объркал, че ръстът му вече е с 9 см по-висок, заради което се извини за погрешната информация, която разпространи.Пред ден Канаи пусна шега, че се притеснява дали ще може да се прибере на Земята, тъй като е пораснал с 9 см в Космоса и се съмнява дали ще се побере в руския кораб „Союз\", който е предвиден за завръщането на нашата планета.Японецът е част от настоящия екипаж на Международната космическа станция, като това е и първото му излизане в Космоса. Традиционно е астронавтите да порастват при липса на гравитация, но 9 см бе впечатляваща разлика.Японецът се извини, след като разказа, че командирът на мисията Антон Шкаплеров го е накарал да се измери отново и се е оказало, че ръстът му е 182 см - с 2 см повече, отколкото на Земята.\"Извинявам се за тази ужасна фалшива новина\" - написа Канаи в Тwitter, без да обяснява на какво се дължи първоначалната грешка и добави, че няма да има проблем да се побере в капсулата \"Союз\". ", "date": "2018.01.10", "title": "Японският астронавт бил объркал, пораснал е не с 9, а с 2 сантиметра"}
{"url": "http://www.cross.bg/kodak-kriptovalyta-kraya-1565166.html", "text": "/КРОСС/ Американският производител на фотооборудване \"Кодак\" ( Kodak) смята да създаде собствена криптовалута, съобщава агенция „Блумбърг\".Компанията ще пусне съответната блокчейн платформа под името \"Кодак уан\" (KodakOne) в края на месеца. Тя ще бъде насочена на първо място към професионалните фотографи и ще стане своеобразен регистър на авторското право върху образите. Използващите KodakOne ще могат да регистрират творбите си, както и да продават правото да бъдат използвани. Плащането ще става с криптовалутата \"Кодаккойн\"(Kodakcoin).След новината стойността на акциите на \"Кодак\" на Уолстрийт се вдигна с над 120%, като достигна в края на сесията около 6,9 долара за една акция.През 2012 година \"Кодак\" обяви фалит, но успя да остане на повърхността като продаде повечето права върху своите патенти на други компании, сред които \"Епъл\" (Apple) и \"Майкрософт\" (Microsoft). В момента \"Кодак\" е съсредоточила дейността си в услугите около цифровия печат и продажбата на правата върху фотоматериали.Централата на компанията, основана през 1888 е в американския град Рочестър, щата Ню Йорк.Най-популярната в момента криптовалута е биткоинът, който набра голяма височина и се утвърди в нестабилната общност на криптовалутите като лидер. ", "date": "2018.01.10", "title": "\"Кодак\" пуска собствена криптовалута"}
{"url": "http://www.cross.bg/putyvat-strani-myasto-1565174.html", "text": "/КРОСС/ Българите могат да пътуват свободно без визи в 156 страни. По този показател ние се нареждаме на престижното 20-то място в света, задминавайки далеч повечето от нашите съседи.Класацията на Хенли паспорт индекс за 2018 г. за свободното предвижване се оглавява от Германия, чиито граждани могат безвизово да пътуват в 177 държави, предава БГНЕС. На второ място е Сингапур (176 страни), а третото се поделя от Дания, Финландия, Франция, Италия, Япония, Норвегия, Швеция и Великобритания, чиито граждани могат свободно да пътуват в 175 държави.  Американците са пети. На тях не им трябва виза в 173 страни.В дъното на класацията са Ирак и Сирия, техните граждани могат да посетят безвизово съответно само 27 и 28 страни.На Балканите пред България са само Гърция и Словения, които заемат съответно 7-о и 11-о място. Гърците и словенците пътуват безвизово в 171 и 167 държави.В същото време България изпреварва с цели 21 позиции Сърбия (41-во място). Нейните граждани могат да пътуват свободно в 119 държави. Република Македония е на 46-о място (112 страни), Черна гора е на 48-о (110 страни), Босна и Херцеговина е на 51-во (105 страни), Албания е на 52-ро (100 страни). ", "date": "2018.01.10", "title": "Българите могат да пътуват без визи в 156 страни"}
{"url": "http://www.cross.bg/koreya-severna-yuzhna-1565176.html", "text": "/КРОСС/ Русия приветства договорките, постигнати на преговорите на високо ниво в Панмунджом между представители на Северна и Южна Корея. Това се казва в разпространено в сряда съобщение на Министерството на външните работи на Русия, предава ТАСС.„Приветстваме договорките, постигнати в хода на състоялите се на 9 януари в Панмунджом преговори между представители на Северна и Южна Корея, включително за участие на севернокорейска делегация на зимните Олимпийски игри в южнокорейския град Пьончан\", посочиха от външното ведомство. „Изразяваме надежда, че тяхната реализация ще послужи за деескалирането на напрежението на Корейския полуостров и за осигуряването на стабилността в този субрегион\".От руското МВнР изразиха надежда и за това, че всички заинтересовани страни ще подкрепят ходовете на Сеул и Пхенян за възобновяване на диалога.„Убедени сме, че единственият възможен път за намиране на взаимноприемливо решение на проблемите на полуострова е по мирен и политико-дипломатически път, към което винаги е призовавала нашата страна\", подчертават от руското министерство.„Именно това цели разработеният от Русия съвместно с Китай поетапен план за комплексно разрешаване на ситуацията на Корейския полуостров, в който се предполага взаимен отказ на САЩ и Северна Корея от опасна военна активност в интерес на създаването на атмосфера за начало на преговорите с крайна цел формиране в Североизточна Азия на колективна система за мир и сигурност\", обърнаха внимание от руското МВнР.„Подканяме всички въвлечени държави да се включат в работата по практическата реализация на указания документ\".", "date": "2018.01.10", "title": "Русия приветства постигнатите договорки между Северна и Южна Корея"}
{"url": "http://www.cross.bg/borba-radev-zayavi-1565187.html", "text": "/КРОСС/ „Това не е изненадващо за мен. Всички дебати около антикорупционния закон и особено събитията от днес показват, че наистина няма политическа воля за реална, всеобхватна и ефективна борба с корупцията. Явно тази борба ще продължи да се води от гражданите и от медиите\". Това заяви днес Румен Радев в отговор на журналистически въпрос за отхвърленото от парламентарната правна комисия президентско вето срещу текстове в новия закон за борба с корупцията.На въпрос дали смята да сезира Конституционния съд в тази връзка, държавният глава отбеляза, че този закон няма да доведе до реални промени за по-ефективна борба, каквито се очакват.Запитан дали се притеснява от очакваните протести в деня на откриването на Българското председателство на Съвета на ЕС, президентът посочи, че тези протести не би трябвало да притесняват него. „Нормално е, България е демократична страна. Всеки, който има някакви искания, е свободен да ги изложи в законово установените форми\", допълни той.Помолен да коментира Истанбулската конвенция и дали трябва да бързаме с ратификацията ѝ, президентът Радев заяви, че е необходимо да има широк и изчерпателен дебат по темата. „Случаят в Нови Искър показа, че един педофил с ефективна присъда може да вилнее в продължение на години при пълното безразличие на местна власт, държавни институции и обществото. Това е много сериозно\", коментира държавният глава.Румен Радев беше категоричен, че в България и сега има закони, които защитават правата на жените и децата в случаи на домашно насилие. „Не можем да ги приложим явно както трябва, а бързаме да поемаме международни ангажименти, без да знаем точно за какво става въпрос и без да сме провели един наистина задълбочен дебат. Това е безотговорно. Борбата срещу домашното насилие и насилието над жени трябва да се води от полицията и съда, тук и сега. Ние трябва да знаем какво се подписва и какво се ратифицира, а не постфактум да установяваме какво сме приели\", заяви още Румен Радев. ", "date": "2018.01.10", "title": "Президентът: Вижда се, че няма политическа воля за реална борба с корупцията"}
{"url": "http://www.cross.bg/prioritetite-suveta-rysiya-1565160.html", "text": "/КРОСС/ Първият заместник-министър на външните работи на Русия Владимир Титов се е срещнал днес с посланика на България в Москва Бойко Коцев, съобщава \"Фокус\".  Двамата са обсъдили приоритетите на София за председателството в Съвета на Европейския съюз. Както съобщават от руското външно ведомство, срещата се състояла по инициатива на българската страна.„В хода на беседата са обсъдени приоритетите на българското председателство в Съвета на ЕС през първата половина на 2018 година\", информираха от министерството.Освен това, дипломатите са засегнали актуални аспекти от двустранното сътрудничество, включително съвместните мероприятия по празнуването на 3 март т.г. на 140-ата годишнина от освобождението на България в резултат от Руско-турската война от 1877-1878 година.", "date": "2018.01.10", "title": "Посланикът ни в Москва обсъди председателството със зам.-външния министър на Русия"}
{"url": "http://www.cross.bg/sigyrnost-bulgariya-politika-1565175.html", "text": "/КРОСС/ - Разбира се, че е постижима общоевропейска политика за сигурност и отбрана. По време на европредседателството е много малко времето, за което би могло да се постигне такава амбициозна цел, но без съмнение България има своята роля в общата европейска политика за сигурност и отбрана. То не е толкова с оперативните способности на Въоръжените сили и на структурите за сигурност, колкото със стратегическото си значение по отношение на мястото, което заема в балканския стратегически район, като част от Европа. Да, целта е постижима, но е трудно България да даде този тласък.- Намирам, че това беше точния момент, още повече, че става въпрос за предизвикателствата пред сигурността на Европа. В момент в който ние започнахме европредседателството считам, че тази дата е удачна, особено в контекста на последните събития от криминален и организирано престъпен характер в столицата.-  Аз не съм привърженик на подобен тип общовалидни нормативни документи, тъй като на миналия Консултативен съвет беше прието решение до края на 2017 година да се изготви нова стратегия за сигурност, която точно да разписва, идентифицира заплахите и предизвикателствата пред сигурността, способите и силите, които ще им противодействат, но за съжаление това не се случи. В това отношение трябва да кажем, че закъснението може да бъде фатално и при определени условия. Що се касае до тази пътна карта, тя горе-долу преследва същата цел - да бъдат разписани действия, срокове и отговорни институции за изпълнението им. Смятам, че това е едно добро намерение, но отделен е вече въпросът: „Дали има достатъчно политическа воля, най- вече в управляващите и мнозинството, да приемат подобни нормативи или не?\"- Нека да добавя още един акцент от неговото изказване. Президентът подчерта, че е необходимо усъвършенстване на системата на противодействие на престъпността, като това също е част от тази пътна карта. А сега и конкретно към въпроса Ви, преди да развиваме финансови параметри след 2024 година, ние трябва да постигнем до 2020 година онова, което беше прието на срещата на върха на НАТО в Уелс, а именно 2% от БВП, за нуждите на отбраната.- Лично аз смятам, че това ще бъде много трудно постижимо, защото сега без да се отчитат проектите за модернизация, тъй като те са еднократни или най-много двукратни в частта на военновъздушни сили, този процент е много по-скромен от 2%. Намерението на управляващите е до 2020 година БВП да достигне 110 млрд. лева и да го надхвърли, а 2% без съмнение означава 2 млрд. 200 млн. лева, т.е. към сегашния военен бюджет би трябвало да се добави годишно почти 1 млрд. лева. Аз не виждам от къде може да дойде това и от къде ще се взимат такива средства, защото догодина ще бъде планиран Бюджетът за 2019 година. Това означава, че по-малко от 2 години и половина ни делят от тези 2%. Както видяхме, двата проекта за модернизация на Военновъздушните сили сега на практика се оказва, че са стопирани след, като фирмата изпълнител, която беше сключила договор за направата на нови бойни кораби се отказа. Тези средства вече се пренасочват и те не са в тези проценти за които говорим. Реално, много трудно ще бъде да се постигне това за което говорим.- Аз смятам, че ние и сега срещаме трудности, особено след това, което се случва в последния месец и половина или по точно седмици и дни. Не можем да кажем, че това има пряка връзка с европредседателството и, че някой иска да дестабилизира ситуацията и да клати държавата, но във всички случаи това създава чувство на несигурност и скептицизъм към страната ни. Дали някой има политически замисъл с последното организирано убийство на бизнесмена Петър Христо, ще проличи още утре, следващите седмици и по време на самото европредседателство.", "date": "2018.01.10", "title": "Славчо Велков: България има своята роля в общата политика за сигурност и отбрана на ЕС"}
{"url": "http://www.cross.bg/expo-balkanica-wedding-1565185.html", "text": "/КРОСС/ Юбилейното десето издание на BALKANICA WEDDING & HONEYMOON EXPO ще се проведе в дните 20 и 21 януари 2018 г. и ще представи актуалните новости в сватбения бранш. Най-голямото сватбено изложение в страната се организира от „Експолайн\" ООД - Анета Пени и Ирини Батзака. За десети пореден път SOFIA HOTEL BALKAN ще бъде домакин на изложението, което ще събере в елегантните зали на хотела над 50 фирми от всички сфери на сватбената индустрия.BALKANICA WEDDING & HONEYMOON EXPO събира под един покрив едни от най-добрите фирми, които традиционно представят най-новите тенденции и идеи в организирането на сватбения ден, уникални декорации, булчинска мода, предложения за медения месец. Фотографи и филмови къщи ще покажат модерните насоки по отношение на заснемането, чрез които да бъдат запазени скъпи спомени от сватбения ден. Изложението създава условия за безценна комуникация B2B и едновременно с това кани като зрител и участник бъдещото семейство. BALKANICA WEDDING & HONEYMOON EXPO е първото изложение за годината и интересът на бъдещите младоженци е голям, защото с посещението си те виждат всички нови проекти, оригинални идеи, полезни съвети в една сватбена атмосфера и на едно място. Посетителите имат възможност да получат професионална информация и консултация и да намерят много отговори на въпросите си. Фирмите изложители предлагат големи отстъпки на място, както и много награди за томболата, в която всички посетители могат да се включат.И тази година организаторите от „Εксполайн\" ООД обвързват събитието с благородна кауза, като подкрепят Розовата фондация /Pink Fondation - pinkfoundation.bg/. В рамките на на изложението ще бъде предоставен щанд, на който ще се продават сватбени аксесоари, създадени специално за събитието от децата, за които се грижи фондацията.", "date": "2018.01.10", "title": "Предстои десетото юбилейно сватбено изложение BALKANICA WEDDING & HONEYMOON EXPO 2018"}
{"url": "http://www.cross.bg/koryptziyata-imyshtestvo-nezakonno-1565184.html", "text": "/КРОСС/ С гласа 10 „за\", 7 гласа „против\" и нито един „въздържал се\", на извънредно заседание Парламентарната правна комисия преодоля ветото на президента Румен Радев, което той наложи върху Законa за противодействие на корупцията и за отнемане на незаконно придобитото имущество (ЗПКОНПИ), предава „Фокус\".Освен народните представители от Комисията, в дискусията участваха представители на президентската институция и Министерство на правосъдието.Становището на президентската институция бе представено от проф. Емилия Друмева - секретар по правни въпроси на президента. В изказването си тя подчерта, че мотивите на ветото са подготвени с внимание, отговорност и анализ на чужди практики.„Всичко това е извършвано отговорно, професионално и преди всичко - добронамерено\", заяви тя и допълни, че аргументите в мотивите на ветото са единствено юридически.Участие в дискусията взе и зам.-министърът на правосъдието Евгени Стоянов, който припомни, че в мотивите на указа, с който законът бе върнат, се оценяват положително изпълнените процедури по обществено обсъждане.„Тази оценка прави безспорен извода, че при подготовката на закона са обсъдени всички възникнали мнения, при условията на максимална публичност. Считаме, че са отчетени становищата както на професионалната общност, така и на гражданското общество\", коментира зам.-министърът.Според него ветото на президента е било предопределено от неговите изказвания още преди гласуването на закона на второ четене в парламента.„Корупцията е понятие, което е по-широко от престъпление. Според нас тя не е административно нарушение, каквото е конфликтът на интереси. Не е и отделно престъпление, защото това се установява само и единствено от Наказателния кодекс. Това за нас е социално явление\", подчерта зам.-министър Стоянов.В отговор на това народният представител от „БСП за България\" Крум Зарков призова да бъда посочен случай, който може да бъда определен от гражданите като корупция, но за който да няма съответния престъпен състав. По думите му ветото на президента наистина е било предопределено, но не от изказванията му, а от цялостния дебат. Той се аргументира с това, че нито една държавна институция, която ще влезе в състава на новия антикорупционен орган, не е дала положително становище за законопроекта.„Това е ясно и лесно обяснимо, защото новият единен и независим антикорупционен орган всъщност, за всеки който чете добронамерено закона, не е нов. 99% от разпоредбите съществуват и сега. Органите, които се сливат, съществуват и досега\", посочи Крум Зарков.„Колкото до независимостта на този орган - той е поставен в пълна зависимост от политическия център на страната, който е Народното събрание\", подчерта още Зарков и допълни, че с корупцията може да се бори само орган, който има разследващи правомощия.В реплика председателят на комисията и народен представител от ПГ на ГЕРБ Данаил Кирилов призова не просто да бъде критикувана философията на закона, а да се правят конкретни предложения за промяна. ", "date": "2018.01.10", "title": "Правната комисия в парламента отхвърли президентското вето върху антикорупционния закон"}
{"url": "http://www.cross.bg/avtomobili-posoki-problem-1565183.html", "text": "/КРОСС/ Преустановено е движението през ГКПП \"Лесово\" за всички МПС в двете посоки поради технически проблем на съпределния турски пункт \"Хамзабейли\". Това съобщи говорителят на ГД \"Гранична полиция\" Лора Любенова, цитирана от \"Фокус\". Към момента товарните автомобили на изход са по-малко от километър, леките автомобили са в зоната на пункта.На ГКПП \"Капитан Андреево\" трафикът е интензивен в двете посоки, чакащите на изход камиони са около 3 км. Днес между 11.00 и 13.40 преминаването само на товарни автомобили беше преустановено поради проблем в митническата система.", "date": "2018.01.10", "title": "Спряха движението през \"Лесово\""}
{"url": "http://www.cross.bg/zarkov-antikoryptzionen-organ-1565177.html", "text": "/КРОСС/ Няма нищо ново в новия антикорупционен закон. Това каза народният представител от ПГ на „БСП за България\" Крум Зарков по време на извънредното заседание на парламентарната Правна комисия, където се обсъжда президентското вето върху Законa за противодействие на корупцията и за отнемане на незаконно придобитото имущество (ЗПКОНПИ), предава „Фокус\".„Ветото на президента наистина беше предварително предопределено, но не от изказванията на президента, а от цялостния дебат и общественото обсъждане\", посочи Зарков.Той се аргументира с това, че нито една държавна институция, която ще влезе в състава на новия антикорупционен орган, не е дала положително становище за законопроекта.„Това е ясно и лесно обяснимо, защото новият единен и независим антикорупционен орган всъщност, за всеки който чете добронамерено закона, не е нов. 99% от разпоредбите съществуват и сега. Органите, които се сливат, съществуват и досега\", посочи Крум Зарков. „Колкото до независимостта на този орган - той е поставен в пълна зависимост от политическия център на страната, който е Народното събрание\", подчерта Зарков. Той обърна внимание и на начина на отзоваване на председателя на бъдещия антикорупционен орган.„Една пета от народните представители могат във всеки един момент да преценят, че той не си върши добре работата. Това прави така, че той, за да направи каквото и да било действие, първо трябва да се увери за подкрепата на 120 души в залата. По-политическа система на работа от тази не съществува\", каза още Крум Зарков.„С корупцията може да се бори само орган, който има разследващи правомощия\", допълни той.", "date": "2018.01.10", "title": "Крум Зарков: Няма нищо ново в новия антикорупционен закон"}
{"url": "http://www.cross.bg/angelov-rosen-keti-1565178.html", "text": "/КРОСС/ Росен Ангелов е извършителят на шесторното убийство в Нови Искър. Това отново потвърдиха разследващи и прокуратура на извънреден брифинг, на който внесоха още повече подробности около тежкото криминално деяние и последвалото самоубийство, с което се опитаха да разсеят появилите се съмнения в медийното пространство, че въпросният Росен Ангелов е набеден за убийствата.„У нас няма никакво съмнение кой е извършителят на шесторното убийство. Както стана ясно от предишния ни брифинг в петък, спрямо Росен Ангелов са предприети процесуални действия и Софийска градска прокуратура привлече същия като обвиняем по делото. На него беше повдигнато задочно обвинение, но не успяхме да го изправим пред съда, защото в последствие се намери мъртъв\", обяви  директорът на Националната следствена служба (НСлС) и заместник на главния прокурор по разследването Борислав Сарафов.„Освен за шесторното убийство ще говорим и за последвалото самоубийство, защото в нас не буди съмнение, че то е такова, на Росен Ангелов. През последните дни с нарастващ интерес чета медийни публикации, становища на различни експерти, които се изявяват по темата - правят анализи, коментари, обсъждат доказателствения материал и тиражират версии. Чета с нарастващ интерес и колкото повече чета някои от тези анализи и коментари, повече ме забавляват\", допълни шефът на Следствието.\"Решихме да проведем този брифинг, за да сложим образно казано всички факти на масата и да могат да бъдат представени тези два случая, които представляват едно неразривно цяло. Ще отговорим на всички въпроси. Ще бъдем максимално изчерпателни, няма да скрием никакви доказателства относно разследванията, които сме провели\", добави той.\"Дали той самият е самоубит или се е самоубил сам, ще отговори прокурор Наталия Николова, която отиде лично на местопрестъплението. През цялото врем на разследването съм поддържал лично връзка с директора на Научноизследователски институт по криминалистика към МВР госпожа Добринка Маркова, с която сме обсъдили заключенията от експертизите от института по криминология.Почти не считам за необходимо да коментирам доказателства за авторството на убийството. Едно и също оръжие е умъртвило Кети Кюхова и останалите петима души, със същото оръжие е умъртвен и Росен Ангелов, барутни частици от същото оръжие са открити и по Росен Ангелов. Иззети са дрехи на самия Росен Ангелов, по които категорично има кръв на Кети, както и на Неделчо. Не мисля, че тези доказателства са малко. Всъщност в моята доста голяма практика съм имал малко дела, по които доказателствтата са били толкова обилни и непротиворечиви и да не оставят никакво съмнение в авторството на едно престъпление. За нас нас несъмнено извършител на шесторното убийство е Росен Ангелов\", добави Борислав Сарафов и заяви, че самият Росен Ангелов категорично се е самоубил.\"Както вече стана ясно, на 7 януари беше открит трупа на Росен в изоставена постройка в местността Сърце. Беше назначена съдебно-медицинска експертиза, чието заключение показа, че смъртта на Ангелов се дължи на огнестрелно нараняване, причинено с един изстрел. Установено е сляпо завършващо прострелване в главата в слепоочието\", каза окръжният прокурор Наталия Николова.\"Самоубийствато е станало вероятно в петък. Последното влизане от таблета на Росен Ангелов е от 4-ти в изключително гнусни сайтове за детско порно\", добави тя.\"При комплексната оценка направлението на изстрела дала категорично основание, че е възможно Ангелов да е възпроизвел изстрел в слепоочието със собствената си ръка, което е доказателство за самоубийството му\", каза още Николова.\"Не се установяват охлузвания по горната част на лицето, тоест няма никакви данни за наличие на каквото и да е борба. По долните крайници има нараняване, което е с доста голяма давност - 10-15 дни. В тялото няма наличие на етилов алкохол, морфин, кокаин, хероин, тоест никакви упойващи вещества или лекарства\", каза още окръжният прокурор.\"Тази експертиза дава заключение относно това дали е възможно едно лице да се самоубие. Това се съпоставя със всички останали доказателства за делото. На база комплексен анализ на доказателствата ние може да твърдим, че става дума за самоубийство. Това е просто човек, който е легнал и се е самоубил.Заглушителят е направен саморъчно по схема, която той самият е видял от интернет. Направен е заглушителят от маслен филтър. Идентичен маслен филтър има в гаража, където той е живял\", поясни Сарафов.\"По време на предишния брифинг ние не знаехме какви можеха да са действията на Росен Ангелов, още беше жив. Сега можем да кажем - мотивът за убийството е смесен - както емоционален, така и финансов. Кети се е занимавала с почистване на домове на заможни българи в София и околностите, а Росен Ангелов е искал да ограби някои от тези домове. Именно това е причината за разрива в отношенията на двамата. Росен е искал ключове и достъп до алармените системи на някои от тези домове. Кети е разбрала, че любовта му не е била съвсем безкористна. Именно затова са били заличени всички свидетели. Искал е да заличи всички следи към него. Той е убил семейството на Кети, защото след смъртта ѝ именно те са заинтересовани от разследване\", добави той.\"Човекът, който е видял Росен Ангелов на 1-ви януари, не е имал мотив да отиде в близко РПУ и да свидетелства за това. Според нас ДНК анализът е неопровержимо доказателство за престъпление. Още през август 2007 Росен Ангелов има направена полицейска регистрация, когато са взети негови ДНК проби. Оттам имахме ДНК материал за сравнителен анализ. ДНК анализът беше извършен бързо, защото това беше приоритетна задача, по която работеше целият експертен състав. Не е далеч от действителността това, което гледате в много сериали и филми по телевизията. Отново искам да подчертая тяхното значение. 48 часа от изземването до анализът е достатъчно време\", каза още Сарафов.\"Действията на Росен Ангелов - тежък социопат, не бихме могли да вникнем в емоционалните му мотиви за тях. Никой нормален човек няма да убие ей така 6 души. Хронологично първо е убийството на Кети\", добави шефът на следствието.\"С оглед всички факти мога да ви кажа, че убийството е станало в тъмната част на денонощието на 31-ви срещу 1-ви. Евентуално първото убийство е станало след 19:30 часа в района около къщата, където е намерено семейството. Кети Кюхова е излязла да разходи кучето си и около 23 часа е извършено и петорното убийство. Тялото на Кети е изхвърлено след това. Роднините на Кети са я търсили през времето, когато я е нямало. Росен Ангелов е превозил тялото на Кети с джипа. Той е знаел къде Кюхова разхожда кучето\", каза главният разследващ полицай в СДВР Стойно Цветков.\"Освен хората, които са убити в къщата, не е имало други хора и свидетели. Има доказателства по делото, че семейството е било притеснено, че Кети е излязла и не се е прибрала. Имаме доказателства и че до 23 часа семейството е било живо. От доказателствата е ясно, че Росен Ангелов обичайно е носил раница, в която е носил дрехи. Той е оставал да нощува по различни места. Именно в тази раница са били дънките, по които сме установили кръвта на жертвите и днк на Росен Ангелов\", каза градският прокурор Емилия Русинова.\"Тефтерът все още не е ясно как е попаднал там, предполагаме, че е изхвърлен\", каза Цветков.\"Някои от цифрите в това уравнение може би ще останат неизвестни за нас докрай. За нас обаче е от изключително значение кой е извършителят на престъплението. За разлика от конспиративните теории ние можем да боравим само с факти. От 3-ти до 5-ти сме издирвали лицето Росен Ангелов. Районът беше разделен на квадранти и бяха претърсени методично. След като не сме го установили, следовите кучета не са ни дали местонахождението. Огледът на къщата, в която е живеел, беше направен сутринта на 4-ти. В рамките на цялото разследване сме работили с оперативни източници на информация. Аутопсията дава данни, че смъртта е настъпила в петък\", каза Сарафов.", "date": "2018.01.10", "title": "Борислав Сарафов: Работим с факти, а не с конспиративни теории, няма съмнение, че Росен Ангелов е шесторният убиец"}
{"url": "http://www.cross.bg/vuzdyha-ivan-zamursyavaneto-1565181.html", "text": "/КРОСС/ Мерките срещу замърсяването на въздуха в София са много закъснели. Това заяви общинският съветник от групата на БСП в СОС и член на Комисията по опазване на околната среда, земеделие и гори Иван Таков в предаването \"Код 11-13\" на телевизия BIT.\"Трябва да припомня, че само до преди 7 месеца управляващите в Столична община отричаха да има подобен проблем, коментира той. - И трябваше да излезе докладът на Сметната палата, който показа, че мерките, предприети в периода 2011-2014 година са тотален провал, похарчени са 600 милиона лева, а качеството на въздуха не се е променило, за да признаят, че има проблем. И едва през 2017-а приехме нов доклад, с който тръгнахме да го решаваме. Прекалено късно!\".Иван Таков е категоричен, че замърсяването на въздуха в София не се дължи на климатичните условия в момента, както управляващите се опитват да се оправдаят.\"Причината са безхаберието и отказът години наред да бъдат взети мерки, обясни той. - Има нещо много елементарно, което трябва да започнем да правим, за да тръгнем да решаваме този огромен проблем. Говоря за миенето на улиците, което е много ефективна мярка за през лятото. Защото повечето от останалите мерки, които са посочени в доклада, ми се струват по-скоро пожелателни. Крайно време е да започнем да мислим как да тръгнем към подмяна на горивните инсталации, които от твърдо битово гориво, да минат на по-екологично. \"Зеленият билет\" също би бил работеща мярка, според нас. Дори трябва да стигнем до безплатен градски транспорт в дни на голямо замърсяване\".Общинският съветник от БСП обясни, че докладът с мерките срещу замърсяването на въздуха е следствие на вече наличен проблем. Тези мерки се базират на системата за ранно предупрежнеие, която вече доказано не работи.\"От една медия установиха, че системата не е отчитала наличие на замърсяване през януари, напомни Иван Таков. - А впоследствие се оказа, че на места нормата на допустимо замърсяване с фини прахови частици е била надвишена 10 пъти. Повечето от мерките, които са описани в доклада са добри, но когато системата не работи, нали разбирате, че няма как и те да бъдат ефективни\". ", "date": "2018.01.10", "title": "Иван Таков, БСП: Мерките срещу замърсяването на въздуха в София са много закъснели"}
{"url": "http://www.cross.bg/tzigari-kareliya-bila-1565182.html", "text": "/КРОСС/ Заловените във Владая преди дни близо половин милион контрабандни кутии цигари, са част стари турски и гръцки канали, които сега са обединени в един, използващ общи трасета, разпределители и транспорт, съобщава в. \"24 часа\". По този канал през България преминавали транзит или оставали за вътрешни продажби основните количества.Дистрибуцията по мегаканала като правило се извършвала във вътрешността на страната чрез мобилни екипи от контрабандисти, за да се избегне граничният контрол. Операцията стартирала след получен сигнал от Турция до ГДБОП. Стоката е пристигнала във влекач с ремарке, шофиран от турски гражданин. Камионът влязъл у нас през ГКПП \"Капитан Андреево\". Там водачът декларирал, че превозва цимент за българско търговско дружество. Последваща проверка установила, че такава компания няма. Влекачът бил открит на софийски паркинг, но при огледа се оказал празен. Стоката била транспортирана до склад във Владая, където са открити 598 200 кутии цигари - основно от гръцките марки \"Карелия\" и \"Брокс\". Митничари твърдят още, че цигари \"Карелия\" има почти при всяка контрабандна пратка. Причините са две - тя се продавала бързо у нас, а отделно слим цигарите се предпочитали от контрабандастите, защото граничната \"такса\" била на камион. В него пък 5 кутии \"Карелия слим\" заемали място, колкото 4 нормални. Представителят на \"Карелия\" у нас не вдигна мобилния си телефон, потърсен от \"24 часа\" за коментар.Митничарите наричат на жаргон канала за леките цигари малкия кръг на контрабандата. По него вървят и пробни количества по-малко популярни и по-евтини марки, с които най-често се тества ново трасе или нов дистрибутор Малкият кръг за региона стартира от Гърция или Турция и се слива в България, твърдят митнически разузнавачи. Гръцкият върви най-често по море, а турският - по суша. При обратния път често пъти се сменяло трасето. Кораби с гръцка стока се претоварвали на лодки или корабчета и цигарите се транспортирали до сушата, където пък се връщали обратно в изходния пункт или поемали към други дестинации. Турските контрабандни цигари пък пътували обикновено от безмитни магазини по границите, по суша до нашите пристанища, където се товарели на кораби и се връщали обратно или тръгвали към трети държави. До 850 000 лв. била средната печалба на камион нелегални цигари. От същия товар държавата губела средно 1,4 млн. лв. от продажната цена плюс несъбрани акциз и ДДС.", "date": "2018.01.10", "title": "Цигари \"Карелия\" част от турско-гръцки нелегален канал"}
{"url": "http://www.cross.bg/kalotina-ychastvat-stroitelstvo-1565179.html", "text": "/КРОСС/ Дванадесет са отворените оферти за избор на изпълнител за изготвянето на технически проект и строителство на обект: Модернизация на път І-8 Калотина - п. в. „Храбърско\" от км 15+500 до км 32+447,20 и етапни връзки\", съобщават от Агенция \"Пътна инфраструктура\". Това е участъкът между Драгоман и Сливница, с дължина 16,98 км. Индикативната стойност на проекта е 117 млн. лв. без ДДС и ще се финансира от републиканския бюджет.Отворените оферти, по реда на постъпването им в деловодството на Агенция „Пътна инфраструктура\", са на:•\tДЗЗД Виа Милитарис - Хер, в което са: Автомагистрали Черно море АД и Автомагистрали Хемус АД;•\tИнжстройинженеринг ЕООД;•\tКонсорциум Страбаг БП ДЗЗД, в което участват: Щрабаг ЕАД и Страбаг Сп. з.о.о., Полша;•\tИСА 2000 ЕООД;•\tТрейс Груп Холд АД;•\tГБС-Инфраструктурно строителство АД;•\tХидро-вод строй ДЗЗД, в което са: Хидрострой АД и Водстрой 98 АД;•\tОбединение Евро Калотина, в което участват: Джи Пи Груп АД, Контратас Иглесиас АД и Трансконсулт-22 ООД;•\tОбединение Геопът Запад, в което са: „Пътстрой-92\" АД и „Геострой\" АД;•\tДЗЗД АПВ Калотина СОП 2, в което са: Пътища Пловдив АД, Агромах ЕООД и Водно строителство - Благоевград АД;•\tСдружение Калотина II ДЗЗД, в което участват: ПСТ Груп ЕАД и Аква модул АД;•\tОбединение Калотина - Храбърско 2017, в коeто участват: Гранди Лавори Финкосит СПА и Х.С.С. ЕООД.Проектът предвижда уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни.На 9 януари 2018 г. в АПИ бяха отворени 12 оферти и за участъка от път I-8 между ГКПП „Калотина\" и Драгоман. Отсечката е с дължина 14,5 км. Индикативната стойност на проекта е 141 667 715 лв. без ДДС. Част от средствата са осигурени от Механизма „Свързана Европа\".Двете обществени поръчки за избор на изпълнители за модернизацията на 31,5 км от път I-8 между ГКПП „Калотина\" и Сливница бяха стартирани през септември м. г. Общата им индикативна стойност е 258,6 млн. лв.Път І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП „Калотина\" - София осигурява връзка към трансевропейски коридор „Ориент/Източно Средиземноморски\".Модернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.", "date": "2018.01.10", "title": "12 са кандидатите за изграждането на още 17 км от пътя между Драгоман и Сливница"}
{"url": "http://www.cross.bg/danni-noemvri-stroitelstvo-1565140.html", "text": "/КРОСС/ По предварителни данни през ноември 2017 г. индексът на продукцията в сектор „Строителство\", изчислен въз основа на сезонно изгладени данни, е с 1.4% над равнището от предходния месец, съобщават от Националния статистически институт.Календарно изгладените данни  показват увеличение от 7.9% на строителната продукция през ноември 2017 г. в сравнение със същия месец на 2016 година.Месечни измененияПрез ноември 2017 г. индексът на произведената строителна продукция, изчислен от сезонно изгладени данни, е над равнището от предходния месец, като продукцията от сградното строителство нараства с 1.9%, a от гражданското/инженерното строителство - с 0.6%.Годишни измененияНа годишна база ръстът на строителната продукция през ноември 2017 г., изчислен от календарно изгладени данни, се определя от положителния темп при сградното строителство, където увеличението е с 12.2%, а при гражданското/инженерното строителство - с 2.8%.", "date": "2018.01.10", "title": "Индекси на строителната продукция през ноември 2017 година"}
{"url": "http://www.cross.bg/atmosferata-zamursyavane-nyama-1565168.html", "text": "/КРОСС/ Системата за прогнозиране на замърсяването на въздуха на Българската академия на науките измерва само потенциала на атмосферата да се замърси и не изчислява кой какво гори в града. Това уточни проф. д-р Христомир Брънзов, директор на Националния институт по метеорология и хидрология към БАН, по повод разминаването между прогнозата и реалното замърсяване на въздуха вчера (9 януари).„Системата бърка, защото не знаем всичко за атмосферата\", каза той.По думите му за 9 януари прогнозата е била, че София ще се изчисти, но това е станало чак следобед.„Моделът изпревари реалното време. Това са средно денонощни стойности. Вчера прогнозата не беше вярна. Това е прогностична система за времето и замърсяването. Дори прогнозата на времето няма 100% сбъдваемост. Няма субективен фактор - тук няма човешка намеса\", уточни Брънзов.Експертът обясни, че силното замърсяване се дължи на температурната инверсия.„Температурата ниско долу е по-малка отколкото високо в атмосферата и няма конвекция в града, което води до натрупване на замърсяването\", каза той.За това допринася и фактът, че софийското поле е котловинно -заградено с планини и наподобява чаша.„Когато има студен въздух и няма вертикални движения в атмосферата студеният въздух се задържа. Задържайки се долу и липсата на конвекция води до това, че всичко което този град генерира като замърсяване остава и не може да се вдигне във високите слоеве на атмосферата\", посочи още експертът.Инверсията се е разрушила вчера около 15 часа с идването на вятъра. Моделът за прогнозиране на БАН е изчислил, че инверсията ще се разруши по-рано.„Численият модел на времето не отчита антропогенното замърсяване - той смята само мъглата в атмосферата\", каза Брънзов. ", "date": "2018.01.10", "title": "Прогнозата на БАН за въздуха изчислява само потенциала за замърсяване, а не кой какво гори"}
{"url": "http://www.cross.bg/hyu-grant-chaka-peto-dete-1565164.html", "text": "/КРОСС/ Хю Грант  ще става татко за пети път. Детето ще е от половинката на британския актьор - шведската телевизионна водеща Ана Еберстайн, съобщава „Контактмюзик\".Новината бе потвърдена от самите тях. За двойката това ще е трето дете, като до момента те имат 5-годишно момченце и 2-гдишно момиченце.Грант, който вече е на 57 години, има и 2 деца от предишната си партньорка Тигнглан Хонг.", "date": "2018.01.10", "title": "Хю Грант чака пето дете"}
{"url": "http://www.cross.bg/sporta-mladezhta-oblastta-1565170.html", "text": "/КРОСС/ България и Катар ще си сътрудничат в областта на младежта и спорта, съобщават от пресслужбата на правителството след днешното му заседание. Министерският съвет одобри Меморандум за разбирателство за сътрудничество в областта на младежта и спорта между двете правителства, като основа за водене на преговори.Двете страни ще насърчават двустранното приятелство и ще укрепват сътрудничеството, в областта на младежта и спорта, чрез обмяна на информация и мнения по въпроси, касаещи младежта и спорта, размяна на покани за участие в срещи и други форуми, както и насърчаване на обмен на делегации, треньори, младежи, специалисти и ръководители в областта на младежта и спорта.Сферите на сътрудничество обхващат спорта за всички, спорта за хора с увреждания, спорта за високи постижения, спортната медицина, антидопинговата дейност, младежките политики, разработването и изпълнението на проекти в сферата на младежта, спортни лагери, управление и поддръжка на спортни съоръжения и др.Предвижда се учредяването на смесена комисия, която да работи за изпълнението на клаузите в Меморандума. Тази комисия ще се събира веднъж годишно и ще проследява организацията и координирането на програмите.  ", "date": "2018.01.10", "title": "България ще си сътрудничи с Катар в областта на спорта"}
{"url": "http://www.cross.bg/tazi-godina-ikonomika-1565165.html", "text": "/КРОСС/ Икономическият растеж на България през 2018 и 2019 г. ще достигне съответно 3,9% и 4%. Това се казва в прогнозата на Световната банка за световните икономически перспективи, цитирана от БГНЕС. Данните на банката показват, че българската икономика постепенно набира обороти и плавно увеличава своя ръст от 2015 г. насам.В сравнение с останалите балкански държави България има стабилни позиции. Нашата западна съседка Сърбия, която е страна със сходни размери на територията и населението, се представя значително по-зле. За нея банката предвижда ръст от 3 и 3,5% съответно за 2018 и 2019 г.Република Македония демонстрира сходен на България растеж от 3,9 и 4%, но това е прогнозата за тях през 2019 и 2020 г., като за тази Световната банка прогнозира 3,2%.Най-силната икономика в нашия балкански регион, турската, също ще се радва на много високи икономически темпове. Страната, която намира място в топ 20 на световните икономики, ще нарасне с 3,5 и 4% през тази и следващата година.Световната икономика през тази година ще отбележи ръст от 3,1%, сочи още прогнозата на СБ. През тази година растежът на икономиката в развитите страни, както се очаква, ще достигне 2,2%, в развиващите се страни и страните с формиращите се пазари - 4,5%. Прогнозата за растежа на американската икономика през 2018 и 2019 г. е повишена от СБ до 2,5 и 2,2% съответно.СБ значително повиши прогнозата за икономическия ръст на еврозоната с 0,6% до 2,1% през тази година и с 0,2% до 1,7% през 2019 г.Оценката за растежа на БВП на Япония през тази година е подобрена с 0,3% до 1,3%, а през 2019 г. - с 0,2% до 0,8%. Прогнозата за увеличението на китайския БВП през 2018 г. почти не се е променила - 6,4%, а за 2019 г. остава предишната - 6,3%. Руската икономика също ще нарасне през тази и следващата година съответно с 1,7% и 1,8%.Световната банка очаква и увеличение на обема на световната търговия през текущата година с 4%, а през 2019 г. - с 3,9%. Петролът през 2018 г. може да поскъпне с 9,4% през 2018 г. и с 1,7% през 2019 г./ ", "date": "2018.01.10", "title": "Световната банка прогнозира 3,9 процента растеж на българската икономика тази година"}
{"url": "http://www.cross.bg/statisticheski-izsledvaniya-deiinosti-1565169.html", "text": "/КРОСС/ Правителството прие Отчет за изпълнението на Националната статистическа програма и за дейността на Националния статистически институт (НСИ) през 2017 година и програма за 2018 година, съобщават от пресслужбата на Министерски съвет след днешното заседание.През изминалата година НСИ осъществи общо 257 статистически изследвания и дейности като съкрати сроковете за производство и разпространение на данните до крайните потребители. Въведе електронни въпросници и специално разработени уеббазирани приложения за статистически изследвания в различни области, което значително повиши качеството и усъвършенства споделянето на информацията.За първи път бяха представени „Макроикономическа статистика - Финансова статистика и нефинансови национални сметки\", уеббазирано приложение „Лечебни и здравни заведения\", данни за цените на природния газ и електроенергията за битови и крайни небитови клиенти, тримесечни индекси на цените на „Юридически и счетоводни дейности; консултантски дейности в областта на управлението\" и други.Включени са нови изследвания и дейности за 2018 г„ сред които пилотно изследване за насилието, базирано на полов признак, анонимизирани данни за научни и изследователски цели, разработване на система от статистически индикатори „Цели за устойчиво развитие 2030\", Статистика на цените. Показатели за недвижимите имоти.  ", "date": "2018.01.10", "title": "НСИ осъществи 257  статистически изследвания и дейности за 2017-а"}
{"url": "http://www.cross.bg/evakyatziya-i-na-dvata-terminala-na-sofiiiskoto-letishte-zaradi-signal-za-bomba-1565163.html", "text": "/КРОСС/ И двата терминала на летище \"София\" бяха евакуирани в сряда следобед, съобщава \"Нова телевизия\".Причината за мярката за сигурност са получени през „Гранична полиция\" сигнали за поставени взривни устройства.От пресцентъра на МВР съобщиха:Час по-късно, в 14:20 бе възстановена нормалната работа на терминалите на летището, поясниха от МВР, с което стана ясно, че тревогата наистина е била фалшива.", "date": "2018.01.10", "title": "Евакуация и на двата терминала на софийското летище заради сигнал за бомба"}
{"url": "http://www.cross.bg/deiinost-krim-peskov-1565159.html", "text": "/КРОСС/ Провокационната дейност на руско-украинската граница в района на Крим продължава, във връзка с това Русия предприема мерки по обезпечаването на сигурността на своята територия. Това заяви пред журналисти говорителят на руския президент Дмитрий Песков, коментирайки съобщенията за разместване на системи С-400 на полуострова, предава ТАСС, цитирана от Фокус.„Знаем, че провокационната дейност край руско-украинската граница в района на Крим продължава, както и диверсионната дейност\", заяви Песков, напомняйки разкритите факти за подобна дейност.„Затова приетите от руската страна всички необходими мерки по обезпечаването на своята сигурност не трябва да се възприемат като заплаха, за който и да е, а трябва да се възприемат именно като мерки по обезпечаването на собствената сигурност, за което, естествено, Русия е в пълното си суверенно право\", заключи говорителят на Путин.Както съобщи в края на декември м.г. командващият на 4-а армия на ВВС и ПВО генерал-лейтенант Виктор Севостянов, два дивизиона зенитни-ракетни системи С-400 трябва да застъпят на бойно дежурство в Крим в началото на 2018 година. ", "date": "2018.01.10", "title": "Песков: Провокациите на руско-украинската граница продължават"}
{"url": "http://www.cross.bg/dobrev-kiril-kakuv-1565172.html", "text": "/КРОСС/ „Европредседателството започна, обвиняват ни, че ние саботираме този процес и искаме да изложим страната пред чужденците. Смятам, че всичко онова, което се случва в последните месеци и дни, няма как да не изложи управляващите\". Това каза зам.-председателят  на БСП Кирил Добрев на пресконференция в централата на партията.Той бе категоричен: \"Има нещо по-важно от европредседателството - това е сигурността на българските граждани и гостите, които ще дойдат от чужбина. \"„Всичко започна от едно отвличане от преди месеци, всички ни успокоиха, че бандите с отвличанията не са се върнали и това е случайно действие. Никой тогава не разбра защо това момче е отвлечено и какъв откуп е платен, а той е 7-цифрена сума\", припомни Добрев.Той отбеляза и опита за убийство на данъчен инспектор в центъра на София и как никой не е разбрал защо е извършено това покушение.„Всички казаха, че това е опит за покушение срещу държавата. За шесторното убийство се твърди, че е от битов характер, но в  цялата тази битова драма има нещо, което е много притеснително. Осем години, човек с влязла в сила присъда, не може да влезе там, където му е мястото\", каза още Кирил Добрев.Той попита какъв облик дава информацията, че такива случаи са около 500-600 в цялата страна. „Не мога да кажа дали наглото и демонстративно убийство на Петър Христов е политическо или бизнес. В последно време границата между бизнеса и политиката е размита. Ако приемем тезата на управляващите, че г-н Христов е честен и почтен човек, то тогава всички честни и почтени българи трябва да бъдат много притеснени, че може някой да им отнеме живота и то не къде е, а на правителственото трасе. Страхувам се, че истината е друга и че Велико Търново е поредното феодално владение, подобно на Добрич, където някой се вихреше със суджуци,  подобно на Хасково, където милиони по европроекти се разпределяха между братовчеди\", коментира зам.-председателят на левицата.Кирил Добрев попита още в качеството си на какъв г-н Христов е уредил среща на министъра на вътрешните работи Цветан Цветанов с един престъпник, къде е извършена срещата и била ли е обезпечена.„Вярно ли е, че същият човек, който е защитен свидетел, лично е екзекутирал няколко от жертвите?\" - пита още той. Кирил Добрев бе категоричен, че основният въпрос е могат ли институциите да гарантират сигурността на гражданите.Зам.-председседателят на НС на БСП обяви, че утре ще бъде поискано изслушването на премиера в НС за ситуацията в страната.  ", "date": "2018.01.10", "title": "БСП иска изслушване на Бойко Борисов в парламента "}
{"url": "http://www.cross.bg/radev-bulgariya-kitaii-1565173.html", "text": "/КРОСС/ „Между България и Китай има отлични отношения и ние бихме желали те да получат широка всеобхватност\". Това заяви държавният глава Румен Радев, който прие днес на „Дондуков\" 2 известния китайски учен и писател проф. Гордън Уан. Гостът, който е заместник-председател на Алианса на цивилизациите към ООН, е на посещение в България. В срещата участва и извънредния и пълномощен посланик на Китай у нас Джан Хайджоу, съобщават от пресслужбата на президентството.Президентът Радев и проф. Уан споделиха виждане, че е необходимо двустранният потенциал за сътрудничество да се развива едновременно във всички области. „Към политическите и икономически отношения трябва да добавим и развиваме културата, духовността и образованието\", посочи в хода на разговора Румен Радев. Държавният глава беше категоричен, че за да се случи това, е необходимо да се подобрят свързаността и прякото общуване между хората в двете страни.„Благодаря на посланик Джан Хайджоу, че днес е тук и използвам възможността да се обърна към него, защото вярваме, че ако китайската държава открие директна самолетна линия до България, това ще доведе до засилване на туристическия поток и повече китайски туристи ще посетят страната ни\", заяви още президентът Радев.По време на разговора държавният глава посочи, че България подкрепя и високо оценява инициативата за сътрудничеството между Китай и страните от Централна и Източна Европа „16+1\". Румен Радев изрази задоволството си, че нашата страна ще бъде домакин на срещата през настоящата година.Проф. Уан благодари за топлото гостоприемство, което е получил в страната ни, и сподели възхищението си от научния потенциал на родните учени, с които е имал възможност да разговаря.", "date": "2018.01.10", "title": "Президентът: Отличните отношения между България и Китай трябва да се развиват едновременно във всички области"}
{"url": "http://www.cross.bg/vredni-polsha-bulgariya-1565171.html", "text": "/КРОСС/ България ще подкрепи Полша в искането ѝ за отмяна решението на Европейската комисия от 31-ви юли 2017 г. за най-добри налични техники за големите горивни инсталации. Министерският съвет одобри на днешното заседание позицията на страната ни по дело Т-699/17, образувано по жалба на Република Полша срещу ЕК пред Общия съд на Европейския съюз. В позицията на страната ни се отбелязва, че приетите стойности за нива на вредни емисии са амбициозни и нереалистични за постигане от съществуващите в България големи горивни инсталации, съобщават от пресслужбата на правителството след днешнто му заседание.С приетото от Комисията тази година решение се завишават в значителна степен изискванията към топлоелектрическите централи по отношение на емисионните нива на вредни вещества в атмосферата.Прилагането му у нас би наложило инвестирането на значителни финансови средства от топлоелектрическите централи, които произвеждат над 40% от електроенергията в България.  ", "date": "2018.01.10", "title": "Правителството подкрепя Полша и също се изправя срещу Брюксел заради високите изисквания за вредни емисии"}
{"url": "http://www.cross.bg/drebno-turgoviyata-stoki-1565139.html", "text": "/КРОСС/ По предварителни сезонно изгладени данни през ноември 2017 г. оборотът в раздел „Търговия на дребно, без търговията с автомобили и мотоциклети\" по съпоставими цени нараства с 0.3% спрямо предходния месец, съобщават от Националния статистически институт.През ноември 2017 г. оборотът в търговията на дребно, изчислен въз основа на календарно изгладени4 данни, бележи ръст от 3.8% в сравнение със същия месец на предходната година.Месечни измененияПрез ноември 2017 г. се наблюдава по-значително увеличение на оборота спрямо предходния месец при: търговията на дребно с текстил, облекло, обувки и кожени изделия - с 3.7%, търговията на дребно чрез поръчки по пощата, телефона или интернет - с 2.4%, търговията на дребно с разнообразни стоки - с 1.8%, търговията на дребно с битова техника, мебели и други стоки за бита - с 1.7%, и търговията на дребно с хранителни стоки, напитки и тютюневи изделия - с 1.4%. Намаление е отбелязано само при търговията на дребно с автомобилни горива и смазочни материали - с 2.8%.Годишни измененияПрез ноември 2017 г. в сравнение със същия месец на 2016 г. оборотът нараства по-значително при: търговията на дребно с разнообразни стоки - със 17.0%, търговията на дребно с битова техника, мебели и други стоки за бита - с 11.2%, и търговията на дребно с хранителни стоки, напитки и тютюневи изделия - с 8.8%. Спад е регистриран при търговията на дребно с автомобилни горива и смазочни материали - с 13.9%.", "date": "2018.01.10", "title": "Нараства оборотът в раздел \"Търговия на дребно\""}
{"url": "http://www.cross.bg/pozhar-selo-strazhitza-1565153.html", "text": "/КРОСС/ Трима души са загинали при пожар в село Камен (обл. Велико Търново). Сигнал за тежкия инцидент е получен тази сутрин в 05,45 ч. На адреса незабавно са изпратени два пожарни автомобила с петима огнеборци от Пожарната служба в Стражица.Открити са силно обгорени тела - предполага се, че в къщата са били 76-годишният стопанин и 74-годишната му съпруга. Заедно с тях вероятно е била и 54-годишната им дъщеря, съобщава „Дарик\".Предстои на местопроизшествието да бъде направен оглед и ще се изясняват причините за пожара. По първоначална информация няма данни за умишлен палеж. ", "date": "2018.01.10", "title": "Семейство изгоря в пожар в село край Стражица"}
{"url": "http://www.cross.bg/gryp-viziyata-metropolis-1565154.html", "text": "/КРОСС/ Голям шум се вдигна около сваления билборд на протестиращите полицаи, като дори премиерът Бойко Борисов се възмути. В тази връзка фирмата, която оперира върху въпросния билборд в центъра на столицата - „Метрополис\", взе отношение и изрази своята гледна точка. Причината да премахне плаката не била цензура, а нарушен договор. ", "date": "2018.01.10", "title": "Ето защо са свалили билборда на полицаите"}
{"url": "http://www.cross.bg/evropeiiskiya-baldi-iliyana-1565180.html", "text": "/КРОСС/ Миграцията, сигурността, развитието на Европейския съюз, както и приоритетите на българското председателство на Съвета на ЕС бяха основни теми на разговор между вицепрезидента Илияна Йотова и посланика на Италианската република у нас Стефано Балди. Срещата се състоя днес на „Дондуков\" 2.Илияна Йотова изтъкна, че по време на председателството на Съвета на ЕС България трябва да направи една крачка по-напред от икономическа и инфраструктурна свързаност със страните от Западните Балкани, като акцентира и върху темата за политическото разширяване на съюза. Италианският посланик приветства поставянето на Западните Балкани във външнополитическия фокус на Българското председателство на Съвета на ЕС.Вицепрезидентът и италианският посланик бяха категорични, че за разрешаването на миграционната криза се изисква проява на солидарност от всички европейски страни. Илияна Йотова отбеляза, че реформата на Дъблинския регламент ще бъде във фокуса на Българското председателство. По време на него ще се води и дебатът за бюджета на Европейския съюз след 2020 г., напомни вицепрезидентът и обърна внимание на запазването на кохезионната политика, която за страни като България е изключително важна.Необходимостта от реформи в Европейския съюз също беше обсъдена по време на срещата. Предвид дългогодишния опит на вицепрезидента в Европейския парламент посланик Балди пожела да се запознае с мнението ѝ по темата. Според Илияна Йотова Европа страда от липсата на силни и смели лидери.„Европейските институции се нуждаят от дълбока реформа\", допълни тя.Вицепрезидентът и италианският посланик се обединиха около идеята да организират заедно дискусия за бъдещето на европейския проект предвид дългогодишния опит на Илияна Йотова в Европейския парламент, високо оценен от Стефано Балди.На срещата бяха обсъдени и теми от вътрешнополитическия дневен ред, общи за България и Италия, като демографската криза и проблемите на образованието и заетостта. Вицепрезидентът обърна внимание на тенденцията да се затварят училищата в малките населени места. Тя открои и проблема на малките общини при разпределянето на европейските средства. Посланик Стефано Балди отбеляза добрите практики на Италия в политиката за стимулиране на младите семейства.Недостигът на кадри в България също бе сред обсъдените проблеми. Италианските инвеститори срещат големи затруднения при намирането на квалифицирана работна ръка и това може да доведе до отлив на инвестиции, изрази опасенията си посланик Балди по време на срещата.", "date": "2018.01.10", "title": "Проблемите пред Европа в контекста на българското председателство обсъди вицепрезидентът с посланика на Италия"}
{"url": "http://www.cross.bg/vashington-tyrtziya-ekstradira-1565155.html", "text": "/КРОСС/ Отношенията на Турция със САЩ се влошават заради отказа на Вашингтон да екстрадира ислямския проповедник Фетулах Гюлен и военната помощ за сирийските кюрди. Това обяви турският министър на външните работи Мевлют Чавушоглу пред пред местна агенция.Той заяви, че връзките между съюзниците в рамките на НАТО ще продължат да се влошават ако Вашингтон не поправи грешките си.Анкара се вбеси от отказа на Вашингтон да екстрадира Гюлен, който е смятан за организатор на неуспешния опит за военен преврат в Турция през юли 2016 година, както и от подкрепата на САЩ за кюрдските „Сили за самоотбрана\"(YPG), които са клон на терористичната организация „Работническа партия на Кюрдистан\"(ПКК).В последните дни отношенията допълнително се обтегнаха, след като американски съд издаде присъда срещу висш служител на турската държавна банка „Халкбанк\" по обвинение, че е помагал на ирански граждани да заобикалят наложените санкции срещу страната.", "date": "2018.01.10", "title": "Турция размаха пръст на САЩ: Отношенията още ще се влошат, ако Вашингтон не поправи грешките си"}
{"url": "http://www.cross.bg/polozhenie-depo-popov-1565156.html", "text": "/КРОСС/ Частичното бедствено положение заради боклука в Пазарджик ще бъде отменено на 15 януари, обяви кметът Тодор Попов.Общината е получила информация, че фирмата, която оспорва избора на оператор на регионалното депо за битови отпадъци, не е обжалвала конкурса пред Върховния административен съд.Кметът Тодор Попов посочи:„Всеки момент очакваме да получим официалното становище от Комисията за защита на конкуренцията за липсата на обжалвания и да пристъпим към подготвянето на документи за подписването на договора с регионалното депо. Две седмици се занимавах с този въпрос. Бедственото положение беше инструмент за това ние да не влезнем в наистина бедствено положение, защото беше огромна глупост, да имаме изградено депо, а то да стои заради това, че някой е решил нещо да обжалва и то при положение, че ние там сме били супер коректни и перфектни и сме избрали офертата с най-ниската цена и с най-добрата техника\", каза Попов пред БНР.", "date": "2018.01.10", "title": "Отменят частичното бедствено положение в Пазарджишко на 15 януари"}
{"url": "http://www.cross.bg/zaplashtane-evropredsedatelstvoto-niskoto-1565151.html", "text": "/КРОСС/ Синдикална федерация на служителите в МВР (СФСМВР) отказа да се възползва от предложението на правителството да използва един от билбордовете за европредседателството. До него се стигна, след като , че частна фирма е свалила билборд, с който полицаите планираха да протестират срещу ниското си заплащане пред евроделегатите, които ще пристигнат в София.Донякъде иронично министър-председателят обяви, че ако искат ще им бъдат предложени, всички билбордове, които са планирани за реклама на България и европредседателството, но пък съвсем сериозно е бил предложен поне един от тях, става ясно от изявление на СФСМВР.От Федерацията оценяват изключително високо този жест на правителството за възстановяване на една несправедливост, но заявяват че няма да се възползват от това предложение. Те смятат, че в момента е много по-важно да бъде решен проблемът с ниските възнаграждения на служителите в МВР, които водят до сериозна демотивация на работещите в системата, правят професиите „полицай\", „пожарникар\" и „спасител\" неатрактивни и занижават качеството на услугата „сигурност\", която доставя МВР.Представителите на СФСМВР заявяват, че предпочитат да спрат говоренето през „билбордове\" и медии и биха желали да проведат среща с министър-председателя на Република България, за да бъдат решени устойчиво проблемите с ниското заплащане на работещите и да се обсъдят възможностите за изготвяне на стратегия за обществен ред и сигурност и реформиране на МВР с хоризонт 2030. ", "date": "2018.01.10", "title": "Полицаите няма да се възползват от предложението на премиера за билбордовете"}
{"url": "http://www.cross.bg/flotski-terem-arsenal-1565157.html", "text": "/КРОСС/ Над 100 работници от Кораборемонтния завод \"Терем - Флотски Арсенал\" блокираха за десет минути пътя Варна-Белослав. Те протестират срещу придобиването на нови задължения от предприятието, което ще доведе до източване на дружеството и назначаването на съуправител на завода. Те са притеснени и за работните си места, защото предстоят съкращения, предава БНТ.Протестиращите са недоволни от идеята за сливането на \"Терем - Флотски арсенал\" с \"Терем - Овеч\" в Провадия. Провадийското дружество има 2 милиона лева задължения. Опасенията на работниците са, че те ще бъдат платени от \"Терем - Флотски арсенал\". Има решение варненското дружество да купи производствени халета и казарма за около 2 милиона лева.„Т.е. по този начин ще стане едно източване на завода, близо 4 милиона. Което за нас изобщо не е желателно и ние не го искаме. Защото нямаме намерение да работим за основни средства за халета и казарма, които ние сме ги строили\", обяви Живко Тузсузов, председател на синдикат „Промяна\" в КРЗ „Терем - Флотски Арсенал\".Иван Досков - изпълнителен директор на „Терем\" ЕАД отговори:„Има подготвителни действия в тази връзка, но окончателно решение за вливането на Овеч Провадия в „КРЗ Флотски арсенал\" не е взето\".Живко Тузсузов обаче контрира: „Аз го видях написано черно на бяло решение на съвета на директорите, което за нас е като закон\".Според назначения съуправител на „Терем - Флотски Арсенал\" Данко Момчилов от миналата година дружеството има 4 милиона лева задължения.„Дружеството трябва малко да се преструктурира, за да бъде ефективно. Няма да има много съкращения, тук става въпрос за хора, които са упражнили, получили са и са придобили правото си на пенсия. И от много години продължават да работят в дружеството\", каза Момчилов.Той допълни, че вече има договори за ремонт на кораби. Никой от работещите обаче не е сигурен за мястото си.„За последната една година заводът е намалял от 750 на 600 души и изтичат предимно млади кадри\", каза Диана Неделчева, технически сътрудник.„От няколко месеца заводът не работи така, както работеше преди. Основната цел на софийското ни управление е да осигурява работа, такава не ни се осигурява. Съзнателно завода се води към дъното\", добави Росица Демирова, счетоводител.Работниците заявиха, че ако проблемите не бъдат решени, ще пренесат протеста на жълтите павета. ", "date": "2018.01.10", "title": "Работници на \"Терем - Флотски арсенал\" излязоха на протест срещу сливане"}
{"url": "http://www.cross.bg/zlatanov-merki-sigyrnost-1565158.html", "text": "/КРОСС/ Общо девет протеста ще посрещнат в столицата високите гости от Брюксел за старт на председателството на България на Съвета на Европейския съюз. Всички те ще се проведат, утре, 11 януари, в деня на официалното откриване на европредседателството ни.„Утре в столицата ще се проведат 9 протеста. Всички са в центъра на града. Тези съпътстващи мероприятия ще затруднят придвижването на автомобили и граждани, повече отколкото делегациите\", обяви зам.-директора на СДВР Антон Златанов на пресконференция по повод организацията в София за деня на откриването.„В последно време в столицата се провеждат много протести. Един от протестите ще се състои сутринта - той е подкрепа на Истанбулската конвенция и няма да затруднява движението. Останалите протести са от 17:00 до 20:30 час. Част от тях са свързани с изграждането на втория лифт в Банско - за и против. Провели сме срещи с организаторите и сме ги призовали за разбиране. Съгласували сме маршрути на движение, сборни и крайни пунктове, за да не пречат на делегациите\", обясни Златанов, цитиран от „Фокус\".Ст. комисар Златанов уточни, че едната зона, в която ще има протести е бул. „Витоша\", бул. „Цар Освободител\", площад „Независимост\", пл. „Св. Александър Невски\". „Другата зона е от паметника на патриарх Евтимий, бул. „Васил Левски\", ул. „Гурко\", бул. „Раковски\" и пл. „Св. Александър Невски\".„Има на няколко пъти пресичане. Подготвени сме, нямаме притеснения. Утре сме във фокуса на всички европейски и световни медии. Демократична държава сме всеки има правото да изрази мнението си\", каза още той.Зам.-шефът на столичната полиция коментира и засилените мерки за сигурност, които се предвиждат в София по време на 6-месечното председателство.„Това, което се случва като мерки за сигурност от нашата страна ще е под мотото на гъвкавостта. Изискването към службите за сигурност в днешно време - едновременно с мерките за сигурност, които трябва да са адекватни и на добро ниво, трябва да са осигурени и нуждите и правата на гостите и гражданите. Във взаимодействие сме с много институции. Изготвени и проиграни са много варианти, както за предвижване на делегациите, така и по линия на сигурността по линия на съпътстващи мероприятия - спортни, културни, протестни. Концентрацията ни в момента е за 11 и 12 януари, но като цяло напълно сме готови за тези 6 месеца. Самото председателство е възможност за държавата, но и предизвикателство за службите за сигурност. Предвидените мерки са гъвкави, така че минимално да затруднят трафика и предвижването на гражданите\", поясни ст. комисар Златанов.Във връзка със сигурността Антон Златанов заяви, че това, което гражданите ще виждат, са видимите мерки - например засилено полицейско присъствие.„Успоредно се провеждат и скрити мерки, за да гарантират сигурността и спокойствието в града. От утре сутринта ще се затвори така наречената градска градина на НДК и улиците около Двореца, където ще се паркира ще се извършат проверки. За района на НДК мерките действат от 1 декември до сега, като ще продължат да действат до края на юни месец. Мерките гъвкаво ще се повишат в зависимост от нивото на събитията в София\", каза още той.„Събитията за тези 6 месеца са над 460, около 30 са на високо ниво. Ние ще даваме указания и информация какво и как се очаква да се случва. Призоваваме утре във вечерните часове гражданите да избягват движението в центъра\", обясни ст. комисар Антон Златанов.„Призовавам всеки, ако забележи съмнителни лица, багажи и т.н. да информира МВР, за да се предприемат навременни мерки. Трябва да гледаме националния интерес и адекватно и бързо да разрешаваме проблемите, които биха могли да възникнат\", добави той.", "date": "2018.01.10", "title": "С 9 протеста в София откриваме председателството"}
{"url": "http://www.cross.bg/proizvodstvoto-proizvodstvo-promishlenost-1565138.html", "text": "/КРОСС/ По предварителни данни през ноември 2017 г. индексът на промишленото производство , изчислен от сезонно изгладените данни , нараства с 0.3% в сравнение с октомври 2017 година, сочи проучване а Националния статистически институт.През ноември 2017 г. при календарно изгладения индекс  на промишленото производство е регистриран ръст от 1.7% спрямо съответния месец на 2016 година.Месечни измененияПрез ноември 2017 г. увеличение спрямо предходния месец е регистрирано в производството и разпределението на електрическа и топлоенергия и газ - с 1.3%, и в преработващата промишленост - с 0.5%, а намаление е отчетено в добивната промишленост - с 3.3%. По-значителен ръст в преработващата промишленост се наблюдава при: производството на превозни средства, без автомобили - с 18.2%, производството на лекарствени вещества и продукти и  ремонта и инсталирането на машини и оборудване - по 14.6%, производство на текстил и изделия от текстил, без облекло и производството на облекло - по 5.2%. Спад е регистриран при: производството на напитки - със 7.5%, производството на метални изделия, без машини и оборудване - с 5.7%, производството на тютюневи изделия - с 4.1%, производството на автомобили, ремаркета и полуремаркета - с 2.3%.Годишни измененияНа годишна база ръст на промишленото производство, изчислен от календарно изгладените данни, е отчетен в преработващата промишленост - с 4.6%, а спад е регистриран в добивната промишленост - със 7.4%, и в производството и разпределението на електрическа и топлоенергия и газ - с 4.6%.По-значително увеличение в преработващата промишленост спрямо предходната година се наблюдава при: производството на превозни средства, без автомобили - с 43.2%, производството на компютърна и комуникационна техника, електронни и оптични продукти - с 15.6%, производството на лекарствени вещества и продукти - с 14.1%, производството на химични продукти - с 13.2%. Намаление е отчетено при: производството на тютюневи изделия - с 20.8%, производството на напитки - с 11.9%, производството на мебели - с 10.4%, печатната дейност и възпроизвеждането на записани носители - със 7.7%. ", "date": "2018.01.10", "title": "Индексът на промишлено производство нараства "}
{"url": "http://www.cross.bg/sofiya-bombi-sgradi-1565141.html", "text": "/КРОСС/ Когато на 13 декември 1941 г. българското Народно събрание обявява символична война на Великобритания и САЩ, никой от управляващите не е предполагал, че тя скоро ще се превърне в жестока реалност. Обратът във войната през 1943 г. позволява на авиацията на САЩ и Англия, базирана в Южна Италия, да извършва допълнителни стратегически операции върху германските съюзници, сред които е и Царство България.Първото въздушно нападение над българската столица е направено на 14 ноември 1943 г. от 91 бомбардировача B-25 „Митчел\". Те хвърлят бомби с общо тегло 141 т. Разрушени са 47 сгради и постройки, а необитаеми стават 129. Убити са 59 граждански и военни лица, а ранени - 128. Първата тройка от неприятелски самолети обстрелва с картечници хората, бягащи по улиците.Изкопаните по градинките скривалища се оказват наводнени и неизползваеми. Следват още три въздушни нападения - на 24 ноември, 10 и 20 декември. София почва да живее в постоянен страх от сирените.Отминават коледните празници в студена и затъмнена София. Идва мразовитият и слънчев 10 януари 1944 г. Около 12,30 ч. на обед формация от около 200 американски бомбардировача В-17 и В-24 е на подстъпите към София. Съпровождат ги не по-малко от 100 двукорпусни изтребителя Р-38 \"Лайтнинг\". Бомбардировачите нанасят удар по София в 12,35 ч., а в 22 часа през нощта 80 британски бомбардировача \"Лелингтън\" повтарят удара и хвърлят нови 1000 бомби предимно в източните квартали. Убити са 750 души, ранени са около 700. Напълно са разрушени 3304 сгради, частично - 427. Съобщителната и водоснабдителна мрежа са прекъснати, пламтят южното крило на Народния театър, сградата на БАН, съседните здания....Общо по време на операция \"Point Blank\" (прицел от упор) София е бомбардирана 11 пъти, както и Враца, Дупница и още 18 селища.- Хвърлени са 45 265 разрушителни и запалителни бомби. Част от тях са със закъснител, за да избухнат по-късно, когато хората са напуснали скривалищата.- Използвани са и бомби във вид на играчки и писалки, предназначени да убиват и осакатяват деца.- Загиват над 2477 души, 99 на сто от които са цивилни граждани, жени и деца. Ранените са двойно повече. Разрушени са над 12 000 сгради. Изсипаният над столицата 4350-тонен бомбен товар срива близо 1/4 от сградния й фонд. Материалните щети достигат астрономическата сума 24 млрд. лева.   ", "date": "2018.01.10", "title": "На 10 януари 1944 г. англо-американците убиват 750 софиянци"}
{"url": "http://www.cross.bg/borisov-politzaite-bulgariya-1565142.html", "text": "/КРОСС/ „Възмутен съм от свалянето на протестния билборд на полицаите, не ни пречат\". Това заяви премиерът Бойко Борисов по време на правителственото заседание, предава „Фокус\".Ден преди откриването на европредседателството на България правителството провежда заседанието си в реновираната зала 3 в НДК, която ще бъде основна за официалните срещи на представителите на Европейския съюз през следващите 6 месеца.Една от първите теми, които коментира е новият нестандартен подход за протест на полицаите, които решиха да наемат билбордове в София, с които да привлекат вниманието на пристигащите евроделегати. Един от тях - в центъра на столицата, .„Истински възмутен съм от това, което е направила една частна фирма и са свалили билборда на протеста на полицаите\".Премиерът уточни, че утре ще се види с тях.„Това, което съм разпоредил на Лиляна Павлова, е колкото искат билбордове от рекламата, която имаме за председателството, да им се предостави, защото не ни пречат\", заяви той.„Ние в момента ще започнем да разглеждаме бюджета на ЕС за следващия период и, когато защитаваме, особено кохезионната политика, искат да знаят колко са заплатите и пенсиите в България. Така, че не само, че не сме в колизия с техния протест, 55 млн. изплатихме повече на МВР, 100 млн. повече за армията, двойно увеличение на учителските заплати, 15 млн. допълнително за БАН, 10 млн. и сграда за СУ\", допълни Борисов.Премиерът поясни, че това са обществени пари.„Мисля, че с колегите се опитваме да ги слагаме на най-правилните места. Безспорно искаме да увеличим на всички доходите, но увеличихме и пенсиите. Вчера имахме КСНС и исканията на военните са за няколко милиарда - от 3 млрд лв. нагоре, най-вероятно ще излязат 4-5 млрд. накрая\", заяви Бойко Борисов. „Председателството е на България, нито е мое, нито е на правителството. Всички билбордове да се дадат, който каквото лошо има да каже, там може да го сложи и да си каже. Няма да рекламираме България, а всеки, каквото иска да сложи. Предоставете им ги, за да знаем, че максимум добре ще се покажем. В края на краищата ще покажем това, което сме\", обясни премиерът.Според Борисов бързо се е забравило колко милиарди е изплатило правителството за Белене, за американските централи, за КТБ.„Огромни пари. А тази година, никога толкова пари в бюджетите на министерствата, научните институции, университетите, защото сега ще дойде и УНСС с поне 1,8 млн. лв. искане за новата сграда. Ще им ги предоставим\", каза още той.„Днес прокуратурата заедно с МВР в 15.30 часа ще даде максимално съм ги помолил, детайлите за шесторното убийство, по цялата технология. От МВР се справиха прекрасно и такива приказки, които се говорят, не им отива на експертите в кавички, защото почти всички са служили при мен и около мен, и им знам качествата\", допълни премиерът по повод спекулациите, че самоубилият се Росен Ангелов  е набеден за убийствата в Нови Искър. ", "date": "2018.01.10", "title": "Борисов: Възмутен съм от свалянето на билборда на полицаите, дайте им всичките, да се види какви сме"}
{"url": "http://www.cross.bg/sloveniya-hurvatiya-zapadnite-1565144.html", "text": "/КРОСС/ Разширяването на Европейския съюз е в ръцете на Словения и Хърватия. Това заяви председателят на Европейската комисия Жан-Клод Юнкер, като предупреди, че граничният спор между двете държави засяга целия Блок, пише британският вестник The Daily Express.Говорейки в рамките на пресконференция със словенския президент Борут Пахор, люксембургският политик заяви: „Бъдещото разширяване на ЕС със страните от Западните Балкани е в ръцете на Словения и Хърватия\", предава \"Фокус\".Граничният спор между Загреб и Любляна „не е двустранен въпрос, това е проблем, който оказва влияние върху целия ЕС\", подчерта Жан-Клод Юнкер, като същевременно допълни, че от разрешаването му зависи „перспективата на държавите от Западните Балкани да станат членове на ЕС\".Председателят на ЕК припомни, че изпълнителният орган на Общността има „политически, правен и морален дълг да се намеси\" в нерешения спор между двете държави, без обаче да разкрива подробности за това как и кога това може да се случи.По отношение на държавите от Западните Балкани, от които Сърбия и Черна гора вече са започнали преговорите за членство в ЕС, Юнкер заяви: „Те трябва да се разберат помежду си, преди да станат част от Общността\".Словения и Хърватия имат спор за границата от 1991 г. насам. През 2009 г. двете страни се съгласиха на арбитраж, макар по-късно властите в Загреб да се отказаха от него.В края на юли 2017 година Арбитражният съд в Хага реши в полза на Словения в спора ѝ за морската граница с Хърватия. Словения трябва да получи пряк достъп до международните води в северната част на Адриатическо море, използвайки коридор, пресичащ хърватските териториални води, бе решението на органа.То бе приветствано от словенския министър-председател Миро Церар като \"историческо\". На свой ред хърватският премиер Андрей Пленкович заяви, че то „не е задължаващо по какъвто и да е начин\", и че Загреб няма намерение да се съобрази с него.", "date": "2018.01.10", "title": "Юнкер: Разширяването на ЕС на Западните Балкани зависи от Словения и Хърватия"}
{"url": "http://www.cross.bg/moldova-televiziya-izluchvaneto-1565143.html", "text": "/КРОСС/ Председателят на парламента на Молдова Андриан Канду одобри закон, с който се налагат ограничения за излъчването на руски телевизионни канали. Той направи това вместо временно отстранения президент на страната Игор Додон, който подложи законопроекта на критика. Това заяви в сряда пресслужбата на молдовския парламент, предава ТАСС.„Указът за приемане на Закона за внасяне на изменения и допълнения в Кодекса за телевизия и радио беше подписан тази сутрин от председателя на парламента Андриан Канду, след като Конституционният съд определи обстоятелствата, оправдаващи временното изпълнение от него на функциите на държавен глава за одобряването на отхвърления законопроект\", се казва в съобщението.Инициативата цели да осигури сигурността в информационното пространство чрез забрана на излъчването в Молдова на информационно-аналитически, политически и военни предавания от страни, които не са ратифицирали Европейската конвенция за трансгранична телевизия (Русия не я е ратифицирала). Поправките ще влязат сила след обнародването на закона. ", "date": "2018.01.10", "title": "В Молдова приеха забраната за руски медии"}
{"url": "http://www.cross.bg/zaemi-krediti-broya-1565147.html", "text": "/КРОСС/ Всеки трети българин има кредит. Ако не се броят децата и най-възрастните хора, се оказва че от населението в трудоспособна възраст почти всеки втори гражданин има задължения към банка или фирма за бързи кредити.В края на месец юни 2017 г. в Централния кредитен регистър на БНБ са записани 2,33 млн. кредитополучатели. От тях 2,217 млн. са граждани на страната, 98 000 са юридически лица, 7000 са чуждестранни лица, които нямат ЕГН или ЕИК, а 8000 са физически лица със свободни професии, или упражняващи занаятчийска дейност. При положение, че населението на страната е 7,1 млн. души, се оказва че всеки трети има кредит. Взетите заеми обаче са много повече от броя на кредитополучателите.В края на юни 2017 г. регистрираните кредити в информационната система на БНБ са 4,991 млн. броя на обща сума малко над 69 млрд. лв. Оказва се, че хората, които са принудени да вземат заем, имат средно поне по два кредита.В много семейства и двамата съпрузи са взели заеми. Според данните на БНБ, банковите кредити в края на юни 2017 г. са 2,765 млн. броя на обща стойност 50,37 млрд. лв. Оказва се, че близо 2,22 млн. броя са отпуснатите заеми от фирми за бързи кредити.При гражданите, най-голям е делът (63,7%) на тези с остатъчен дълг по кредитите до 5000 лв. Това са заеми за покриване на неотложни нужди в семейството или евентуално за покупка на кола на старо, а не за по-сериозни покупки като на апартамент или обучение в чужбина, за които са необходими доста по-сериозни суми.При фирмите преобладават тези с остатъчен дълг по заемите между 5000 и 50 000 лв. (35,4%). Броят на тези фирми със сравнително малки заеми е най-голям. Но най-съществена роля за кредитния пазар в страната имат големите компании, които взимат заеми за милиони, обобщава \"Труд\".Данните за кредитната задлъжнялост на хората и фирмите се използва от банките и другите кредитни институции при преценката дали да отпуснат заем на даден човек или компания. Информацията за заемите се осигурява в реално време и включва данни както за текущото състояние на кредитите, така и за просрочията по тях за 5 години назад.Данни в Централния кредитен регистър на БНБ подават 204 компании, в т.ч. 28 банки, 3 платежни и 173 финансови институции, като сред тях има и такива с предмет на дейност гаранционни сделки и придобиване на вземания по кредити. ", "date": "2018.01.10", "title": "Всеки трети българин има кредит"}
{"url": "http://www.cross.bg/pirinski-chast-problem-1565145.html", "text": "/КРОСС/ Изложба и конференция на тема \"Балканите и Югоизточното Средиземноморие: Споделени спомени, общо бъдеще\" ще се проведе в ЕП в Брюксел днес. Един от организаторите е евродепутатът Георги Пирински. Останалите са евродепутати от други държави.Най-активна организаторка е Костадинка Кунева от Гърция, каза Георги Пирински и добави:„Нейна е идеята да се потърси общото в античността, в средновековното наследство на народите от Югоизтока. Интересен аспект е фотоизложбата, която ще предшества самата конференция. Тя е дело на фотографа Иво Хаджимишев и е част от една много богата колекция, резултат от няколкогодишен проект, където са събрани образите на много открити в земите на днешна Гърция, България, Румъния, Кипър наследство с художествени, с исторически екземпляри, които говорят за присъствието и съчетаването на много древни култури. Търси се онова, което е създало една културна среда, една общност, която и днес дава своя отпечатък върху начина, по който се формираме и гледаме на света.Идеята на втория аспект на дискусията е да видим дали тази част от Европа, Източното Средиземноморие, могат да се развият като един регион, отворен към съседните - Евразия, Близкия изток, Северна Африка, и като част от ЕС да играят роля за развитието на един процес на позитивни взаимоотношения\", коментира евродепутатът.Относно въпроса с корупцията и представянето на България преди Европредседателството, Пирински коментира:„Трябва да запазим една балансирана перспектива и да не си затваряме очите по отношение на онова, което е реален проблем. Трябва да имаме самосъзнанието и нагласата да го погледнем обективно, а не да реагираме първосигнално. И едновременно с това достатъчно категорично да заявим, че това не е изолиран български проблем в Европа\". ", "date": "2018.01.10", "title": "Пирински: Трябва категорично да заявим, че корупцията не е само български проблем"}
{"url": "http://www.cross.bg/leva-yniversitet-obrazovanieto-1565149.html", "text": "/КРОСС/ Както беше обявено още преди дни, правителството отпуска 10 милиона лева допълнително на Софийския университет „С. Климент Охридски\". В началото на днешното правителствено заседание, което се проведе в НДК, премиерът Бойко Борисов обяви, че кабинетът ще отпусне въпросната сума.Министърът на образованието Красимир Вълчев уточни, че 9 милиона лева отиват за поддръжка и модернизиране на материалната база на СУ, която е и историческа ценност за столицата. Според разчета 1 милион лева отиват за придобиването на дълготрайни материални и нематериални активи.Ректорът на СУ проф. Атанас Герджиков, който присъства на началото на правителственото заседание, заяви, че е доволен от бързото и справедливо решение и благодари на премиера Борисов. Проф.Герджиков припомни, че приоритет за правителството е образованието.„Да използваме този момент да поставим основите на магистралата на духа. България може да се превърне в държава на духовността и да се постигне по-голям икономически растеж и просперитет чрез образование,наука и култура\", заяви професор Герджиков.„Не позволявайте да се отклоните от този път\", допълни той.Бойко Борисов на свой ред припомни инвестициите в образователна инфраструктура.Освен това университетът ще получи и нова сграда. ", "date": "2018.01.10", "title": "Отпуснаха допълнителни 10 милиона лева за Софийския университет"}
{"url": "http://www.cross.bg/posolstvoto-dzhylian-ekvador-1565146.html", "text": "/КРОСС/ Еквадор търси начин да прекрати престоя на Джулиан Асандж в посолството на страна в Лондон, съобщава „Дейли мейл\", цитиран от news.bg.Както е известно създателят на \"Уикилийкс\" се укри в дипломатическото представителство през 2012 г., за да избегне съдебно преследване.Джулиан Асанж обаче успя да разгневи президента на Еквадор Ленин Морено с критичните си постинги в Twitter по адрес на негови чуждестранни съюзници и по-точно Испания изразявайки подкрепа за независимостта на Каталуния.Еквадор търси посредник, който да помогне при преговорите с Великобритания по предаването на Асандж.Външният министър Мария Фернанда Еспиноса заяви, че страната ѝ \"разглежда и проучва възможността за посредничество\", за да бъде сложен край на \"неуместния\" петгодишен престой на Асанж в посолството в британската столица.", "date": "2018.01.10", "title": "Еквадор иска да изгони Джулиан Асандж от посолството си в Лондон"}
{"url": "http://www.cross.bg/instityta-putishtata-vytzov-1565148.html", "text": "/КРОСС/ Многото жертви по пътищата са умален модел на развитието на цялото общество. Заедно можем да направим много повече, отколкото всеки един поотделно. Това каза на пресконференция на тема: \"НЕ на жертвите по пътищата на България!\", организирана от Сдружение \"Институт за пътна безопасност\" (ИПБ) изпълнителният директор на Института Руслан Вуцов.„Създаването на Института е препоръчано от ООН и Световната банка. Целта на създаването на Института беше да обедини усилията на институциите и обществото за подобряване на безопасността на пътя. Само обединени можем да дадем предложения в тази насока, които да бъдат приети от държавните органи\", добави Вуцов, цитиран от novini.bg.Той съобщи, че от Института предлагат да бъде създадена организация с достатъчно голям административен капацитет, която да извършва мониторинг на пътната обстановка и да подпомага Министерски съвет.„Предлагаме тя да бъде подчинена на Министерски съвет. Същевременно е необходимо да се одитира цялата дейност, за да се знае къде се намираме във всеки един момент\", заяви Вуцов.Друго предложение на Сдружението е спешно да се приеме единна стратегия за безопасно движение по пътищата до 2020 г. От Института предлагат още да се направят промени в нормативната база, с които да се въведе понятието \"системен нарушител\", както и нова процедура за наказателните постановления.„Целта на тези промени е не да превръщат контролните органи в репресивен орган, а да се защити и гарантира обществения интерес, да се опази живота и здравето на участниците в движението, а водачите да спазват закона\", уточниха от Сдружението.Предлага се и нова философия за глобите - те да отговарят на степента на деянието, а рядко прилагани и недаващи ефект в други страни членки на ЕС санкции да бъдат отменени.„Гражданското общество иска нещо да се случи по темата и подава ръка към институциите\", каза бившият депутат и председател на транспортната комисия в 43-тото Народно събрание Настимир Ананиев.„Искаме да предоставим експертиза и решение, да протегнем ръка към институциите. Дали те ще я приемат, това е тяхно решение, но проблемът е видим - не може две години поред да сме на първо място в Европейския съюз по жертви на пътя. Въпросът е да се каже, че това е приоритет и да се действа по него\", подчерта Ананиев. ", "date": "2018.01.10", "title": "Предлагат нови мерки за намаляване на жертвите по пътищата"}
{"url": "http://www.cross.bg/vigenin-politika-tazi-1565128.html", "text": "/КРОСС/ \"Има теми от националната политика, по които е много важно и опозиция, и управляващи да работят заедно.  Външната политика и европейските въпроси, макар и преплетени, са едни от тях. По тях не са нужни просто позиции на правителството, но и позиции на България. И колкото по-единни сме по тези въпроси, толкова по-големи ще са възможностите страната ни да влияе върху процесите.\" Това каза по БНТ Кристиан Вигенин, депутат от ПГ на „БСП за България\" и председател на парламентарната Комисия по европейски въпроси и контрол на европейските фондове.„Според наследените от Естония досиета за цифровия пазар, можем да финализираме тази тема по време на нашето председателство. Въпреки амбицията на Естония да приключи пакета от мерки в тази сфера, тя не успя, но те са в много голяма степен на готовност\", каза Вигенин.Като втора наследена тема, която той посочи, бе Западните Балкани. Депутатът изрази надежда, че ще бъдат постигнати важни стъпки в тази насока.„Темата за Западните Балкани и бъдещето им за ЕС се обсъжда сериозно.  При среща на върха през май в София е добре да приемем декларация, която да е съпътствана от пътна карта, с конкретни мерки за свързването на Западните Балкани  със страните от ЕС, преди формално да станат страни членки\", категоричен бе той.Вигенин добави, че изпълването със съдържание на Социалния стълб е особено важен за БСП.  Народният представител от ПГ на „БСП за България\" уточни, че е добре да се гарантира достатъчен по обем бюджет на ЕС и след напускането на Великобритания, тъй като балансът ще бъде намален с малко над 10 млрд. евро, след Брекзит.„Важно е да се реши, как това ще бъде компенсирано, дали ще се търси увеличаване на вноските, което не е реалистично, но е вариант, дали ще се търси компенсиране по друг начин - с постепенно увеличаване на собствените ресурси или ще се уреждат някои политики и ще се направи финансиране през европейския бюджет по-ефективно. За нас е важно да се запазят принципите на кохезионната политика, като такава, която помага на изоставащите страни да догонят средноевропейските равнища. За нас това е ключов въпрос и не е без значение как ще бъде финансирана тази политика\", заяви още Вигенин.Депутатът уточни, че по време на нашето европредседателство ще започне дебатът за запазване на селскостопанската политика.По отношение на нормализиране на отношенията между Турция и ЕС, Вигенин изрази съмнение, че страната ни може да има съществена роля.„Тук нещата зависят преди всичко от Турция. Ако тя е решила да промени своя подход и направи стъпки към ЕС, нашето председателство е добра възможност да помогнем. Като гледам коментарите на френския президент след срещата му с турския му колега, мисля, че това ще е дълъг процес\", уточни Вигенин.", "date": "2018.01.10", "title": "Кристиан Вигенин: По време на европредседателството са нужни позиции на България"}
{"url": "http://www.cross.bg/bansko-lift-protiv-1565129.html", "text": "/КРОСС/ Банско вероятно има нужда от втори кабинков лифт, а ски спортът трябва да се развива. Причината хиляди хора да протестират срещу решенията на правителството в тази посока е недоверието в политическата класа и усещането, че тя не отстоява публичния интерес, а е „на концесия\". Това е общото мнение на икономиста Петър Ганев и музиканта и еко активист Васил Гюров.В студиото на „Тази сутрин\" по БТВ икономистът представи данните от два доклада на Института за пазарна икономика, които са пряко свързани с темата. Според единия между 2008 г. и 2015 г. има удвояване на туристите в Банско, като в силен месец през зимния курорт минават между 20 и 30 000 чужди туристи и още 10 000 българи. „Няма как да бъдат извозени, мисля че е обосновано да има втори лифт, но виждам и всички фундаменти за протест\", коментира той.Именно в тази посока е и другото изследване на ИПИ - докладът „Отстъплението на демокрацията в България\". В него се посочва, че от 2013 г. насам имаме разрастване на корупцията по високите етажи, т.нар „захваната държава\", „кални медии\", много икономически и политически популизъм и, като цяло, политическа корупция.По думите на Ганев при решения като това на правителството от 28 декември за Банско се очаква държавата да гарантира, че ще бъдат спазвани разпоредбите, но това не работи, когато гражданите смятат, че властта е корумпирана.„Протестите не са против ски туризма, протестите са против решението на правителството, което е брутално във всички посоки\", подчерта и Гюров, като допълни, че протестиращите са против не толкова изграждането на втория лифт, колкото против самата процедура.По думите му управляващите са бързали да приемат промените в Плана за управление на НП „Пирин\" преди влизането в сила на новия Закон за концесиите, а самите текстове са неясно формулирани (на едно място е уточнено изрично, че се допуска изграждане само на водохващания, докато на друго липсва такова пояснение - б.р.) и има риск „след време да кажат „Така е станало, някой е решил\".Музикантът посочи, че министри обикалят телевизиите в защита на частен интерес и са „на концесия\", а в същото време не виждаме кой е реалният собственик на концесионера в Банско „Юлен\".„Би било доста по-логично като искаш да строиш нещо в национален парк да си покажеш с лицето си\", съгласи се и Ганев, като обаче отбеляза, че законът позволява сегашната ситуация.Според него нито спирането на проекта за втори лифт, нито оставката на един или друг министър няма да решат основния проблем - политическата корупция. ИПИ се обявява за реформиране на съдилищата и децентрализиране на прокуратурата, за да е сигурно, че нарушаването на законите ще води до наказания. ", "date": "2018.01.10", "title": "Протестът на природозащитниците не е срещу втората кабинка и ски туризма, а срещу политиците на концесия"}
{"url": "http://www.cross.bg/ykraiina-s-kompleks-1565131.html", "text": "/КРОСС/ Разместването в Севастопол на зенитно-ракетния комплекс С-400 е  предупредителен сигнал за украинските разработчици на ракетно оръжие. Това заяви пред РИА „Новости\" депутатът от Държавната дума на Русия Дмитрий Белик.Както по-рано съобщи източник от силовите структури в Крим, новият комплекс има първостепенната задача да контролира въздушното пространство над Чонгар и Армянск край границата с Украйна.Според думите на Белик, севастополският дивизион, заедно с подразделението във Феодосия, са готови да отразят потенциална ракетна заплаха от страна на Украйна.„За да не изпитват там киевските тактики, всеки обект, който пресече въздушната граница на полуострова без разрешение със сигурност ще бъде свален, независимо дали лети към Кримския мост или към санаториумите в Евпатория. Мога да кажа едно: всеки опит да се изпробва нашата противовъздушна отбрана ще завърши плачевно\", добави депутатът.Той отбеляза, че разположените в различни части на полуострова подразделения С-400 „Триумф\" създават плътен кръг на ПВО, без „мъртви зони\". ", "date": "2018.01.10", "title": "Русия размести ракетите си в Крим като предупреждение за Украйна"}
{"url": "http://www.cross.bg/toplofikatziya-plovdiv-izpolzvaneto-1565130.html", "text": "/КРОСС/ Сред основните аспекти на EVN Топлофикация е екологично чистото производство на енергия от новата когенерационна централа за топлинна и електрическа енергия в гр. Пловдив, пусната в експлоатация през 2011 г. Това е най-модерното съоръжение от този тип не само в България, но и на Балканите, съобщават от компанията.Основна мярка за намаляването на замърсяването на въздуха в Пловдив през зимните сезони е използването на централното топлоснабдяване.•\tНовата когенерационна  централа на ЕVN Топлофикация не отделя във въздуха на гр. Пловдив вредни вещества като серни диоксиди, прах (фини прахови частици) и диоксини. •\tЕмисиите на отделяния азотен оксид са 2,5 пъти по-малко спрямо отоплението на дърва  и въглища, а на въглероден оксид - над 250 пъти по-малко.Предимства при използването на услугите на EVN Топлофикация:-\tотопление и топла вода в едно-\tбез вредни емисии и миризми в дома-\tдомашен уют и комфорт-\tсигурност на доставките -\tбез риск от пожар -\tконкурентна цена спрямо други енергийни източници.  ", "date": "2018.01.10", "title": "По-чист въздух за Пловдив с използването на услугите от EVN Топлофикация "}
{"url": "http://www.cross.bg/relsite-chasa-dyshi-1565132.html", "text": "/КРОСС/ Трима души се самоубиха в Казанлък в последните дни, съобщава БГНЕС.В рамките на по-малко от 12 часа, в понеделник двама души са намерили смъртта си на релсите, а млад мъж е скочил от терасата на апартамента си ден преди Богоявление.Последният самоубиец Минко Лалев е бил криминално проявен и е имал проблеми с наркотици, вероятно това е причината да скочи от терасата си на блок 48 в квартал \"Изток\".Другият случай пък е свързан с 56-годишна жена, която около 17 часа в понеделник се е хвърлила на релсите пред бързия влак София - Бургас. Тя се качила на близък до жп линията гараж в кв. \"Васил Левски\" и когато влакът приближил тя се хвърлила от там. Загинала е на място.Часове след като бе пуснат наново железопътния транспорт, втори самоубиец се хвърли на релсите в близост до мястото където се самоуби жената. За около 6 часа движението на влаковете беше възстановено.Тъжната статистика е 3 трупа за 3 дни в Казанлък и то навръх честванията за 140 години от освобождението на града.  ", "date": "2018.01.10", "title": "Трима души се самоубиха в Казанлък от началото на годината"}
{"url": "http://www.cross.bg/oruzhie-yadreno-yfstal-1565133.html", "text": "/КРОСС/ Властите в САЩ  възнамерява да облекчат съществуващите ограничения за използването на ядрено оръжие и да разработят нова ядрена бойна глава със заряд с малка мощност. Това съобщава „Гардиън\", като се позова на думите на бившия специален съветник на президента Барак Обама по въпросите на контрола над въоръженията и неразпространението им Джон Улфстал.По думите му според новата ядрена политика на Пентагона с тези бойни глави ще бъдат оборудвани  модифицирани ракети с подводно базиране Trident D5. Уфстал подчерта, че действията на САЩ  са с  цел \"възпиране на Русия от използване на тактически ядрени бойни глави в случай на конфликт в Източна Европа\".Той добавя, че политиката в тази сфера на САЩ е по-твърда в сравнение с времето на президента Барак Обама.„От това, което знам, това, което пише в докладите - това е целта. Да се изпрати ясен възпиращ знак срещу руснаци, севернокорейци, китайци. Да стане ясно, че \"всякакъв опит от страна на Русия или Северна Корея да се използва ядрено оръжие ще доведе до тежки последици за тях\", коментира Уфстал.Бившият съветник уточни, че Пентагона е разширил значително списъка на условията, при които САЩ могат да нанесат ядрен удар срещу врага. Те включват отговор на неядрена атака, която е нанесла много жертви, или в отговор на нападение срещу животоподдържащи съоръжения или такива, които контролират ядрените оръжия.Уфстал смята, че плановете ще бъдат официално обявени в края на януари.Според „Гардиън\" привържениците на контрола върху ядрените оръжия вече са изразили опасенията си от намеренията на САЩ да разработят нова бойна глава, тъй като според тях това увеличава вероятността за използване на ядрено оръжие по време на военни операции. ", "date": "2018.01.10", "title": "САЩ разработват нови ядрени бойни глави, за да възпрат Русия"}
{"url": "http://www.cross.bg/vuzdyha-godina-bulgariya-1565136.html", "text": "/КРОСС/ Всяка година в Европа преждевременно умират 400 хил. души заради лошото качество на въздуха. Това каза в интервю за БНТ еврокомисарят за околната среда, морските въпроси и риболова Кармену Вела.Във връзка с това дали замърсяването на въздуха е най-големият екологичен проблем за България и за целия ЕС, Кармену Вела обясни:„Замърсяването на въздуха е глобален проблем - не само за България и Европа, но и за целия свят. Всяка година в Европа преждевременно умират 400 хил. души заради лошото качество на въздуха. Тук не включвам хроничните заболявания, които нашите граждани развиват. Всички държави членки трябва да правят повече, България не е изключение. Очакваме форума, който министър Нено Димов организира с подкрепа на Комисията за екоиновациите в областта за подобряване на качеството на въздуха. Този форум ще помогне не само на България, но и другите държави членки, за да постигнат целите, които сме поставили\", каза още Вело.Той заяви, че е уверен, че България ще продължи да подобрява прилагането на европейското законодателство в областта на екологията.„България е въвела повечето закони правилно и на време\", добави той.На въпрос кои ще са най-важните въпроси от неговия ресор в дневния ред на Българското председателство, Вела заяви:„Работната програма в областта на екологията за следващата година е много важна. Залагаме много надежди на нея. Едно от най-важните неща по време на Българското председателството ще бъде кръговата икономика. В нейните рамки имаме стратегия за пластмасите, готвим и промени в директивата за питейната вода. Кръговата икономика е един от приоритетите на тази Комисия\", добави Кармену Вела.„Чакаме с нетърпение и Българското председателство да даде нов тласък на кръговата икономика. На 16 януари ще представим тази много важна стратегия за пластмасите. Това е огромен проблем не само в ЕС, но и в световен мащаб. В ЕС от 25 млн. тона пластмаса на година, които произвеждаме, по-малко от 30% се рециклират\", заяви еврокомисарят.", "date": "2018.01.10", "title": "400 хиляди души умират на година в Европа заради мръсния въздух"}
{"url": "http://www.cross.bg/tyrnira-sofiya-godina-1565137.html", "text": "/КРОСС/ Проблемите около тенис турнир в София, който трябва да се състои в началото на февруари, са станали повод за сериозни съмнения около неговото провеждане през последните месеци, предава „Спортал\". През декември бе обявено, че турската компания \"Гаранти Коза\" се оттегля като генерален спонсор - нещо, което се е случило далеч по-рано.Последвали са спешни срещи и разговори от страна на президента на Българската федерация по тенис Стефан Цветков в търсене на нови спонсори, които да гарантират провеждането на състезанието. В продължение на седмици той е пазил информацията да не се разпространи, докато е уверявал хората, че всичко е наред.Въпреки постоянното издигане в последно време на президента на БФ Тенис Стефан Цветков в международните тенис организации, интересът към турнира в София става все по-малък. На този етап има само един спонсор, като не е ясно в какъв размер ще е неговата подкрепа, а по същото време миналата година организацията бе подсигурена.Дубайската компания, която притежава лиценза за турнира, обяви, че той ще се състои, а БФ Тенис се зае с организацията. Организаторите получават редовно подкрепа и финансиране от държавата. През 2016 г., когато бе първото издание, бюджетът на състезанието бе 2 800 000 лв., като Министерството на младежта и спорта подпомогна организацията с 500 000 лв. Договорът за турнира в София изтича тази година и бъдещото му провеждане в България е под сериозни въпросителни.Разликата се усети още при подаването на заявки от страна на тенисистите. Финалистът от миналата година Давид Гофен и Доминик Тийм, който в предишното издание бе поставен под №1, предпочетоха да не играят в София. Това направи и шампионът от 2016 г. Роберто Баутиста Агут, който в момента е 21-и в световната ранглиста. Така единственият участник от топ 20 е Григор Димитров.Григор, който миналата година изнесе турнира на гърба си, е заявил участие, но и той най-вероятно не е останал очарован от ниското ниво, което се очертава. Миналата година феновете се стекоха да подкрепят най-добрия български тенисист, но интересът не беше голям извън неговите мачове. Сега зрителите едва ли ще се тълпят да гледат младата корейска надежда Хьон Чун.По всяка вероятност в щаба на най-добрия български тенисист не са били информирани за проблемите с турнира, като са уверявани, че всичко върви по план. За участието на Григор Димитров бе обявено в края на октомври, като на пресконференцията присъстваше представител на \"Гаранти Коза\", а компанията най-вероятно по това време вече е била взела решението да няма нищо общо с турнира. ", "date": "2018.01.10", "title": "Проблеми с организацията на турнира в София"}
{"url": "http://www.cross.bg/zaharova-teatr-balet-1565134.html", "text": "/КРОСС/ При първото си гостуване през октомври миналата година Светлана Захарова обеща да се върне в България с най-новия си проект „Аморе\" и наистина спази обещанието си. На 10 май в Зала 1 на НДК световната прима ще танцува с водещите солисти  Михаил Лобухин, Денис Родкин, Денис Савин и други балетни артисти от трупата на емблематичния „Большой театр\".„Аз не обичам да танцувам едно и също, но класическите спектакли не се отнасят към това - тях ми се иска да танцувам колкото може по-дълго. Съвременният балет е друго нещо - да рискуваш, да се пробваш в различен стил- това е необходимо на артиста. Аз не се страхувам от експерименти - обичам да бъда различна, непредсказуема\".Захарова признава, че отдавна е мечтала на направи нещо съвсем ново и  че тя  самата  е избирала  хореографите на трите едноактни балета, включени в „Аморе\".„Ние репетирахме цяла година и това беше един изключетелен творчески процес, в който  работехме с голяма любов. Неслучайно нашият проект се казва „Аморе\" -и трите балета ракзказват за любовта - щастлива и трагична...и този разказ е сериознен или с усмивка\" - продължава Захарова.Първият балет „Франческа де Римини\" е по музика на П.И.Чайковский, постановка на Юрий Посохов - бивш премиер-солист на „Большой театр\", а в последствие успешен хореограф на редица балети, в това число и на „Франческа де Римини\".Вторият балет е „Преди дъжда\". Негов автор е немско-нигерийския балетист и  хореограф  Патрик де Бана -премиер-солист на трупата на Морис Бежар и Начо Дуанто и създател на световния проект „Кралете на танца\".  Освен че създава този балет специално за Захарова,  той е и нейн сценичен партньор.Балетният фарс „Щрихи\" по музика на Моцарт и хореографията на Маргерит Донлон, представя  световната прима в неочаквана за нея комична светлина.„Аморе\"  вече има почти едногодишна история с премиери  в Модена и Парма, Италия. Показван   е в Москва на сцената на „Большой театр\", Токио, Лондон, Атина, Равена, Генуа и т.н. Преди София на 10 май, спектакълът ще бъде показан в Прага.Билетите вече са в продажба в мрежата на Ивентим и Изипей.", "date": "2018.01.10", "title": "Световната прима Светлана Захарова и водещи солисти на Большой театр през май на софийска сцена"}
{"url": "http://www.cross.bg/avstraliya-severna-zhiteli-1565135.html", "text": "/КРОСС/ На необичайна атракция стават свидетели жители и посетители в Северна Австралия, в близост до град Дарвин.А атракцията е бял крокодил във водите на река Аделаида. Животното беше видяно за първи път през миналия ноември и от тогава досега десетки туристи посещават мястото, при това само за да опитат да зърнат влечугото.Според зоолози крокодилът, който е дълъг 3 метра, страда от хипомеланизъм. Той вече си има и име - кръстен Пърл. ", "date": "2018.01.10", "title": "Бял крокодил изненадва жители на Северна Австралия"}
{"url": "http://www.cross.bg/sigyrnost-suvetut-prodykti-1565125.html", "text": "/КРОСС/ Съветът за сигурност на ООН единодушно прие налагането на нови санкции за Северна Корея заради ядрените и ракетни изпитания на Пхенян, предава БНТ.Доставките на петролни продукти като бензин и дизелово гориво са допълнително ограничени.Резолюцията включва също така забрана за износ на храни и селскостопански продукти, машини, електрически съоръжения, дървесина и кораби, а също за продажба на машини, желязо и други метали.Наложена е забрана за пътуване срещу 16 лица. ", "date": "2018.01.10", "title": "Съветът за сигурност наложи нови санкции срещу Северна Корея"}
{"url": "http://www.cross.bg/zaharieva-data-erdogan-1565127.html", "text": "/КРОСС/ „Със сигурност президентът Ердоган е добре дошъл в България\". Това каза вицепремиерът и министър на външните работи Екатерина Захариева в предаването „Тази сутрин\" по БТВ по повод възможността за визита на турския президент по време на европредседателството ни.„Още по-хубаво ще стане, за да покажем толерантност на религиите. В Турция проведохме много конструктивни и полезни срещи. Трябва да нормализираме ситуацията. Премиерът Бойко Борисов проведе много позитивна среща с Реджеп Ердоган. Нашият премиер постави въпроса за по-бързото решаване на проблема с журналистите, които се намират в затвори в Турция. Там трябва да има нормални и справедливи процеси. Това е мнението и на Европейския съюз.По време на българското председателство няма дата за посещение на президента на Ердоган. Той е добре дошъл винаги. Не сме водили разговори по тази тема, както и по темата за джамиите.По време на европредседателството няма дата и за посещение и на президента Владимир Путин. Има разговори по темата, но не и конкретна дата за това. Получил е покана от българския президент, но няма дата. Поканата е за тази година\", заяви Захариева.Като вицепремиер с ресор правосъдие тя коментира и тежките криминални случаи от началото на годината, а именно шесторното убийство в Нови Искър и разстрела на бизнесмена Петър Христов.„За миналата година има почти 100-процентова разкриваемост на убийства, от всичките 95 са разкрити 94\", обяви Захариева.По отношение на покушението срещу търновския бизнесмен, тя подчерта на няколко пъти, че той е бил симпатизант, но не и член на ГЕРБ.„Разбира се, че не е приятно в началото на европредседателството, особено за човек, който не е имал съмнения, не е получавал заплахи. Без да съм любител на теорията на конспирацията, това е меко казано странно. Захариева подчерта, че Христов е бил „абсолютно уважаван в града си човек\", който е помагал на другите.Вицепремиерът анонсира, че днес прокуратурата и МВР ще покажат доказателства, доказващи вината на самоубилия се Росен Ангелов за шесторното убийство в Нови Искър. На чия съвест трябва да лежи фактът, че Горския човек 9 години се е укривал от правосъдието?„Трябва може би и местните власти да бъдат по-активни, един човек се издирва с усилията на много институции\".По повод серията публикации в западния печат, посветени на проблемите с корупцията у нас, Захариева ги определи като „доста подобни, да не кажа едни и същи\". Тя цитира резултати от изследване на Евробарометър, според което българите са на 12-о място в ЕС като процент отговорили положително на въпроса „Вие лично участвали ли сте в корупционни схеми?\", докато румънците били на първо място. Според Захариева корупцията намалява, но има още много да се работи.Трябва да се работи не само по корупцията по високите етажи, но и по ниските и средни етажи, които създават усещането, коментира вицепремиерът и допълни, че трябва да има както наказания, така и превенция. Не казвам, че не виждаме проблемите, ние може би ги виждаме по-добре от тези, които гледат отвън\", категорична беше Захариева.Тя се изказа негативно за вота на недоверие, който ще искат БСП и ДПС.„Не ме притеснява толкова вотът на недоверие. За този вот се говори още от ноември, защо избраха 10 януари, за да внесат искането си? Очевидно се прави, защото тогава е датата на откриването на председателството\", коментира вицепремиерът.  ", "date": "2018.01.10", "title": "Захариева: Ердоган винаги е добре дошъл в България"}
{"url": "http://www.cross.bg/velkov-vnimanie-trite-1565126.html", "text": "/КРОСС/ Ако организирани престъпници искат да дестабилизират властта и да покажат слабостта ѝ по време на председателството, ще ударят пак. Такава теза разви в предаването „Здравей, България\" по „Нова телевизия\" експертът по сигурност и депутат от „БСП за България\" Славчо Велков. Той анализира ситуацията след трите показни стрелби - по данъчния в края на годината, шесторното убийство в Нови Искър и убийството на бизнесмена Петър Христов.„И трите случая са различни. Случват се приблизително по едно и също време. Престъпленията са от различен характер. Задава се въпросът дали и трите случая внушават чувство на несигурност, на нестабилност, при положение че последният е обект на особено внимание и на определени европейски медии и се случва точно сега, когато започва българското европредседателство. Дали някой иска да създаде политическа дестабилност, това ще проличи. Ако това е организирана престъпна група, чиято цел е и дестабилизиране, тя ще извърши подобен акт, може би утре, когато всички ще бъдем в Народния театър за тържественото откриване на председателството\", коментира Велков.Славчо Велков изтъкна, че в декларацията от КСНС е било обърнато сериозно внимание, че е нужно усъвършенстване на процеса на противодействието на престъпността, защото има определени слабости.„Това показва, че след като не успяхме да създадем Национална стратегия за сигурност през 2017 г., по решение на миналия КСНС, следва да се отговори на съвременните предизвикателства срещу сигурността, точно да се идентифицират и да се действа по начин, който да се гарантира ефективно противодействие. Тук ключовата дума е превенция\", категоричен бе Славчо Велков.Народният представител обърна внимание, че решенията на Консултативния съвет по национална сигурност при президента имат и задължителен характер, защото в него присъства ръководството на държавата, независимата съдебна власт, изпълнителната, политическите партии - цялата държава.", "date": "2018.01.10", "title": "Велков: Ако престъпници целят да дестабилизират властта, може да ударят точно по време на откриването на председателството"}
{"url": "http://www.cross.bg/mareshki-armiyata-pari-1565124.html", "text": "/КРОСС/ В нашата партия сме пацифисти и сме против да се харчат пари за въоръжаване. Това обяви в предаването „Тази сутрин\" по БТВ лидерът на „Воля\" и зам.-председател на парламента Веселин Марешки по повод вчерашното заседание на Консултативния съвет за национална сигурност, но който се обсъждаше общата политика за сигурност в Европейския съюз и съответно отпускане на повече пари за армията.„Парите за армията са за сметка на учителите и лекарите, ако дойде една ракета от Северна Корея армията не помага\", уточни Марешки.Лидерът на „Воля\" каза, че е познавал убития в София бизнесмен Петър Христов. Според него убийството е политическо и е атака срещу правителството. По думите на Марешки неговата партия няма да подкрепи вота на недоверие, защото нямало алтернатива. Неговите думи по време на консултациите около вота после повторил почетният председател на ДПС Ахмед Доган.", "date": "2018.01.10", "title": "Марешки: Ние сме пацифисти, против сме да се харчат пари за въоръжаване"}
{"url": "http://www.cross.bg/ploshtad-bulgariya-yanyari-1565152.html", "text": "/КРОСС/ Протестът в защита на Пирин ще излезе извън границите на България. Освен в страната ни, протест ще има и в още две държави. Това обявиха от организаторите от „За да остане природа в България\".Последният протест се състоя в 10 града. Сега той вече ще е в 16 града в България и 2 в чужбина - Лондон и Брюксел. А българските градове са София, Благоевград, Бургас, Варна, Велико Търново, Габрово, Казанлък, Пазарджик, Плевен, Пловдив, Русе, Свищов, Сливен, Стара Загора, Хасково и Шумен.Както вече е ясно протестът ще се проведе в деня на откриването на председателството, а именно 11 януари.Протестът е не конкретно срещу изграждането на втори кабинков лифт в Банско, а „срещу приетото на 28 декември 2017 г. решение на Министерски съвет за отваряне за строителство на 48% от територията на Национален парк „Пирин\", уточняват от коалицията от неправителствени организации и граждански групи \"За да остане природа в България\".Исканията на протеста са за отмяна на решението на Министерски съвет от 28 декември 2017 г., с което бяха приети промени, разрешаващи строителство в националния парк, и за оставка на министъра на околната среда и водите Нено Димов, който саботира основната функция на екоминистерството - да опазва природните богатства на България.Ето и къде ще са протестите на 11 януари:Къде ще са протестите на 11 януари 2018 г., четвъртък: София, 18:30 ч, паметника на Патриарх ЕвтимийБлагоевград, 18:30 ч, площад България, (пред Largo Mall)Бургас, 18:30 ч, ЧасовникаВарна, 18:30 ч, пред ОбщинатаВелико Търново, 18:30 ч, площад „Майка България\"Габрово, 18 ч, площад \"Възраждане\"Казанлък, 18 ч, площад „Севтополис\"Пазарджик, 18:30 ч, „Тортата\" Плевен, 18:30 ч, пред часовникаПловдив, 18:30 ч, площад „Съединение\" Русе, 18 ч, Паметник на свободатаСвищов,  на 10 януари (сряда) от 17:30 ч. пред беседката в градската градинаСливен...Стара Загора, 18:30 ч, Синдикален ДомХасково, 18 ч, площад СвободаШумен, 18:30 ч, входа на градската градинаЛондон, 18 ч, пред българското посолствоБрюксел, 18:30 ч, площад „Люксембург\" ", "date": "2018.01.10", "title": "Протестът в защита на Пирин се разраства - ще се проведе в още 2 държави и в общо 18 града"}
{"url": "http://www.cross.bg/informatziya-vzriviha-purvonachalna-1565150.html", "text": "/КРОСС/ Взривиха заведение ‚Аквариума\" в центъра на Монтана, собственост на Стефан Петров- Бухала, съобщава \"Нова телевизия\". Гърмът се е чул около 3 часа през нощта, но сигналът е подаден тази сутрин, когато служителите пристигнали на работа, съобщават от МВР.Няма пострадали или сериозни щети. По първоначална информация е строшено само предното стъкло и част от пода е избит.Сградата се намира на площад „Алеко Константинов\" до Областната администрация в града.В момента районът е отцепен от полиция и криминалистична лаборатория. Очакват се на място да пристигне Специализиран отряд за борба с тероризма.По първоначална информация собственикът на заведението не е получавал заплахи. ", "date": "2018.01.10", "title": "Взривиха заведение в центъра на Монтана"}
{"url": "http://www.cross.bg/parkira-kareto-parkinga-1565121.html", "text": "/КРОСС/ Центърът на София ще бъде блокиран за автомобили заради започващото европредседателство, чието официално откриване е утре (11 януари).От 17.30 часа днес (10 януари) до отпътуването на чуждите делегации на 12 януари няма да може да се паркира в карето около Народния театър.Затворени ще бъдат всички улици в карето на „Ген. Гурко\", „Георги Сава Раковски\", „Княз Александър Първи\" и бул. „Цар Освободител\".Няма да може да се паркира и на синята зона на площад „Батенберг\", както и на паркинга до бившия партиен дом.От съображения за сигурност се забранява и транзитното преминаване в района на градската градина.Ограничения ще има и край НДК. Затворени ще бъдат двата паркинга около Националния дворец, при вход А3 и малкия до бул. „Витоша\". ", "date": "2018.01.10", "title": "Блокада в центъра на София"}
{"url": "http://www.cross.bg/koryptziyata-zakon-borba-1565122.html", "text": "/КРОСС/ „Не виждам истинско желание за борба с корупцията през антикорупционния закон. Рискуваме България да тръгне в това европредседателство така, да изпусне този златен шанс заради ината и може би някакви други цели на управляващите\". Това коментира в предаването „Преди всички\" по БНР Филип Попов от БСП, който е и зам.-председател на правната комисия в парламента.Според него това е прах в очите на българските граждани:„Цялата философия на този закон е сбъркана. С такъв тип закон няма как да се бори корупцията. Тя се бори от органите, които следва да правоприлагат, но когато изначално материята, която следва да се бори срещу корупцията, е некачествен (самият законопроект), тогава няма как и тези органи да си свършат работата. Затова президентът е наложил вето върху целия законопроект, защото той в своята философия е сбъркан. Не може да се променят един или два текста, защото самите текстове са свързани\".„Очевидно законът ще бъде прегласуван\", каза още Попов и добави:„Лошото е, че България стартира Европредседателството от тази неизгодна позиция. Трябва да има нов законопроект, заедно изработен от всички народни представители, който да отговаря в максимална степен на изискването на европейските институции, на тази висша цел борба с корупцията\". ", "date": "2018.01.10", "title": "Филип Попов: Не виждам истинско желание за борба с корупцията през антикорупционния закон"}
{"url": "http://www.cross.bg/koryptziyata-obsuzhdane-nego-1565119.html", "text": "/КРОСС/ От днес \"започва\" новата година за народните представители в парламента. Работата ще започне със заседание на Комисията по правни въпроси. На него депутатите от комисията ще обсъдят наложеното от президента вето върху закона срещу корупцията.На 2 януари Румен Радев върна за ново обсъждане Закона за противодействие на корупцията и за отнемане на незаконно придобитото имущество, приет от Народното събрание на 20 декември 2017 г. Ветото на държавния глава не е върху отделни текстове, а върху целия закон. В мотивите за връщане се посочва същественото несъответствие на закона с поставената в него цел - ефективно противодействие на корупцията, както и отклонения от основни начала на Конституцията и международни договори, по които България е страна, уточнява БНТ.Втората точка от работата на народните представители от правната комисия ще е обсъждане на законопроект за изменение на Закона за собствеността. ", "date": "2018.01.10", "title": "Депутатите се връщат на работа"}
{"url": "http://www.cross.bg/danuka-detza-otstupka-1565118.html", "text": "/КРОСС/ Новостите при плащането на данъците за тази година ще бъдат представени от Националната агенция за приходите.Сред най-важните е съкращаването на срока за плащане на данък върху доходите с 5% отстъпка,  съобщава БНР. Ако искаме 5% отстъпка от данъка за довнасяне, трябва да декларираме задълженията си към хазната онлайн и да ги платим до края на януари. Освен това не трябва да имаме стари задължения, подлежащи на публично изпълнение.Остават в сила облекченията за деца. Единият от родителите може да намали данъка си с 20 лева за едно дете и с 40 лева за две деца. Също така младите семейства могат да се възползват от намаляване на данъка с размера на платените лихви по ипотеката, ако жилището им е единствено и поне единият от съпрузите е до 35-годишна възраст. ", "date": "2018.01.10", "title": "НАП представя новостите при плащането на данъците"}
{"url": "http://www.cross.bg/karakachanov-ybiiistvoto-krasimir-1565123.html", "text": "/КРОСС/ „Най-логичната версия за убийството на Петър Христов е отмъщение от престъпния свят\". Това заяви вицепремиерът и министър на отбраната Красимир Каракачанов пред „Нова телевизия\" по повод на показния разстрел на бизнесмена в столицата.Според него е престъпно, че е изтекла информация за неговото участие за залавянето на бандата на „Наглите\".„Полицията работи и по други версии. Организираната престъпност трябва да се мачка докрай. Навсякъде където има организирана престъпност това може да се случи. Но най-страшно е изтичането на информация\", допълни вицепремиерът.Относно познанството между зам.-председателя на ГЕРБ и бивши вътрешен министър Цветан Цветанов с Петър Христов, Красимир Каракачанов коментира:„Най-нормалното е, човекът, който е съдействал да се разкрият тези престъпни групи да познава министъра на вътрешните работи, който тогава е бил Цветан Цветанов\".Според Каракачанов не е съвпадение, че убийството е точно преди началото на европредседателството.„Това се прави заради чуждите медии. И всеки очаква правителството да кляка\", обяви Каракачанов и се аргументира с факта, че в един от заводите на \"Терем\" имало политически искания точно заради европредседателството.Относно протестите на полицаите той смята, че те са последователни в своите искания от няколко правителства насам.„Всичко в системата за сигурност е свързано. Не може да се говори само за полиция. Военната полиция също имат заслуги за разкриването на убийството в Нови Искър\".„Направихме ясен знак към службите за сигурност с парите, които бяха отпуснати\", категоричен бе Каракачанов. ", "date": "2018.01.10", "title": "Красимир Каракачанов: Не е съвпадение, че убийството на Петър Христов е точно преди председателството"}
{"url": "http://www.cross.bg/kokinov-ybiiistvoto-nyama-1565120.html", "text": "/КРОСС/ \"Изпитвам леки съмнения, че \"Наглите\" е движещия мотив за убийството на Петър Христов. Смятам, че генезисът се корени в нещо по-прясно. Не може да бъде изключван и личният мотив. В момента гадаем\". Това каза в \"Денят започва\" бившият градски прокурор на София Николай Кокинов по повод убийството на бизнесмена Петър Христов, като заяви още, че според него няма връзка между стрелбата срещу данъчен служител и това убийство.„Обществена тайна е, че много от затворниците използват нерегламентирана комуникация, мобилни телефони и прочие, които не би трябвало да ползват. Очевидно, че някой трябва да направи нещо в тази администрация. Не смятам, че прокуратурата трябва да бъде натоварена с всички очаквания на обществото\", коментира Кокинов.Бившият градски прокурор коментира, че не вижда връзка между стрелбата срещу данъчния служител през декември и убийството на Петър Христов.„По-скоро символиката е \"Виждате ли, чувствам безнаказаност.\" По този тип престъпления държавата няма почти никакви успехи. Това е голата истина. Дълбоко се съмнявам, че извършителят на последното убийство ще бъде разкрит или ако бъде разкрит, ще бъде намерен мъртъв най-вероятно. Дано не съм лош пророк, но опитът ме води до този извод. Това е класическо поръчково убийство, в което няма пряка връзка между изпълнителя на деянието и жертвата. Обикновено след такъв тип престъпления изпълнителите изчезват, много рядко оцеляват\", каза бившият прокурор на София.По думите на Кокинов властите дължат един много сериозен брифинг за убийството в Нови Искър. Според него никой не е издирвал Росен Ангелов през последните години.„В момента ситуацията с намерения мъртъв е изключително давна за всички разследващи и ги провокира към някаква ленивост. Важно е да се разбере дали това е истинският извършител, тъй като имаше разлики в твърденията за оръжието и други неща около убийството. Поредица от странности има. Дори е странно мястото на трупа. Странно е толкова време след деянието да не бъде открит този човек\", допълни Николай Кокинов. ", "date": "2018.01.10", "title": "Кокинов: Голата истина е, че държавата няма успехи при разкриването на поръчковите разстрели"}
{"url": "http://www.cross.bg/pirogov-georgiev-deteto-1565117.html", "text": "/КРОСС/ Момиченце на 4 месеца с тежка диагноза беше спасено със съвместните усилия на две от най-големите болници у нас - „Пирогов\" и Военномедицинска академия.Туморът с размер на детска главичка е обхващал едната половина на черния дроб и цялата коремна кухина. Той бил открит случайно и семейството веднага било пренасочено към лекар в София, който пък го препратил към детския хирург д-р Цвятко Георгиев от „Пирогов\".Направените изследвания показали, че туморът се развива прогресивно, довел е до анемично състояние и трябва да бъде отстранен възможно най-бързо.Д-р Георгиев се свързвал с проф. Никола Владов от ВМА и в първите дни на годината детето е оперирано успешно.То вече е изведено от детската реанимация и вече е в Отделението по хирургия на новородено и вродени аномалии на „Пирогов\". Прогнозите на лекарите са, че момичето ще води нормален начин на живот.Според специалистите, не е новост, че детето се е родило с тумор. Толкова голям, обаче се среща рядко.Лекарите дават положителни прогнози за малката пациентка - тя ще води нормален начин на живот. ", "date": "2018.01.10", "title": "Съвместен действия на \"Пирогов\" и ВМА спасиха 4-месечно бебе с уникално голям тумор"}
{"url": "http://www.cross.bg/duzhd-oblachno-slab-1565103.html", "text": "/КРОСС/ Днес в страната ще преобладава облачно, в равнините и мъгливо време. Само на отделни места ще превали слаб дъжд. Ще духа слаб до умерен вятър от източната четвърт.Минималните температури ще бъдат между 0° и 5°, максималните - между 4° и 9°.Над Черноморието ще бъде предимно облачно, преди обяд на места и мъгливо. Ще духа до умерен вятър от изток-югоизток. Максимални температури на въздуха: 8°-9°. Температурата на морската вода е 10°. Вълнението на морето ще бъде 3-4 бала.Над планините ще преобладава облачно време. Ще духа умерен, по билата и силен вятър от юг-югозапад. Максимална температура на височина 1200 метра около 5°, на 2000 метра - около 2°.Атмосферното налягане ще продължи да се понижава, но ще остане по-високо от средното за януари.В четвъртък и петък времето ще се задържи облачно, на много места - с превалявания от дъжд, в планините - от сняг. Почти без валежи ще е в югозападните и крайните североизточни райони от страната. Вятърът ще е слаб от североизток. Дневните температури ще се понижат с още 2-3 градуса. В събота с усилване на вятъра ще нахлува студен въздух. Валежите ще продължат, в по-голямата част от страната ще са от сняг, в Горнотракийската низина и по Черноморието - дъжд, дъжд и сняг. ", "date": "2018.01.10", "title": "Облачно и мъгливо ще бъде днес"}
{"url": "http://www.cross.bg/srok-dvizhenieto-ogranicheno-1565112.html", "text": "/КРОСС/ Информация за състоянието на републиканските пътища към 05:30 ч. за 10.01.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 4° до + 8°.Времето над цялата страна е облачно.Слаб до умерен вятър духа в областите: Добрич, Монтана, Разград, Русе, Смолян, Търговище и Шумен.Слаб дъжд вали в областите Бургас, Враца, Монтана,Пловдив и Шумен, както и в района на проход „Шипка\", Котел /обл. Сливен/, Костенец и АМ „Тракия от км 15 до км 55 /обл. София/.Пътните настилки в по-голямата част от страната са сухи, на местата с валежи - мокри, а по усойните и планински райони - частично заледени и обработени.Намалена видимост поради мъгла: - до 50 м в района „Котленски проход\", проход „Шипка\", Прохода на Републиката, Борован /обл. Враца/, Самуил /обл. Разград/, гр. Сливен /обл. Сливен/, АМ „Хемус\" от км 41 до км 54 /обл. София/, Омуртаг /обл. Търговище/;- до 100 м в района на Белоградчик, Димово, Ружинци и Кула /обл. Видин/, гр. Мездра /обл. Враца/, Любеново и Люляк /обл. Плевен/, Ихтиман /обл. София/;- до 150 м в област Пазарджик, както и в района на гр. Враца /обл. Враца/, Ловеч, Луковит, Ябланица /обл. Ловеч/.ОГРАНИЧЕНИЯ ЗА ТОВАРНИ АВТОМОБИЛИ:Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:•\tАвтомагистралите; •\tпът I-1 с. Ребърково-Ботевград, като движението се пренасочва по път II-16 Ребърково-Своге-София;•\tпът I-1 Благоевград-ГКПП „Кулата\";•\tпът I-4 п. в. „Коритна\"-Велико Търново-Шумен;•\tпът I-5 Русе-Велико Търново;•\tпът I-8 ГКПП „Калотина\"-София;•\tпът I-9 Варна-Бургас;•\tпът II-18 Околовръстен път София;•\tпът II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": Област София: Движението по АМ \"Хемус\" в тунел \"Ечемишка\" посока Варна се осъществява в една лента поради планови ремонтни дейности по осветителните уредби в изпреварващата лента. Движението се извършва в активната лента. Срок до 10.01.2018 г.; Движението по АМ \"Хемус\" в тунел \"Топли дол\" посока Варна се осъществява в една лента, поради поетапни планови ремонтни дейности по осветителните уредби в активната и изпреварваща ленти. Движението се извършва поетапно в изпреварващата и аварийна ленти. Срок до 10.01.2018 г.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС; - „Златишки\" - затворен за всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Пампорово\" - забранен за МПС над 3,5 т; - „Петрохан\" - забранен за МПС над 12 т;- „Твърдишки\" - забранен за МПС над 10 т;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; Движението в участъка Гюешево - Перник от км 78+500 до км 79+500 се осъществява в една лента поради пропадане на част от пътното тяло. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 10.01.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 22.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: няма ограничения.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.01.10", "title": "Ето каква е пътната обстановка на 10 януари"}
{"url": "http://www.cross.bg/bivsh-chlen-ivan-1565111.html", "text": "/КРОСС/ Тони Димитрова, певицаВладимир Люцканов, актьор и режисьор, директор на Младежкия театърПроф. д-р Иван Стайков, дм, началник на Клиника по неврология в \"Аджибадем Сити Клиник Токуда\", член на лигата \"Лекарите, на които вярваме\"Д-р Иван Маджаров, управител на УМБАЛ \"Пълмед\", ПловдивТервел Пулев, боксьор, олимпийски медалистГаля Георгиева, съдия от Апелативния специализиран съд, бивш член на ВССГеорги Глушков, президент на Българската федерация по баскетболДоц. д-р Георги Панев, физик, бивш депутатДоц. д-р Йордан Величков, юрист, политик и дипломатПетя Миладинова, актриса и писателкаКамелия, фолкпевица  ", "date": "2018.01.10", "title": "Рождениците на 10 януари"}
{"url": "http://www.cross.bg/ekran-hora-prof-1565104.html", "text": "/КРОСС/ Брайловият екран в помощ на хора със зрителни увреждания вече е патентован. Изобретението ще помага на незрящи чрез създаването на текстови и компютърен интерфейс. Автор на брайловия екран е проф. Димитър Карастоянов от Института по информационни и комуникационни технологии при Българската академия на науките и неговият екип.Решението за патента е издадено на 31.01.2017 г., но заявката за изобретението е подадена няколко години по-рано, а разработването на екрана е още по-отдавна. През 2009 година професорът има договор с Фонда за научни изследвания за помощен компютърен интерфейс за хора с увредено зрение, който завършва успешно.„2010 и 2011 година подадохме няколко заявки за патенти за графичен брайлов екран и графичен брайлов дисплей и през 2015,2016 и 2017 те започнаха вече да излизат като признати патенти\", разказа проф. Карастоянов пред БНР.Има и още 13 подадени заявки за доразработването на брайловия екран и за други иновации, които все още чакат одобрение. За активната си дейност проф. Димитър Карастоянов е включен в „Златната книга на откривателите и изобретателите в България\" към Патентното ведомство и е удостоен с награда през миналата година.„Иновацията при нас е тази, че стремежът е в една по-голяма матрица да показваме не само букви и цифри, т.е. символи което е решен проблем за брайловите дисплеи, но да показваме графични символи, а именно прости графики, икони на Windows, а напоследък вече се занимаваме и с по-големи графични обекти като обекти на културно-историческото наследство, разказа проф. Карастоянов.През 2015 г. Институтът по информационни и комуникационни технологии при БАН, съвместно с Университета в Павия, Италия, участват в изложба в Замъка Висконти. Експозицията включва гоблени, които изобразяват сцени от битката при Павия през 1525 г. Освен възстановка на сцените 3D от Института правят плочи, върху които фигурите и сцените от всеки гоблен са изобразени графично за хора с увреждания и на всяка плоча има брайлова анотация за всяка картина.В края на миналата година проектът 3D дигитализация на обекти от национално историческото наследство за хора с увреждания е класиран за финансиране от Фонда за научни изследвания. За проекта са отпуснати 107 хиляди лева в рамките на три години.„Имаме амбиция такива картини от национално историческо наследство да ги направим достъпни за хора с увредено зрение като „Опълченците на Шипка\", „Обесването на Васил Левски\", „Спасяването на Самарското знаме пред Стара Загора\", изтъкна проф. Карастоянов.Брайловият екран може да бъде внедрен в таблети и смарт телефони. Една от телекомуникационните компании у нас вече е проявила интерес към патента. Ако една сериозна фирма с възможности за подобрения с по-голям ресурс да минимизира размера на брайловия екран, то тогава потребителят с увредено зрение би могъл да докосва екрана на смартфона и по този начин да „вижда\" контури. ", "date": "2018.01.10", "title": "Българин разработи брайлов екран за таблети и телефони"}
{"url": "http://www.cross.bg/varna-malko-avtomobil-1565108.html", "text": "/КРОСС/ Тежка катастрофа затвори временно пътя София - Варна в района на община Омуртаг - на около 2 км след с. Камбурово.Сигналът за пътния инцидент е подаден малко след 3:50 тази сутрин. По първоначални данни са се ударили специализиран автомобил за спешна помощ и автобус, пътуващ по линията Варна - София. Загинал е водачът на специализирания автомобил, съобщават от пресцентъра на МВР. В автобуса са пътували 40 души, като няма данни за сериозно пострадали.Образувано е досъдебно производство. Работата по установяване на причините за инцидента продължава.Движението бе възстановено малко след 8 часа.", "date": "2018.01.10", "title": "Тежка катастрофа между автобус и линейка"}
{"url": "http://www.cross.bg/vestnik-pishe-zaplati-1565115.html", "text": "/КРОСС/ \"Скъп ток удря работници и заплати\", пише в заглавие на първата си страница вестник \"Труд\". Изданието обяснява, че много компании, които са на свободния пазар на електроенергия, вече са получили предизвестия от доставчиците си, че вдигат цената от 30 до 60%. Според бизнеса токът формира над 30 на сто от себестойността на продукта и поскъпването ще доведе до ръст на цените на стоките и услугите, съкращаване на  работници и намаляване на заплати. \"Труд\" отбелязва още, че утре бизнес организациите решават дали да започват протести.Държавата пак ограничава наследяването на втората пенсия, пише вестник \"Сега\". Родените след 1959 г. ще имат избор между три варианта за изплащане на втора пенсия, но всички те не зависят изцяло от волята на осигурения, а от размера на натрупаното. Правото на наследяване на парите в индивидуалните партиди ще съществува само в определени случаи. На практика хората, които редовно са се осигурявали върху високи суми, няма да могат свободно да се разпореждат с парите си, които няма да се наследяват, коментира изданието.Три протеста посрещат европредседателството, съобщава вестник \"Дума\". Делегатите от ЕС, пристигащи у нас за церемонията, ще бъдат посрещнати от скандиращи полицаи.На 11 януари пред парламента ще се проведе демонстрация в подкрепа на Истанбулската конвенция. Вечерта природозащитници отново ще протестират на жълтите павета срещу одобрените промени в плана за Пирин, позволяващи сеч и застрояване на планината. Бизнесмени и жители на Банско пък идват в София за контрапротест, допълва \"Дума\".22 955 места са останали незаети в университетите през настоящата учебна година. Това показва справка за \"Монитор\", предоставена от Министерството на образованието. Така, на практика, средно около една трета от обявения план-прием е останал нереализиран.\"Горските власти са проспали по празниците невиждана досега бракониерска сеч, пише вестник \"Земя\". За времето от 20 декември миналата година до 3 януари 2018-а незаконно са отсечени 546 дървета в защитената местност Туловска кория. Тя е разположена на територията на Държавното горско стопанство - Мъглиж.\"Над 2500 стари автомобилни гуми са предали софиянци в създадените през последния месец пунктове. Целта на акцията е да не се допуска гумите да попадат в печките за отопление, тъй като именно горенето им е основната причина за замърсяването на въздуха, смятат от Столичната община. През последните дни отново в София и още девет града беше отчетено завишено ниво на замърсяване на въздуха.Вестник \"24 часа\" пише: По новите 35 км от \"Хемус\" само със 120 км/ч. Новите участъци от \"Хемус\" ще са с 2 м по-тесни и така ще се спестят 262 млн. лв. спрямо първия вариант, по който трябваше да се строи. Това става ясно от инвестиционното предложение на агенция \"Пътна инфраструктура\", допълва всекидневникът. ", "date": "2018.01.10", "title": "Акценти в пресата"}
{"url": "http://www.cross.bg/svaliha-bilbord-na-politzaite-s-poslanie-kum-evrodelegatite-1565116.html", "text": "/КРОСС/ Билборд на английски език, с който служителите на МВР смятаха да посрещнат евроделегатите у нас, беше свален във вторник вечер, съобщава БТВ.Той се намираше на кръстовището на улица \"Ген. Гурко\" и булевард \"Евлоги и Христо Георгиеви\".На него пишеше: „Служителите на в МВР са по-ниско платени в сравнение с техните колеги в ЕС. Тяхната основна заплата е само 340 евро\".От полицейския синдикат заявиха, че нямат представа каква е причината, тъй като поставянето е било платено за най-малко 2 седмици.Плакати са поставени и на булевардите \"Брюксел\" и \"Цариградско шосе\".В деня на официалното откриване на европредседателството, полицаите излизат на протест с искане за 15-процентно увеличение на заплатите. ", "date": "2018.01.10", "title": "Свалиха билборд на полицаите с послание към евроделегатите"}
{"url": "http://www.cross.bg/kaliforniya-pres-naii-malko-1565113.html", "text": "/КРОСС/ Най-малко 13 души са загинали в свлачища, отнесли къщи в Южна Калифорния, след силна буря с проливни дъждове, съобщи местната полиция, цитирана от \"Франс прес\". Телата са били открити в кал и отломки, по време на спасителни операции в град Монтесито, северозападно от Лос Анджелис.На пресконференция шерифът на окръг Санта Барбара Бил Браун  предупреди, че се очаква броят на жертвите да расте.В Туитър Пожарната служба на окръга съобщи, че използва специално обучени кучета, за да търси евентуални жертви в няколко къщи, затрупани от свлачищата, където 20 души са в неизвестност.Повечето от районите, засегнати от калните потоци, бяха опустошени през декември от пожара \"Томас\", най-унищожителният в историята на Калифорния, отбелязва \"Франс прес\", цитирана от БНР. ", "date": "2018.01.10", "title": "Най-малко 13 загинали след порои и свлачища в Калифорния"}
{"url": "http://www.cross.bg/hondyras-ostrovi-tzynami-1565114.html", "text": "/КРОСС/ Земетресение с магнитуд 7.6 по скалата на Рихтер удари карибския басейн в Централна Америка.Епицентърът е в Карибско море между Хондурас и Каймановите острови, съобщава Геологическата служба на САЩ USGS на дълбочина от 10 км.Издадено е предупреждение за опасност от цунами.Тихоокеанският център за предупреждение от цунами PTWC съобщи, че са застрашени зоните в радиус от 1000 километра около епицентъра на труса. В рисковия район попадат Каймановите острови, Ямайка, Мексико, Куба, Хондурас, Белиз, остров Сан Андрес, Коста Рика, Панама, Никарагуа и Гватемала.Не се съобщава за сериозни щети.", "date": "2018.01.10", "title": "Мощно земетресение удари Карибите"}
{"url": "http://www.cross.bg/tema-bulgariya-petur-1565109.html", "text": "/КРОСС/ Тема: Докъде ще ескалират вътрешнополитическите битки в контекста на европредседателството? Джема Грозданова от ГЕРБ срещу Кристиан Вигенин от БСПТема:  България в епицентъра на геополитиката - ръководителят на представителството на ЕК в България Огнян ЗлатевТема: Цветана Кръстева ни среща в рубриката „В кадър\" с високопоставени европейски политици за значението на председателството на Съвета на Европейския съюзТема: След показното убийство на бизнесмена Петър Христов, дал ценна информация за разкриването на „Наглите\" - говори бившият градски прокурор на София Николай КокиновТема: Опасно мръсен въздух заради мъгливото време - отрова ли дишаме?Тема: Среща с дизайнерката на първата дама Невена НиколоваТема: Възможно ли е компромисно решение за Пирин? Ще спечели или загуби регионът от новия план? Васил Гюров срещу Петър ГаневТема: На живо: София под блокада заради председателството на Европейския съюз. Кои са алтернативните маршрути?Тема: Как депутатите започват новата политическа година? И как ще гласува партия \"Воля\" на вота на недоверие? Гостува Веселин МарешкиТема: Какво ще спечели България от Европредседателството? В студиото вицепремиерът и външен министър Екатерина ЗахариеваТема: Защо полицаите посрещат европейските политици с билборд на английски за ниските си заплати?Тема: След заседанието при президента: Какви са решенията на Консултативния съвет за сигурност?Тема: Докога ще дишаме мръсен въздух в София? Прогнозата на експертитеТема: Кои са най-смутните времена в българската история и най-легендарните български хайдути?Тема: За показното убийство на прага на европредседателството говори вицепремиерът Красимир КаракачановТема: Има ли риск за сигурността ни? В студиото - Тома Биков от управляващите и Славчо Велков от опозициятаТема: Говори човекът, чул Петър Христов минути преди да бъде убитТема: Опасно мръсен ли е въздухът, който дишаме? Кой как мери и кой какви мерки взима?Тема: Обран магазин през дупка в стената. Заедно с парите откраднали и кадрите от охранителните камериТема: Ненчо Балабанов в колата на Ива и Мон Дьо ", "date": "2018.01.10", "title": "В сутрешните блокове"}
{"url": "http://www.cross.bg/svyat-pulen-hora-1565102.html", "text": "/КРОСС/ Любящите хора живеят в свят пълен с обич. Враждебните хора - в свят пълен с омраза. Същият свят.Уейн Дайер ", "date": "2018.01.10", "title": "Любящите хора живеят в свят пълен с... , а враждебните - в свят пълен с..."}
{"url": "http://www.cross.bg/chasa-sofiyaot-provede-1565110.html", "text": "/КРОСС/ ***Сoфия.От 16.00 часа в Централен Военен Клуб ще се проведе ежегодната церемония на Международната награда на херцога на Единбург - България. Президентът Румен Радев, патрон на организацията, ще връчи почетните значки и сертификати на над 120 младежи от цялата страна. В събитието специално участие ще вземе и Н. Пр. Ема Хопкинс, посланик на Великобритания.***София.От 10.00 часа в зала 3 на НДК ще се проведе редовното правителствено заседание.***София.От 14:30, в сградата на Народното събрание на пл. \"Княз Александър I\" №1, зала 238, Комисията по правни въпроси ще проведе обсъждане на Указ № 274 от 29.12.2017 г. на Президента на Република България за връщане за ново обсъждане на Закона за противодействие на корупцията и за отнемане на незаконно придобитото имущество, приет от Народното събрание на 20 декември 2017 г. и мотивите към указа.***София.От 13.00 часа, на Терминал 2 на Летище София (до стоянката на такситата на изхода за пристигащи пътници), ще бъдат представени електрическите автомобили Renault Zoe, които ще превозват делегатите на Българското председателство на Съвета на ЕС 2018. Начало на партньорството ще дадат министърът за Българското председателство на Съвета на ЕС 2018 Лиляна Павлова и генералният мениджър на Рено Нисан България, г-н Рено Пирел.***София.От 09.30 часа 2 състав на Софийския градски съд ще гледа делото срещу Мирослав М., бивш началник от ДАНС, обвинен в изнасяне на информация (чл. 357-360 НК).***София.От 10.30 часа в зала 6 на Cinema City Mall of Sofia ще се проведе медийната прожекция на „Малък голям живот\"- най-новият филм на Александър Пейн.***София.От 10.00 часа 12 състав на Специализирания наказателен съд ще гледа делото срещу Иван М., Марио Г., Методи З., Петър Д. и др., обвинени в организиране и ръководене на организирана престъпна група.***София.От 11.00 часа 17 състав на Специализирания наказателен съд ще гледа делото срещу Николай П. и Виктор И., обвинени в обвинени в организиране и ръководене на организирана престъпна група.***София.От 11.00 часа 10 състав на Специализирания наказателен съд ще гледа делото срещу Кольо К., Мариета В., Василена К. и др., обвинени в обвинени в организиране и ръководене на организирана престъпна група.***София.От 11.00 часа, в Съюза на юристите, АБВ организира дискусия за антикорупционния закон.***София.От 11.00 часа в сградата на БТА пресконференция на тема: „НЕ на жертвите по пътищата на България!\", организира Сдружение „Институт за пътна безопасност\" (ИПБ).***София.От 11.00 часа, в зала 610 на НАП (бул. „Дондуков\" 52), ще се проведе пресконференция по повод данъчно-осигурителната кампания през 2018 г.***София.От 12.00 часа в Полонистичен кабинет № 149, Софийски университет „Св. Климент Охридски\", бул. „Цар Освободител\" № 15, ще се състои лекция на Ян Малицки, директор на Центъра за Източна Европа на Варшавския университет.***София.От 14.00 часа в АПИ ще бъдат отворени офертите в обществената поръчка за изпълнител на участък от път I-8 между Драгоман и Сливница, с дължина 16.98 км.***София.От 15.00 часа 7 състав на Специализирания наказателен съд ще гледа делото срещу Кирил Т., Милен В., Виктор Б. и др., обвинени в обвинени в организиране и ръководене на организирана престъпна група.***София.От 18.00 часа в зала „София\" на БЧК (бул. „Джеймс Баучер\" 76) ще се проведе среща-разговор по теми, свързани с безопасното поведение и пребиваване в планината при зимни условия: Метеорология в планините, Лавинна безопасност, Първа долекарска помощ, Екипировка.***София.От 18.00 часа Лидерът на БСП - София Калоян Паргов ще вземе участие в тържествено честване на 170-ата годишнина от рождението на Христо Ботев на 10 януари. Събитието е организирано от Съюза на българските писатели и издателство „Захарий Стоянов\" и ще се проведе от 18.00 часа в Големия салон на Българската академия на науките (ул. „15-и ноември\" №1, площад Народно събрание).***София.От 18.00 часа в големия салон на БАН, ул. „15 ноември\" № 1, ще се проведе вечер, посветена на 170 години от рождението на Христо Ботев.***София.От 18.00 часа, в Галерия „Райко Алексиев\", ще бъде открита изложба на скулптора Валентин Старчев.***Благоевград.От 11.00 часа в зала 5 на община Благоевград ще се проведе пресконференция на Сдружение \"Институт за пътна безопасност\", обединяващо експерти по пътна безопасност, пострадали при пътно-транспортни произшествия организират пресконференция на тема \"Не на жертвите по пътищата на България\".***Благоевград. От 10.30 часа Областен информационен център - Благоевград ще бъде домакин на туристически форум под надслов \"На фокус е туризмът\".***Варна. От 11.00 часа в Юнашки салон във Варна ще се проведе пресконференция на Сдружение „Институт за пътна безопасност\" на тема \" Варна- обединени за пътна безопасност\".***Враца.От 12.30 часа на стадион „Христо Ботев\" ръководството на ПОФК „Ботев\" ще даде пресконференция по повод първата тренировка за новия сезон.***Добрич.В Художествена галерия ще се проведе Работилничка за въображение: \"Приказни герои от глина.\"***Дупница.От 17.30 часа, в заседателната зала на Община Дупница, ще се проведе публично обсъждане на бюджета за 2018 година.***Монтана.От 17.30 часа в експозиционна зала \"Кутловица\" ще бъде открита Изложбата „Завръщане\" на Виолета Апостолова - Лети.***Кюстендил.От 14.00 часа в клуба на пенсионера „Христо Ботев\" РЗИ организира измерване на костната плътност.***Кюстендил.От 14.00 часа в залата на областна администрация ще се проведе извънредно заседание на Асоциацията по ВиК.***Пазарджик.От 17.00 часа в залата за временни изложби на Регионален исторически музей - Пазарджик ще бъде открита изложбата „За свободата на Отечеството\".***Пловдив. От 9.00 ч., зала 1, Окръжният съд в Пловдив ще гледа дело срещу подсъдимия Георги Г. по обвинения в това, че на 10.06.2013 г. в град София в Общинска служба по земеделие - Нови Искър е представил неверни сведения в Заявление за подпомагане 2013 по Схемата за единно плащане на площ, финансирани от Европейски фонд.***Пловдив. От 13.30 часа, зала 5 Окръжният съд в Пловдив ще гледа дело срещу подсъдимия Димитър М.. Той е обвинение в това, че на 7.03.2016 г. в гр. Пловдив при управляване на моторно превозно средство - лек автомобил „Опел Корса\" е нарушил правилата за движение по ЗДвП: чл.20 ал.2 изр. 2, чл. 116, и по непредпазливост е причинил смърт на В. А.***Пловдив.Общински съветници от Общински съвет - Пловдив ще проведат приемни за граждани. Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ГЕРБ в район „Южен\" на ул.\"Академик Петър Динеков\"№1А. Георги Василев, от 16 до 18:00 часа в офиса на ГЕРБ в район „Южен\" на ул.\"Академик Петър Динеков\"№1А. Д-р Аргир Аргиров, от 17:30 до 18:30 часа в офиса на ГЕРБ в район „Южен\" на ул.\"Академик Петър Динеков\"№1А. Ани Лафчиева, от 17:00 до 18:30 часа в офиса на ГЕРБ в район „Източен\" на ул.\"Коста Паница\"№5. Емил Русинов, от 17:30 до 19:00 часа в офиса на ГЕРБ в район „Източен\" на ул.\"Коста Паница\"№5.***Перник.От 14.00 часа, в кабинета Ивета Боянова, Директорът на Дирекция \"Местни приходи и такси\" Ивета Боянова ще даде пресконференция във връзка с началото на данъчната кампания в Общината.***Русе.От 11.00 часа в Държавна опера-Русе ще бъде представена детска оперета \"Ани в царството на цветята\".***Стара Загора.От 11.30 часа, в града ще бъде тествана съвместимостта на системите за известяване при бедствия и въздушна опасност. Тестовете ще се проведат в производствената и складова база на „Еко България\" ЕАД - „Депо Стара Загора\".***Стара Загора.От 17.30 часа в зала „П. Р. Славейков\" на Общински съвет Стара Загора ще се проведе публично обсъждане на проектобюджета на Общината за 2018 г. ", "date": "2018.01.10", "title": "Предстоящи събития в страната на 10 януари"}
{"url": "http://www.cross.bg/grigoriii-nisiiiski-nego-1565101.html", "text": "/КРОСС/ Житие на свети Григорий Нисийски (Ниски)Свети Григорий (331-394 г.) бил по-малък брат на Св. Василий Велики. Заедно с него и със св. Григорий Богослов те образували знаменитото \"Кападокийско тризвездие\" (виж Кападокия, бел.ред.).Той получил най-високо образование за онова време. Голямо духовно-аскетично влияние упражнила върху него сестра му св. Макрина Младша. Неговият приятел св. Григорий Богослов го подтикнал към риторското поприще.Когато император Юлиан Отстъпник отстранил всички християни от учителското съсловие, св. Григорий се оттеглил в най-строго монашеско усамотение. Въпреки нежеланиету му, св. Василий поставил брат си Григорий в 371 година за епископ на Ниса. При арианствуващия император Валент (364-378) той бил прогонен от катедрата си, но при възцаряването на благочестивия Теодосий Велики (379 г.) пак бил възстановен на епархията си. Взел участие в Антиохийския събор от 379 година и на Втория Вселенски събор от 381 година като авторитетен богослов.Многостранна е дейността на св. Григорий Нисийски като плодовит писател, философ и богослов. Неговата богата умозрителна надареност му помагала да обработи систематически истините на вярата и да ги защищава от еретиците. В знаменитото си съчинение от 12 тома книги \"Против Евномия\" св. Григорий Нисийски защищава учението на брата си върху божествеността на Сина и на Свети Дух. Нему принадлежат и прекрасни тълкувания на Петокнижието и на Псалтира, както и чудните беседи върху Блаженствата и Господнята молитва. От него са останали образцови аскетически трудове, проповеди, речи на полемични теми и многобройни писма. ", "date": "2018.01.10", "title": "Св. Григорий, еп. Нисийски"}
{"url": "http://www.cross.bg/purvata-provezhda-svetovna-1565100.html", "text": "/КРОСС/ На днешната дaта през 532 г. избухва въстанието Ника в Константинопол.През 1810 г. бракът на Наполеон и Жозефина е анулиран.През 1863 г. е открита първата линия на Лондонското метро (първото в света метро).През 1904 г. започва да излиза в. „Българан\" под редакцията на Христо Силянов и Александър Кипров.През 1920 г. Обществото на народите провежда първата си среща, на която ратифицира Версайския договор за края на Първата световна война.През 1944 г. по време на Втората световна война е извършена шестата бомбардировка на София от британско-американската авиация.През 1946 г. се провежда първото Общо събрание на ООН; представени са 51 страни.През 1984 г. САЩ и Ватикана установяват дипломатически отношения.През 1997 г. е организирано протестно шествие на опозицията срещу управляващата Българска социалистическа партия (БСП). По-късно митингът прераства в щурм на Народното събрание. Полицията разгонва със сила демонстрантите.През 2000 г. са възобновени наблюденията с космическия телескоп \"Хъбъл\".През 2000 г. America Online обявява намерението си да купи Time Warner за 162 милиарда щатски долара.", "date": "2018.01.10", "title": "10 януари в историята"}
